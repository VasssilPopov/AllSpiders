{"url": "http://www.focus-news.net/news/2019/08/17/2690321/golemi-kolichestva-kokain-otkriha-v-kashoni-s-banani-v-burgas-obzor.html", "text": "Около 75 кг кокаин са били открити в 20 626 кашона с банани в Бургас на стойност над 5 милиона лева. \r\n Административният ръководител на Окръжна прокуратура – Бургас Георги Чинев  съобщи, че на 27 юли тази година плавателен съд на международна компания е акостирала в Пристанище Бургас, идвайки от Италия. Два дни по-късно - на 29-ти, са разтоварени голямо количество банани, които на 31 юли са пристигнали в складова база в Бургас. Получател на стоката е българско търговско дружество, като от Еквадор за него са били предназначени 15 контейнери с банани, във всеки от които е имало по 20 палета. Общо кашоните са били 20 626 броя. По случая е извършен оглед и са назначени физико-химически експертизи на иззетото наркотично вещество. Прокурор Чинев съобщи, че законът предвижда наказание „лишаване от свобода“ за срок от 5 г. до 15 г. и „глоба“ в размер от 20 000 лв. до 100000 лв. по образуваното досъдебно производство за държане с цел разпространение на високорисково наркотично вещество в особено големи размери. \r\n Директорът на ОДМВР – Бургас старши комисар Калоян Калоянов  каза, че работник е открил кашоните с банани. Наркотиците са били поставени в пакети, обвити с оловно фолио, което е затруднило визуализацията им при граничния и митнически контрол. Той изтъкна, че стойността на откритото наркотично вещество е над 5 000 000 (пет милиона) лв., като разследването по делото ще продължи и на територията на цялата страна, тъй като търговското дружество – получател в страната ни притежава подобни складове и в гр. София, гр. Варна и гр. Пловдив. \r\nПо първоначални данни чистотата на открития кокаин е изключително висока, а  количеството наркотично вещество е най-голямото задържано от ОД на МВР-Бургас от началото на 2019 година. Към момента няма задържани по случая, добави още комисар Калоянов.", "date": "2019.08.17", "title": "Големи количества кокаин откриха в кашони с банани в Бургас (ОБЗОР)"}
{"url": "http://www.focus-news.net/news/2019/08/17/2690322/makfaks-makedoniya-nay-malko-edin-chovek-e-zaginal-pri-navodnenieto-v-istanbul.html", "text": "Най-малко един човек е загинал при наводнението в Истанбул , предизвикано от проливен дъжд паднал в турския град Истанбул в събота след обяд, предава турската агенция DHA, цитирана от  „Макфакс“ . \r\nПороят наводни улици и мазета и прекъсна железопътния и фериботния трафик, съобщават турските медии. \r\nСпоред информациите един мъж е намерен мъртъв в наводнен подлез, съобщи DHA. \r\nТелевизия Haberturk съобщи, че дъждът е залял историческия пазар „Капалъ чарши - комплекс от улици с многобройни магазини. \r\nВластите спряха влакове, преминаващи през Босфора, както и  някои трамвайни линии. Haberturk съобщава, че автомобил е паднал в яма предизвикана от пороя, но не се съобщава за пострадали. \r\n \r\n  Юлиян Марков", "date": "2019.08.17", "title": "„Макфакс“ (Македония):  Най-малко един човек е загинал при наводнението в Истанбул"}
{"url": "http://www.focus-news.net/news/2019/08/17/2690325/hurriyet-za-kogo-i-za-kakvo-e-tazi-zona-za-sigurnost-v-siriya.html", "text": "За кого и за какво е тази зона за сигурност в Сирия, пише англоезичното издание на турския вестник  Hurriyet \r\nСпоред изявление на министерството на отбраната, заместник-командирът на европейското командване на САЩ пристигна в Турция на 15 август. Причината за неговото посещение е проблемът на изток от река Ефрат, който от доста време заема дневния ред, както и техническа подготовка за договорената „зона за сигурност“. С други думи, посещението му , за да се реши какво ще бъде направено във военен аспект за зоната за сигурност и създаването на „Център за съвместни операции“. \r\nИнтересното е, че централното командване на САЩ (CENTCOM) е американското звено, което отговаря за Близкия изток, но посещението идва от друг команден пункт. \r\nCENTCOM отговаря за стратегията с кюрдите на САЩ в Сирия, която влезе в сила през октомври 2015 г. То има дълбоки военни, политически и емоционални връзки с организацията. Това, което привлича вниманието, е, че CENTCOM остава на заден план в създаването на Центъра за съвместни операции, а негово задължение е да регулира центъра като част от неговата зона на отговорност. \r\nИзглежда тази задача е поета от европейското командване на САЩ. Въпреки че това решение очевидно е част от подхода на американската армия при предприемането на съвместни действия, това все още не ни пречи да разберем общата картина и да си зададем някои въпроси. Очевидно изглежда, че европейското командване на САЩ ще контролира Турция, докато CENTCOM наблюдава кюрдите. \r\nИзглежда се открояват два резултата от стъпките, които Анкара и Вашингтон са предприели. От една страна, съществува „публичната дипломация“, която създава представата, че всичко е наред и кризата е решена. От друга страна, налице са военни, дипломатически и политически маневри и на двете страни, за да реализират и трансформират своите явни и тайни политически цели. \r\nНай-големият проблем за участващите страни са очакванията от понятието „зона за сигурност”, нейния контекст и какви са дейностите, които тя може да „подсигури“. Въпреки че днес и двете страни изглежда са съсредоточени върху една и съща картина с един и същ текст, е трудно да се каже, че този текст има едно и също политическо и военно съдържание. Всъщност САЩ твърдят, че „загрижеността на Турция за сигурността ще бъде решена“ със създаването на Центъра за съвместни операции и дейностите, които ще последват това. \r\nТова допринася за спокойна и тиха \"ивица\" по границата, където няма да се използва огнестрелно оръжие. За САЩ, ако гореспоменатото е изпълнено, мисията за зона за сигурност  е постигната. Следователно изглежда, че САЩ са посъветвали кюрдските сили да спазват „приличие“, докато им обещава бъдеще, в което могат да защитят своето политическо и военно съществуване. Изглежда кюрдските сили ги устройва това в споразумението, че контролът е „съвместен“ и включват „военни действия, които изглеждат стандартизирани“. \r\nТерористичните организации като ПКК, която изпитва военна и политическа слабост срещу държавата дори след 40 години, ще придадат различно значение на географията. Те ще формират социален контрол, който ще е по-важен от географията. На всичкото отгоре, ако има по-голяма политическа цел и спонсор като САЩ, значението става още по-различно. \r\nПри тези обстоятелства „зоната за сигурност“ не може да бъде осигурена само чрез патрулиране с бронирани превозни средства, създаване на пунктове за наблюдение или събиране на данни с безпилотен летателен апарат (БЛА). Не може да бъде осигурена „сигурност“ или не може да се създаде „зона за сигурност“, докато краката на войниците не докоснат земята, а хората в района да повярват в легитимността й и в създаването и гарантирането на обществения ред. \r\n \r\n  Юлиян Марков", "date": "2019.08.17", "title": "Hurriyet: За кого и за какво е тази зона за сигурност в Сирия"}
{"url": "http://www.focus-news.net/news/2019/08/17/2690320/the-wall-street-journal-raketnite-testove-na-severna-koreya-ne-uspyaha-da-razgnevyat-sasht.html", "text": "Ракетните тестове на Северна Корея не успяха да разгневят САЩ, пише американският вестник  The Wall Street Journal . \r\nВ Северна Корея шумът на изстрелванията на ракети се разви по познат модел и служи за постигане на познати цели. Тестовете привличат международното внимание, засилват вътрешния морал и разпалват гнева в Южна Корея, Япония и САЩ. \r\nНо отговорът на последните опити на Пхенян - шест само за три седмици, включително един в петък – не доведе до очаквания отговор от Пхенян; остра дипломатическа реакция от САЩ и техните съюзници. \r\nТози път изглежда, че провокациите му не действат. Американският президент Доналд Тръмп досега поддържа постоянна толерантност към изстрелванията на ракети с малък обсег от страна на Северна Корея. \r\nВъпреки обещанието на 30 юни за възобновяване на прекъснатите преговори, Вашингтон и Пхенян така и не са се върнали към тях. Експертите по сигурността виждат тестовете на Пхенян като опит за усилване на натиска върху Вашингтон. \r\nЛидерът на Северна Корея Ким Чен-ун изпрати наскоро писмо до президента Тръмп, който каза, че Ким изказа малко извинение за ракетните опити и обеща, че те ще спрат, след като приключи съвместното военно учение между САЩ и Южна Корея, тоест следващата седмица. \r\nСпокойната позиция на САЩ, макар и притеснителна за Южна Корея и Япония, означава, че Северът едва ли е предизвикал желание за преговори, въпреки изстрелването на половин дузина ракети от 25 юли, казват експертите по сигурността. \r\n„Виждаме, че новите опити изобщо не променят ситуацията с преговорите“, каза Рамон Пачеко Пардо от Института за европейски изследвания в Брюксел. „Очевидно все по-малко внимание се обръща на всяко изстрелване.“ \r\nТръмп и държавният секретар Майк Помпео многократно изразиха толерантност към тестовете на Севера, тъй като те не са ракети с далечен обсег или с ядрен заряд. Администрацията на Тръмп често посочва липсата на такива изстрелвания като знак, че нейният дипломатически подход работи. Пхенян не е тествал ракета с голям обсег от ноември 2017 г. \r\nДесетилетия наред Северна Корея използва оръжейни провокации в дипломацията, понякога включително за рестарт на преговорите. Пхенян на различни етапи получи помощ или други икономически стимули, като обеща да спре производството на ядрено оръжие. \r\nДипломатическите усилия в крайна сметка не спряха Севера да развие своята ядрена програма. Ким обяви програмата за завършена миналата година. \r\n\"Провокациите са работили за Северна Корея - те провокират, а след това се връщат на масата за преговори\", каза Шин Беом-чол, бивш старши съветник на министерствата на външните работи и отбраната на Южна Корея. \r\nДори и Пхенян да не успя да промени преговорната позиция на Вашингтон с неотдавнашните тестове, режимът на Ким постигна успехи  другаде. Някои експерти по сигурността се притесняват, че относителната пасивност на Вашингтон в сравнение с предишните администрации е позволила на режима на Ким да създаде оръжия с малък обхват, които представляват опасност за съюзниците на САЩ като Сеул и Токио. \r\nВоенният напредък на Севера тази година включва нови видове балистични ракети с малък обсег на действие, които според експерти могат да нанесат удари навсякъде в Южна Корея, пускова установка, способна да изстреля множество ракети, и нова подводница, за която се смята, че може да носи ядрена ракета. \r\nСеверът казва, че програмата му за оръжие е толкова напреднала наскоро, че режимът на Ким награди повече от 100 военни учени тази седмица, които помогнаха за създаването на „епохална повратна точка“, според доклада на държавните медии във вторник. \r\n„Всеки тест бележи технологичен напредък с потенциал за дестабилизиране на региона“, казва Жан Лий, директор на програмата за Корея в центъра „Уилсън“ във Вашингтон. \r\nРакетният опит в петък като че ли прилича на ново тактическо управляемо оръжие, което първо се появи на 31 юли, а след това и на 2 август, което лети на малка височина и вероятно може да нанесе удар по всяка част на Южна Корея, заяви Парк Уон-гон, професор по международни изследвания в южнокорейския университет „Хандонг“. \r\nТози тип развитие трябваше да бъде обезкуражен от Вашингтон преди месеци с публично изобличение, заяви Парк и добави: „Тръмп им даде свобода на действие.“ \r\n \r\n  Юлиян Марков", "date": "2019.08.17", "title": "The Wall Street Journal: Ракетните тестове на Северна Корея не успяха да разгневят САЩ"}
{"url": "http://www.focus-news.net/news/2019/08/17/2690323/sport-beroe-pobedi-botev-plovdiv-s-20.html", "text": "Футбол: Отборът на Берое победи Ботев Пловдив с 2:0 в мач от шестия кръг на  efbet Лигата . Головете вкараха Камбуров в 53-ата минута и Минчев в 83-ата. След победата Берое оглави временното класиране с 12 точки, а Ботев е 12-ти с пет точки. В следващия кръг Берое гостува на Царско село,а Ботев приема Витоша. \r\nВ 20:30 часа играят Витоша и Левски.", "date": "2019.08.17", "title": "Спорт: Берое победи Ботев Пловдив с 2:0"}
{"url": "http://www.focus-news.net/news/2019/08/17/2690326/d-r-mariya-georgieva-predstavi-svoyata-debyutna-kniga-gorchivi-grozdovi-zarna-v-rodniya-si-grad-belogradchik.html", "text": "Д-р Мария Георгиева представи  своята дебютна книга „Горчиви гроздови зърна“ в родния си град Белоградчик, съобщиха за  Радио „Фокус“ - Видин  от Народно читалище „Развитие- 1893г“. Представянето се проведе в салона на читалището, където присъстваха нейните роднини, съученици, бивши учители и много приятели. Д-р Георгиева сподели мисията на книгата – чрез нейната разпродажба да се помогне на парализирания 21- годишен Даниел от Враца, който се нуждае от трансплантиране на стволови клетки. \r\nКнигата „Горчиви гроздови зърна“ е романизирана автобиография за детските години на д-р Мария Георгиева. В нея се разказват детайли от живота й в Северозападна България. Четейки книгата човек се връща в спомените от детството, в този най-вълшебен период от живота на всеки. Много образно и живо са пресъздадени образите на нейните баба и дядо, на съседите и бабите от махалата, на веселите игри с комшийските деца, возенето с колелета и къпането в реката. Бабините гозби също са описани с голяма любов, даже има и рецепти за тези, които искат да опитат от северозападните специалитети. Отделено е и специално място за сватбите и погребенията от нашия край, за обичаите и ритуалите, които се спазват на село. \r\nМного интересни са и разказите, посветени на родния град, който смята за най-странното и колоритно място на света. Гроздоберът също присъства в разказите, както и абитуриентският бал – събитието на годината в малкия град. Авторът твърди, че „няма никакво значение дали си се родил в село, в малкото градче, в големия град или столицата… Стартът е винаги от училището. От децата, с които растеш, от учителите, които ти дават първите знания, от семейството, което ти дава пример. А какъв ще станеш..? Това вече зависи само от теб…“. Книгата се чете на един дъх и води към спомните на отдавна забравени детайли от детството, училището, приятелите, родителите и някогашният живот на село. Неща, които няма да се върнат, но остават дълбоко в съзнанието ни.", "date": "2019.08.17", "title": "Д-р Мария Георгиева представи своята дебютна книга „Горчиви гроздови зърна“ в родния си град Белоградчик"}
{"url": "http://www.focus-news.net/news/2019/08/17/2690324/zaupokoyna-molitva-v-pamet-na-zhertvite-ot-ilindensko-preobrazhenskoto-vastanie-se-otsluzhva-ot-slivenskiya-mitropolit-yoanikiy.html", "text": "Заупокойна молитва в памет на жертвите от Илинденско-Преображенското въстание се отслужва от Сливенския митрополит Йоаникий, предаде репортер на  Радио „Фокус“ – Бургас . На молитвата присъства държавният глава Румен Радев, под чийто патронаж се провежда Националният възпоменателен събор в историческата местност Петрова нива. Сливенския митрополит Йоаникий се помоли за здравето и благоденствието на всички миряни. За да отдадат своята почит към героите са дошли още областният управител Вълчо Чолакова, лидерът на НФСБ Валери Симеонов, кметът на Малко Търново Илиян Янчев, зам. – кметът на Бургас Красимир Стойчев, депутатът Ивелина Василева и други. \r\nМария ПОПЧЕВА", "date": "2019.08.17", "title": "Заупокойна молитва в памет на жертвите от Илинденско-Преображенското въстание се отслужва от Сливенския митрополит Йоаникий"}
{"url": "http://www.focus-news.net/news/2019/08/17/2690327/varna-vazstanoveno-e-dvizhenieto-po-patya-zlatni-pyasatsi-svsv-konstantin-i-elena.html", "text": "Възстановено е  движението по път I-9 Златни пясъци - Св. св . Константин и Елена, което по-рано беше ограничено в едната лента поради катастрофа. Това съобщиха от пресцентъра на  Агенция \"Пътна инфраструктура\" .", "date": "2019.08.17", "title": "Варна: Възстановено е движението по пътя Златни пясъци - Св.Св. Константин и Елена"}
{"url": "http://www.focus-news.net/news/2019/08/17/2690319/iliyan-yanchev-kmet-na-malko-tarnovo-sluchiloto-se-na-petrova-niva-e-nay-znachimoto-sabitie-v-tsyalata-istoriya-na-strandzha.html", "text": "Случилото се на Петрова нива е най-значимото събитие в цялата история на Странджа. Това каза кметът на Малко Търново Илиян Янчев по време на Националния възпоменателен събор по повод годишнината от Илинденско-Преображенското въстание, предаде репортер на  Радио „Фокус“ – Бургас . Според него в историята на България има много значими дати, но за Странджа днешната е най-важна. „Тук преди 116 години на Петрова нива се е взело решението и се е направила първата крачка към свободата. Тук е започнал дългият път, който по-късно е посипан с много кръв и с много жертви, но в крайна сметка, благодарение на илинденци, днес сме свободни. Изключително много тачим този ден и мисля, че всички българи днес трябва да са тук – пред костницата на Георги Кондолов, да запалят свещ в църквата на Света Петка и да се поклонят пред паметника на героите преображенци. Те заслужават нашето уважение!“, отбеляза кметът Илиян Янчев. \r\nМария ПОПЧЕВА", "date": "2019.08.17", "title": "Илиян Янчев, кмет на Малко Търново: Случилото се на Петрова нива е най-значимото събитие в цялата история на Странджа"}
{"url": "http://www.focus-news.net/news/2019/08/17/2690330/sport-manchestar-siti-i-totnam-hotspar-zavarshiha-naravno-22.html", "text": "Футбол: Отборите на Манчестър Сити и Тотнъм Хотспър завършиха наравно 2:2, като за домакините точни бяха Рахим Стърлинг и Серхио Агуеро, а за гостите Ламела и Лукаш. Този резултат даде предимство на Лиърпул и Арсенал, които засега оглавяват временното класиране след две победи. Днес се играха още шест мача от втория кръг на Премиър лигата, които завършиха при следните резултати:  \r\nАрсенал – Бърнли  2:1 \r\nАстън Вила – Борнемут  1:2 \r\nБрайтън – Уест Хем  1:1 \r\nЕвъртън – Уотфорд  1:0 \r\nНорич – Нюкасъл  3:1 \r\nСаутхемптън – Ливърпул  1:2", "date": "2019.08.17", "title": "Спорт: Манчестър Сити и Тотнъм Хотспър завършиха наравно 2:2"}
{"url": "http://www.focus-news.net/news/2019/08/17/2690329/prezidentat-rumen-radev-na-preobrazhenie-prez-1903-godina-trakietsat-vastana-za-da-izpalni-svoya-dalg-kato-chovek-i-balgarin-pred-svoya-rod-i-kam-sebe-si.html", "text": "На Преображение през 1903 година тракиецът въстана, за да изпълни своя дълг като човек и българин пред своя род и към себе си. Това каза президентът Румен Радев по време на Националния възпоменателен събор по повод 116-та годишнина от Илинденско-Преображенското въстание в местността Петрова нива, предаде репортер на  Радио „Фокус“ – Бургас . „Така години след тези паметни събития Михаил Герджиков описа една от най-трагичните, но и славни страници от нашата история. Страница, написана с кръвта на шепа юнаци, изправили гордо вдигнати глави в една отчаяна, но достойна битка за справедливост. Едно народно въстание, един подвиг, за който с готовност и дори с нескрито удоволствие бедният селянин от странджанските и родопските усои и полският работник от одринските степи  заделяха от оскъдния свой и на децата си залък, за да си набавят оръжие“, отбеляза президентът Румен Радев. Той припомни, че след конгресите в Смилево и Солун, делегатите от Одринския революционен окръг решават да застанат рамо до рамо със своите братя от Македония и да принесат и своя дан към олтара на революцията. \"От Илинден, през Преображение, до Кръстовден македонските и тракийските българки водят епична битка за свобода, избирайки достойната смърт пред скотския живот. Въстанието е потопено в кръв – в Тракия избитите са хиляди, а селата – опожарени. Безкраен човешки керван поема по своя поход към земята на спасението, към свободна България. Неговата съдба обаче остава неразбрана. Това е несретничеството на тракиеца – такова бе то през 1903 година и през 1916 година. И свои, и чужди търгуват за негова сметка, докато той с цената на живота си защитава общонационална кауза, ще напише по-късно Михаил Герджиков“, каза още държавният глава. \r\n„И ако никой през годините не изпълни дълга си пред тракийци, то нека днес, от това свято място, да заявим категорично, че е въпрос на отговорност на всеки български държавник да бъде редом до наследниците на пострадалите. Нека да е ясно, че не търсим отмъщение, но няма да забравим и пепелищата, които погълнаха не само домове и имане, но и хиляди човешки съдби. Нека не се крием зад дълбока политика на благоразумие, защото е въпрос на национално достойнство да не позволим да бъде преиначавана историята, да не допуснем и да направим така, че да не бъдат забравени справедливите искания и да бъдат отлагани за някой следващ ден. Това е единственият европейски начин да постигнем завета на Георги Кондолов. Поклон пред паметта на героите и хилядите невинни жертви. Да живее България!“, посочи още Румен Радев. \r\nМария ПОПЧЕВА", "date": "2019.08.17", "title": "Президентът Румен Радев: На Преображение през 1903 година тракиецът въстана, за да изпълни своя дълг като човек и българин пред своя род и към себе си"}
{"url": "http://www.focus-news.net/news/2019/08/17/2690331/sergey-shoygu-voennoto-satrudnichestvo-mezhdu-rusiya-i-sarbiya-se-razviva-mnogo-aktivno.html", "text": "Сътрудничеството между Русия и Сърбия във военната сфера се развива много активно и броят на събитията в неговите рамки нараства ежегодно, заяви в събота министърът на отбраната  на Руската федерация Сергей Шойгу на среща с министъра на отбраната на Сърбия Александър Вулин, цитиран от  TACC \r\n\"Днес бих искал да обсъдя редица въпроси от нашето военно и военно-техническо сътрудничество. Военното сътрудничество се развива много активно, броят на събитията нараства от година на година\", каза Шойгу. По думите му, сега приключват подготовката за предстоящо съвместни военни учения. \"Сигурен съм, че те ще бъдат успешни, както преди\", каза министърът. \r\n\"Съвсем спокойно и уверено продължава нашето военно-техническо сътрудничество, въпреки пречките, които се опитват да ни създадат. Въпреки това, всичко върви по план. Това, което предвидихме тази година, ще бъде завършено\", продължи той. \r\nСпоред него през следващата година в Русия и Сърбия има планирани и много събития, включително чрез военно-техническото сътрудничество, в областта на образованието и други. \r\nОт своя страна Вулин изрази мнение, че сътрудничеството между Русия и Сърбия във военната област е на най-високото ниво в историята. Според него двете страни никога не са провеждали толкова съвместни събития, колкото сега. Тази година те са общо 90 на брой. \r\nСръбският президент Александър Вучич изпрати покана до министъра на отбраната на Руската федерация Сергей Шойгу да посети Белград, за да оцени постиженията на сръбската армия. \r\n\"Нашият президент и върховен главнокомандващ Александър Вучич Ви изпраща най-горещите поздрави и личната му покана да дойдете в Белград, в Сърбия, за да видите лично как сръбската армия напредва благодарение на вашето лично участие и е станала по-готова за бой\", предаде поканата министърът на отбраната на Сърбия Александър Вулин в събота на срещата с Шойгу. \r\n \r\n  Юлиян Марков", "date": "2019.08.17", "title": "Сергей Шойгу: Военното сътрудничество между Русия и Сърбия се развива много активно"}
{"url": "http://www.focus-news.net/news/2019/08/17/2690188/kathimerini-v-iztochnoto-sredizemnomorie-vaznikva-nov-sayuz.html", "text": "Електронното издание на водещия атински ежедневник  Kathimerni  публикува статия, посветена на задълбочаващия се съюз между Гърция и Израел – две държави от стратегическия регион на Източното Средиземноморие, в който има редица предизвикателства за сигурността, а балансът е крехък.  \r\nПроучването на запасите от въглеводороди в Изключителните икономически зони (ИИЗ) на Израел и Кипър през последните години създаде нова динамика в региона. Гърция е част от двустранното и тристранното сътрудничество, което се задълбочено. Крайната цел е насърчаване на регионалната стабилност и просперитет. \r\n \r\n Първи стъпки \r\n \r\nСлед края на Втората световна война Гърция провежда пропалестинска политика, без да признава Израел официално за държава (де юре), а политическите елити в Атина я описват като експанзионистична страна и призовават за справедливо разрешаване на палестинския въпрос. Причината за това се крие в подкрепата на арабския свят в кипърския конфликт и опасенията относно състоянието на гръцките малцинства в тези страни. С участието на Гърция в Европейската икономическа общност обаче нещата започват да се променят постепенно и през 1990 г. Гърция официално признава Израел като доказателство за сближаване с европейските политики. \r\n \r\n Общ знаменател \r\n \r\nМоже да се каже, че Турция е източник на проблемите в региона,  тъй като има няколко спора по отношение на Района на полетната информация (FIR) на Гърция и разширяването на териториалните й води от 6 до 12 морски мили. Освен това Турция се противопоставя на кипърските усилия за проучване на залежи и счита гореспоменатото разширяване като casus belli. Има и въпроси, свързани с морските зони, нарушенията на гръкото въздушно пространство от турска страна и милитаризацията на гръцките острови. Отношенията между Турция и Израел започнаха да се влошават в началото на последното десетилетие – на срещата на върха в Давос през 2009 г. по време на дискусия относно Газа имаше сблъсък между президента Реджеп Тайип Ердоган и тогавашния му израелски му колега Шимон Перес. \r\n \r\n Начало на нова ера \r\n \r\nПрез юли 2010 г., като продължение на случайната среща между премиерите на Израел и Гърция, Георгиос Папандреу стана първият гръцки премиер, посетил Израел. По време на разговорите си с Бенджамин Нетаняху той подчерта израелската подкрепа в икономическата криза, която Гърция бе изправена. Нетаняху посети Гърция през август 2010 г. и подчерта значението на съществуването на панел, който ще обхване всички области на сътрудничество и обсъди с гръцкия си колега задълбочаването на отбранителните и икономическите отношения. В този контекст Гърция се възприема от еврейското лоби в САЩ като полезен играч в региона, тъй като има сближаващи се интереси с Израел, докато координацията на действията на гръцките и еврейските лобистки групи се разглежда като помощ за елинизма като цяло. \r\n \r\n Тристранни срещи \r\n \r\nПървата тристранна среща на върха между Гърция, Израел и Кипър се проведе през януари 2016 г. и в рамките й лидерите взеха решение да създадат комитет за планиране на газопровод за транспортиране на природен газ от Израел до Европа. През юни 2017 г. Италия стана част от този процес и беше създадена работна група за надзор на проекта. Съгласието за съответния текст беше постигнато на срещата на върха в Биршеба през 2018 г. \r\nВсяка страна има свои причини да стане част от това сътрудничество, тъй като има сближаващи се виждания по въпросите на енергетиката сред участващите държави и общи схващания за заплаха. Освен това създаването на газопровод, който ще транспортира природен газ от Израел през Кипър и Гърция до Европа, е от решаващо значение за енергийната сигурност на континента, тъй като спомага за намаляването на зависимостта от арабско-мюсюлманските и иранските ресурси, нещо, което се разглежда като положително от САЩ и западния свят като цяло. Нещо повече, двете последни срещи на върха (през декември 2018 г. и март 2019 г.) бяха активно подкрепени от САЩ, а държавният секретар Майк Помпео дори  участва в срещата на върха в Ерусалим през март 2019 г. \r\nАмериканците подкрепят проекта за тръбопровода EastMed, тъй като го смятат за изключително важен за енергийната сигурност и диверсификацията на енергийните ресурси на Европейския съюз и стъпка към регионалната стабилност. Законопроектът, предложен от американските сенатори Боб Менендес и Марко Рубио през април тази година, също трябва да се разглежда като друг пример за тяхната подкрепа за усилията на Гърция, Израел и Кипър. Както израелският президент Реувен Ривлин каза в интервю за изданието през януари 2018 г., „Ние обичаме да казваме, че небето е границата, но може би, тъй като сме съседи в Средиземно море, морето е границата“. \r\n \r\n Тереза Герова", "date": "2019.08.17", "title": "Kathimerini: В Източното Средиземноморие възниква нов съюз"}
{"url": "http://www.focus-news.net/news/2019/08/17/2690185/predstoyashti-sabitiya-v-stranata-za-17-avgust-agentsiya-fokus.html", "text": "*** \r\n \r\nОт 20..00 часа в храм-костница „Света Петка“ ще бъде отслужена заупокойна молитва в памет на загиналите участници в Илинденско-Преображенското въстание.  \r\n \r\n*** \r\n \r\nОт 20.30 часа държавният глава и върховен главнокомандващ Румен Радев ще приеме почетния строй на представителните роти на Националната гвардейска част и ще отдаде почит пред паметта на загиналите и ще произнесе слово.  \r\n \r\n***  \r\n \r\nОт 11.00 ч. в крепостта „Траянови врата“ ще бъде открито второто издание на фестивала „Траянови врата – величие и памет”, посветен на историческата победа на Самуил над Василий II на 17 август 986 г. \r\n \r\n*** \r\n \r\nОт 10.00 до 16.00 ч. в парка „Света Троица“ и парка „Дружба“ 1 ще бъдат разположени „Зелените библиотеки“. \r\n \r\n*** \r\n \r\nОт 10:00 ч. до 18:30 ч. ще се провеждат обучения по безопасно шофиране и практика на ул. „Резбарска“, а на бул. Владимир Вазов ще се провежда рали шампионат. \r\n \r\n*** \r\n \r\nОт 21.00 ч. ще бъде представен мюзикълът „Чикаго“ на открита сцена „Двореца“. \r\n \r\n*** \r\n \r\nЩе се проведе 9-ият национален турнир по конен спорт за „Купа Бургас“. \r\n \r\n*** \r\n   \r\nОт 20.00 часа по улица „Богориди“ пред „Soul food&drinks Cardamon“ („Кардамон“) ще се проведе латино парти в рамките на инициативата „БулевАрт“. \r\n \r\n*** \r\n \r\nОт 19:00ч. на пл. „Николай Гяуров“ ще започне благотворителен концерт на Детско юношеска вокална инструментална школа „Звънче” ще се проведе в града.  \r\n \r\n*** \r\n \r\nОт 11.00 ч. на открита сцена „Арт Лято“ до паметника „Асеневци“ ще бъде представена постановката „Котаракът в чизми“. \r\n \r\n*** \r\n   \r\nОт 20.30 ч. започва „Лятно кино под звездите“ с премиерния филм на актьора Мариян Вълев „Лошо момиче“. \r\n \r\n*** \r\n \r\nЩе се проведе международен фестивал на хвърчилата Варна 2019. \r\n \r\n*** \r\n \r\nОт 17.00 часа на площада в  Гърмен  ще се проведе концерт на с Поли Паскова и танцова формация \"Гераци“ в подкрепа на  спасяването на вековния храм \"Св. Георги\". \r\n \r\n*** \r\n   \r\nОт 10.00 ч. кметът на Община Карлово д-р Емил Кабаиванов ще проведе изнесена приемна в град Клисура в Кметството. \r\n \r\n*** \r\n \r\n На 17 август от 21.00 часа в Лятно кино „Яворов“ ще бъде излъчен „Wind2Win Море на вятъра“ – документален филм за каузата „Черно море, чисто от пластмаса“.  \r\n \r\n*** \r\n \r\nОт 10.00 ч. на площада в селото ще бъде открит Третия международен фолклорен фестивал „Ехо от Стовци“.  \r\n \r\n*** \r\n   \r\nОт 10.00 часа в базата на \"Дунавски клуб“ Община Силистра и СНЦ \"Дунавски клуб\".  \r\nтрадиционно преплуване на река Дунав.", "date": "2019.08.17", "title": "Предстоящи събития в страната за 17 август (Агенция „Фокус“)"}
{"url": "http://www.focus-news.net/news/2019/08/17/2690333/hilyadi-balgari-se-sabraha-v-mestnostta-petrova-niva-za-da-pochetat-zhertvite-ot-ilindensko-preobrazhenskoto-vastanie-obzor.html", "text": "Хиляди българи се събраха в местността Петрова нива, за да почетат паметта на жертвите от Илинденско-Преображенското въстание. По традиция в местността Петрова  бе отбелязана 116-ата годишнина от Илинденско-Преображенското въстание. Както всяка година в местността се проведе Националният възпоменателен събор по повод въстанието. Събитието бе под патронажа на президента на Република България Румен Радев, Съюзът на тракийските дружества в България, Община Малко Търново и Регионалният съвет на тракийските дружества в Бургас. Освен държавният глава в честванията участваха заместник-началникът на отбраната вицеадмирал Емил Ефтимов, областният управител Вълчо Чолаков, лидерът на НФСБ Валери Симеонов, лидерът на АБВ Румен Петков, кметът на Малко Търново Илиян Янчев, заместник-кметът на Бургас Красимир Стойчев, депутатът Ивелина Василева, както и военнослужещи от Въоръжените сили. Кулминацията на честванията започна в със заупокойна молитва в памет на загиналите преображенци в храма-костница „Св. Петка“.  \r\nМалко по-късно с приемане на почетния строй от  президента Румен Радев  започна възпоменателното тържество по повод Илинденско-Преображенското въстание на Петрова нива. Държавният глава каза пред събралото се множество, че на Преображение през 1903 г. тракиецът въстана, за да изпълни своя дълг като човек и българин пред своя род и към себе си. \r\nТова е едно въстание, една страница, написана с кръвта на шепа юнаци, изправили гордо вдигнати глави в една отчаяна, но достойна битка за справедливост“, допълни още Радев. \r\nПрезидентът Радев беше категоричен, че от това свято място днес трябва ясно да заявим, че е въпрос на отговорност на всеки български държавник да бъде редом до наследниците на пострадалите. „Нека да е ясно, че не търсим отмъщение, но няма да забравим пепелищата, които погълнаха не само домове и имане, но и хиляди човешки съдби. Защото е въпрос на национално достойнство да не позволим да бъде преиначавана историята, да не допуснем и да направим така, че да не бъдат забравени справедливите искания и да бъдат отлагани за някой следващ ден. Това е единственият европейски начин да постигнем завета на Георги Кондолов. Поклон пред паметта на хилядите невинни жертви“, посочи още Радев. \r\nПо време на Националния възпоменателен събор  Кметът на Малко Търново Илиян Янчев  заяви, че случилото се на Петрова нива е най-значимото събитие в цялата история на Странджа. Според него в историята на България има много значими дати, но за Странджа днешната е най-важната. По думите му преображенци заслужават нашето уважение. \r\nСлед словото на президента  се състоя и заря-проверка. В ритуалите и в тържествената проверка участваха военнослужещи от Военноморските сили и Националната гвардейска част. Събитията завършиха с празничен концерт с участието на странджански народни певци. Богата бе програмата по повод годишнината от Илинденско-Преображенското въстание през целия ден. Проведоха се научна конференция на тема „Капитан Петко Войвода и борбата на тракийските българи за свобода и справедливост“. Освен конференцията бе организиран и урок по история на открито „Капитан Петко Войвода – 175 години безсмъртие“. През деня се проведе и фолклорен конкурс „С песните на Манол Михайлов“, еднодневен детски пленер „Цветовете на Странджа“ и туристически маршрут Петрова нива – параклис „Света Богородица“- река Велека – Петрова нива. Бяха посрещнати и участниците в тракийски туристически поход „По стъпките на Преображенци“. \r\nВ интервю за „Фокус“  председателят на Съюза на тракийските дружества Красимир Премянов  заяви, че събития като Петрова нива насочват вниманието на младите хора що е то Илинденско-Преображенско въстание. По думите му подобни събития предизвикват интерес. „За съжаление образователният процес често върви в угода на някакви измислени съвременни тенденции, които ни откъсват от националното начало, за да не обидим другите. В този смисъл организацията, която провежда Съюза на тракийските българи, Тракийските дружества в България заедно с Община Малко Търново има изключително значение. Това е актуално събитие, в него участва президентът на Република България, участват представители на българския парламент, на държавните институции, хиляди българи от Тракия, които дават основания да си поставим този въпрос какво се е случило на това място“, допълни още Премянов. \r\nПо повод годишнината на Илинденско-Преображенското въстание  лидерът на БСП Корнелия Нинова  посочи, че почитаме героите от Илинденско - Преображенското въстание, показали силата на българския национален дух. \"Хиляди смели сърца останаха завинаги свързани от мечтата за свобода и единение. Поклон пред смелостта и саможертвата им\", се посочва в позицията на Нинова. \r\n Председателят на партия АБВ Румен Петков   каза, че съборът на Петрова нива винаги е празник, източник на патриотичен и емоционален заряд, на чувство за национално достойнство и гордост. Заедно с него на Националния събор бяха и водачът на партията в Бургас Антон Коджабашев  представители на местната организация на АБВ. Председателят на партията добави също, че 116-та годишнина от Илинденско-Преображенското въстание е повод да се връщаме в най-силните дни на българщината в региона.", "date": "2019.08.17", "title": "Хиляди българи се събраха в местността Петрова нива, за да почетат жертвите от Илинденско-Преображенското въстание (ОБЗОР)"}
{"url": "http://www.focus-news.net/news/2019/08/17/2690332/s-priemane-na-pochetniya-stroy-ot-prezidenta-rumen-radev-zapochna-vazpomenatelnoto-tarzhestvo-po-povod-ilindensko-preobrazhenskoto-vastanie-na-petrova-niva.html", "text": "Президентът Румен Радев прие почетния строй на представителните роти на Националната гвардейска част и ще отдаде почит пред паметта на загиналите, предаде репортер на  Радио „Фокус“ – Бургас . С това започна възпоменателното тържество пред мемориала в местността Петрова нива и завърши с тържествена заря-проверка, която освети небето над историческата местност. По-рано тук се събраха хиляди хора, за да почетат паметта на жертвите от Илинденско-Преображенското въстание. Всички те носят български трибагреници, а някои от тях са в автентични народни носии. За спокойното протичане на мероприятията мерките за сигурност в района са засилени. Събитията по отбелязване на годишнината от събитията през 1903 година продължават с концерт на открито. \r\nМария ПОПЧЕВА", "date": "2019.08.17", "title": "С приемане на почетния строй от президента Румен Радев започна възпоменателното тържество по повод Илинденско-Преображенското въстание на Петрова нива"}
{"url": "http://www.focus-news.net/news/2019/08/17/2690328/afp-nov-pozhar-predizvika-evakuatsiya-na-gran-kanariya.html", "text": "Властите на испанския остров Гран Канария евакуираха луксозен хотел и къмпинг в събота, след като нов горски пожар избухна само дни след като в същия район бушуваше друг голям пожар, предава  AFP . \r\nВ своя акаунт в социалната мрежа „Туитър“ съветът на острова съобщи, че евакуира туристите, намиращи се на Кръста на Техеда, планински проход, популярен заради зрелищните си гледки на Гран Канария и близкия луксозен хотел. Не е ясно колко хора са евакуирани. Съветът добави, че затваря пътищата близо до пожара. \r\n\"Напуснете района\", пише с главни букви. \r\nНовият пожар избухна само пет дни, след като пожарникарите успяха да потушат пожар в същия район на Канарските острови, който наложи евакуацията на стотици хора. \r\nПожарникарите в Гран Канария заявиха, че в зоната са изпратени хеликоптери. \r\nВ изявление те предупредиха, че пожарът „изобщо не изглежда добре при тези температури, ветрове и ниска влажност“. \r\nПротивопожарните самолети не са на разположение, тъй като се върнаха в континенталната част на Испания, на разстояние от над 1000 километра, добавиха те. \r\n \r\n  Юлиян Марков", "date": "2019.08.17", "title": "AFP: Нов пожар предизвика евакуация на Гран Канария"}
{"url": "http://www.focus-news.net/news/2019/08/17/2690186/pregled-na-osnovnite-temi-v-svetovniya-pechat-agentsiya-fokus.html", "text": "Възможността Турция да закупи руски изтребители Су-35, ако бъде лишена от американските F-35 и последствията от подобно развитие, устойчивостта на споразумението между Турция и САЩ за зона за сигурност в Сирия, новото изостряне на отношенията между Северна и Южна Корея и желанието на Доналд Тръмп да закупи Гренландия са сред темите на световния печат.  \r\n*** \r\n \r\n  В ход, който заплашва да потвърди нарастващия военен разрив между Турция и НАТО, руската отбранителна промишленост активизира усилията си да продаде на Анкара своя изтребител Су-35 малко след сделката за доставката на зенитно-ракетните системи С-400, която доведе до изхвърлянето на Турция от програмата за производството на самолетите от пето поколение F-35. Въпросът е защо, отбелязва Марк Епископос в статия за американското издание  The National Interest . \r\nИзпълнителният директор на „Ростех“ Сергей Чемезов направи ясно изявление за намеренията на Русия миналата седмица: „Ако нашите турски колеги проявят интерес, ние сме готови да разработим доставката на Су-35\". Това предложение означава отклонение от първоначалните намерения на Русия за продажба на Турция на най-новия си изтребител Су-57, обявени по-рано това лято. \r\nКакто по-рано беше писано от The National Interest, в момента Су-35 е най-модерният руски изтребител за въздушно превъзходство. Замислен като временно решение за поддържане на руските ВВС (ВКС) до въвеждане на въоръжение на Су-57, Су-35 постига непреодолимо съчетание от производителност и универсалност на ролята с модернизирания си комплект авионика, Вимпел Р-77 ракети „въздух-въздух“. Предложението на Чемезов отразява увереността на Русия, че Су-35, за разлика от Су-57, може да се произвежда масово в достатъчни количества, за да задоволи сроковете за доставка в началото на 2020 г. в Турция. \r\nСъобщението на Чемезов дойде само два дни, след като Вашингтон официално отстрани Турция от програмата F-35, която струва на Анкара милиарди долари за работа по договор и трансфер на технологии. Решението на администрацията на Тръмп идва на фона на опасенията на САЩ, че разполагането на С-400 - „руска платформа за събиране на разузнавателни данни“ - в непосредствена близост до F-35, ще компрометира възможностите на самолетите. \r\nТурският президент Реджеп Тайип Ердоган многократно е заявявал през предходните месеци, че зад придобиването на С-400 стоят плановете за задълбочаване на руско-турското партньорство в областта на отбраната, най-вече това се изразява в плановете му за съвместно производство на системата за противоракетна отбрана С-500 с Русия. \r\nВ допълнение към Су-35, настоящите перспективни варианти за внос в Турция - ако не се налагат допълнителни западни санкции - включват Eurofighter Typhoon и шведския Saab JAS 39 Gripen. Но най-сериозната конкуренция на Су-35 идва от самата Турция, под формата на дългогодишната амбиция на Анкара да произведе собствено пето поколение изтребител TF-X. Проектът се радва на широка политическа подкрепа в турското ведомство за сигурност, но е възпрепятстван от твърде високата му цена и продължаващи спорове с британския доставчик на компоненти. И накрая, турският отбранителен сектор е добре ориентиран да използва Русия и Запада един срещу друг в търсене на благоприятни условия за внос; сравнително малко вероятно, но не и невъзможно като дългосрочна перспектива е Анкара да внесе американски изтребители, ако се помири с Вашингтон през следващото десетилетие и потвърди отново своя ангажимент към общата отбранителна инфраструктура на НАТО. \r\nАко НАТО може да отхвърли сделката С-400 като еднократна афера, тогава договорът за внос на Су-35 ще потвърди това, което някои западни анализатори определят като дългосрочна преориентация в приоритетите на турската отбрана. Руската служба за сигурност - разбира се – се стреми да се възползва от факта, че самото обществено обсъждане на покупката на Турция на Су-35 има разрушително влияние върху американско-турските отношения, отбелязва военният експерт Александър Перенджиев. Въпреки това Кремъл се надява да използва репутацията, спечелена от сделката С-400, за да постигне повече от просто морална победа. \r\nПоследните коментари на вицепремиера на Русия Юрий Борисов за продажбата на руски военни самолети в Турция отразяват подходящо обобщение на западните страхове: „Защо не? Прецедентът вече е направен“. \r\n*** \r\n \r\n Турско-американското споразумение за зона за сигурност в Северна Сирия ще премине тест за доверие, пише турското англоезично издание  Daily Sabah  в материал, представен без редакторска намеса. \r\nПрез последната седмицата може би станахме свидетели на най-сериозното развитие по отношение на  зоната за сигурност, която ще бъде създадена в Северна Сирия от много време насам. След тежки преговори, които продължиха със седмици, Турция и САЩ постигнаха съгласие по три точки. Първото от тях е прилагането на предпазни мерки, които трябва да се предприемат, за да се премахнат опасенията за сигурността на Турция. \r\nЗа да се изяснят проблемите на сигурността на Турция в региона: Анкара настоява всички тежки оръжия, боеприпаси на ПКК и нейния сирийски филиал, Отрядите за народна самоотбрана (YPG) в региона да бъдат иззети, а укрепления, окопи и тунели, направени от организацията, да бъдат унищожени за създаване на безопасна зона. За да се създаде безопасната зона или „мирен коридор“, както го описва Съветът за национална сигурност в Турция, PKK и YPG трябва да бъдат демилитаризирани. \r\nВъпреки че дипломатическите кръгове и специалистите по сигурността в Анкара реагираха положително, предпазливият оптимизъм и предупреждения по отношение на прилагането на споразумението от страна на САЩ и дълбочината на зоната за сигурност продължават. Поради това, че САЩ “ настояват за много по-тясна зона за коридора, отколкото Турция, Турция се опасява, че Вашингтон може да се въздържи от налагане на санкции на ПКК и YPG. Може би най-твърдата и бързо приложена точка е втората. През тази седмица американските военни започнаха да идват в Турция в съответствие със създаването на Съвместен оперативен център в Турция за координирано управление на зоната за сигурност със САЩ. Работата по инфраструктурата и критичните функции на центъра бяха обсъдени с 90 американски служители, намиращи се понастоящем в района, заедно с шестчленна американска делегация от 3-то полково командване във вилаета Шанлъурфа, област Акчакале, където се планира да бъде създаден центърът. Заместник-командирът на европейското командване на САЩ също посети Шанлъурфа в четвъртък, за да проведе поредица от срещи. \r\nМинистерството на отбраната на Турция съобщи, че работата в това отношение ще бъде извършена без забавяне. Предишния ден Турция започна да обследва района с дронове. \r\nПоследната точка от споразумението, постигнато в резултат на интензивни преговори със САЩ между 5-7 август, превръща зоната за сигурност  в мирен коридор след нейното създаване и гарантира безопасното завръщане на сирийските араби, кюрди и тюркмени, прогонени както от  правителствените сили, така и от ПКК и YPG, обратно в домовете си. Координаторът на Сирийската туркменска асамблея (СТА) Джемил Ипек, чието мнение е взела предвид Турция относно безопасното завръщане на сирийците, каза: „Ние като сирийски тюркмени чакаме подробно изявление на турските и американските официални власти. Въпреки това, нашият приоритет е създаване на зона за сигурност в района според нуждите на сигурността на Турция и Сирия. Освен това, като тюркмени ние искаме гробницата на Сюлейман Шах да се премести на първоначалното си място и нашите туркменски войници в Свободната сирийска армия (ССА) и турските войници да осигуряват сигурността на района заедно в рамките на споразумението.“ \r\nИпек, който изрази мнението си, че очаква разселените от ПКК / YPG тюркмени и сирийци да се върнат по родните си места и по този начин да попречат на демографското инженерство на ПКК в района на Тел Абяд, заяви, че мирният коридорът, който се надяват да продължи да функционира трайно, ще бъде от голяма полза за защита срещу терористични организации не само за тюркмените, но и за всички араби и кюрди в района. \r\n\"Всъщност позицията на Турция по този въпрос е ясна. Както знаете, хората, бягащи от терористичните организации като ПКК и „Ислямска държава“, трябваше да търсят убежище в Турция. Турция търси сигурни жилищни райони за тези хора в Сирия. Ако Западът помогне в това отношение, те трябва да направят място за тези хора и да бъдат подготвени за нови големи притоци на бежанци, тъй като Турция е домакин на повече от капацитета си и тази ситуация далеч не е устойчива за самата Турция \", продължи Ипек. \r\nОсвен това, посочвайки, че те настояват регионите на Алепо и Байрбучак да бъдат включени в зоната за сигурност под контрола на Турция, за да се установи пълна сигурност в Северна Сирия, Ипек каза: „Това не е само нашето желание, а това на хората, които живеят в споменатите области. \" \r\nИпек, който подчерта, че хората на ПКК, идващи от Кандил, живеят в къщите на тюркмените. \r\nВ Манбидж, добави той, подхождат към процеса предпазливо поради факта, че САЩ не изпълняват обещанията си по отношение на Манбидж. \"Следователно ние подкрепяме плановете Б  и Ц на министъра на отбраната Хулуси Акар да бъдат приложени в случай на бездействие от американска страна. Очакваме САЩ да проявят усилия (ако постоянният мир е целта) да прилагат споразумението с подход, който поставя приоритет на проблемите със сигурността на Турция и народа на Сирия,\" добави той. \r\nОт друга страна, Анкара винаги е имала план Б относно изпълнението на задълженията на Вашингтон и изпълнението на споразумението на терен. Нагласата, изразена по време на обръщението за Курбан Байрам (Ейд ал-Адха) от президента Реджеп Тайип Ердоган, е категорична по този въпрос, тъй като президентът посочи, че Турция в турската история има много победи, особено през месец август.  Ердоган каза, че както Кипърската операция за мир, така и операцията „Щита на Ефрат“ са проведени през август и че тази година Турция отново ще тържествува през август. \r\nТова е очевидно предупреждение, което показва, че план Б на Турция е готов, ако САЩ направят отстъпки на ПКК / YPG по отношение на дълбочината и ширината на зоната за сигурност, която е договорена или предстои да бъде договорена с Турция след създаването на центъра за съвместни операции. Ще се стреми ли САЩ да прочисти зоната и да демилитаризира терористичните групи в съответствие с исканията на Турция или ще предприеме стъпки, за да отложи създаването й? Това са въпросите, които в момента се задават в Анкара. \r\nВашингтон може да е предотвратил едностранната намеса на Анкара засега или да е отложил действителен конфликт с Турция, както в Манбидж. Все пак, ако тестът за доверие се провали, е напълно възможно да видим по-сурови стъпки, предприети от Анкара. В това отношение трябва да се каже, че турско-американското споразумение за зона за сигурност ще бъде нова област за проверка на доверието между двете страни. \r\n*** \r\n \r\n Северна Корея заяви в петък, че няма желание да разговаря с Южна Корея, разкритикува речта на президента Мун Джей-ин в Деня на освобождението и обвини Сеул за съвместните военни учения със САЩ, пише южнокорейското англоезично издание  The Korea Herald .   \r\nГоворителят на Комитета за мирно обединение на Северна Корея каза в изявление, че е заблуждаващо да се смята, че междукорейските преговори могат да се възобновят след военните учения, като нарече Мун „нахален човек, какъвто рядко може да бъде намерен.“ \r\n„В бъдещия диалог Северна Корея-САЩ южнокорейските власти се опитват да ловят риба в мътни води, мечтаейки, че фазата на диалога естествено ще настъпи след съвместните военни учения като смяната на сезоните“, се казва в корейската версия на изявлението, което беше представено от държавната севернокорейска агенция KCNA. \r\n„Както ще стане ясно, няма какво повече да говорим с южнокорейските власти и нямаме желание да седнем да преговаряме отново с тях.“ \r\nМалко след публикуване на  изявлението Пхенян в петък изстреля поне два снаряда в Японско море. \r\nНаричайки президента на Южна Корея Мун Джей-ин „южнокорейския служител, който просто чете това, което други хора са писали за него“, без да споменава името му, говорителят заяви, че Мун е изцяло виновен за загубата на инерция в междукорейските преговори. \r\nМун каза в речта си за Деня на освобождението ден по-рано, че дори да има причина за недоволството, в никакъв случай не е желателно да се затруднява диалогът, като се развали нагласата или се издигнат бариери. \r\nПрез последните седмици Северът проведе серия от ракетни тестове в явен протест срещу ученията на Южна Корея и САЩ. \r\nСпоменавайки съвместното учение, което приключва по-късно този месец, и наскоро обявените средносрочни планове на южнокорейското министерство на отбраната, говорителят на Севера заяви: „Всичко това очевидно е насочено към нашето унищожение.“ \r\nВ първия ден на съвместните военни учения на 11 август, Северът излезе с изявление от името на външното министерство, казвайки, че междукорейските контакти няма да се възобновят, преди Югът да прекрати съвместното учение или да даде обяснение за това. \r\nКакто и в изявлението от 11 август, Северът не разпространи изявлението за  вътрешни медии като Родонг Синмун или Корейската централна телевизия. \r\nСеверът в петък отхвърли речта на Деня на освобождението на южнокорейския президент като риторична и безсмислена. \r\n„Той продължи с безсмислени думи, които нямат нищо общо с Деня на освобождението, като каза, че атмосферата на диалога не е била помрачена, въпреки някои скорошни тревожни действия на Северна Корея и че нещата са се променили от миналото, когато една единствена провокация от страна на Северна Корея разтърсваше полуострова \", заяви говорителят в корейската версия на текста. \r\n„В речта той не успя да предложи подходящи мерки срещу обидата от страна на японците и никакви начини за преодоляване на влошаващото се икономическо положение и само си игра с думите.“ \r\n*** \r\n \r\n  Държавният глава на САЩ Доналд Тръмп е решил да си купи нов имот, но не какъв да е, а най-големият остров в света – Гренландия, съобщава американското издание  The Wall Street Journal . \r\nИзданието отбелязва, че Тръмп на няколко пъти е разпитвал своите съветници дали САЩ биха могли да придобият Гренладия и с интерес е слушал обсъжданията на ресурсите на острова, неговото геополитическо значение, включително за възможността за разширяване на американското военно присъстсвие в Арктика. Тръмп дори е възложил на юрисконсулта на Белия дом да направи правна експертиза на проекта. \r\nНякои от съветниците на Тръмп са подкрепили плана, определяйки го като икономически осъществим, докато други смятат, че това е „мимолетен ентусиазъм“ на президента, който така и нмяа да се реализира. \r\nДоколко самият Тръмп възприема тази идея сериозно не се знае, признават авторите на материала.", "date": "2019.08.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/17/2690334/rumen-petkov-abv-krazhbata-na-istoriya-dnes-znachi-che-utre-nyama-da-imame-sobstveno-saznanie.html", "text": "Кражбата на история днес значи, че утре няма да имаме собствено съзнание. Това каза за  Радио „Фокус“ – Бургас  председателят на ПП АБВ Румен Петков по време на Националния възпоменателен събор в местността Петрова нива по повод 116-та годишнина от Илинденско-Преображенското въстание. Според него, ако допуснем всичко това, ние ще бъдем безродственици, за които жертвата на тези герои е безсмислена. „Днешният празник е повод да се поклоним с широко отворени очи пред героите, които позволиха да има днешна България. Трябва да изправим чела пред нашата история и да кажем, че да ни се краде историята е недопустимо“, отбеляза Румен Петков. \r\nМария ПОПЧЕВА", "date": "2019.08.17", "title": "Румен Петков, АБВ: Кражбата на история днес значи, че утре няма да имаме собствено съзнание"}
{"url": "http://www.focus-news.net/news/2019/08/17/2690189/politico-italianskata-pravitelstvena-kriza-se-razrastna-i-zasegna-problema-s-migrantite.html", "text": "Италианската правителствена криза се разрасна в спор за спасителните лодки за мигранти в Средиземноморието, като министър-председателят Джузепе Конте и министърът на вътрешните работи Матео Салвини си размениха остри реплики, пише европейската редакция на  Politico . \r\nСалвини многократно е забранявал на спасителни лодки на неправителствени организации да акостират в италиански пристанища, което често е предизвиквало конфликти с други европейски страни, но съдът по-рано отмени негова забрана и разреши на испанска лодка, превозваща около 150 души да навлезе в италиански води, след като е прекарала няколко дни в морето , \r\nВ отворено писмо, публикувано във \"Фейсбук\" в четвъртък, Конте разкритикува това, което той нарече \"предано и натрапчиво“ усилие за справяне с проблема с имигрантите, което според него се свежда до “формулата на затворените пристанища\". Той обяви също, че шест държави от ЕС - Франция, Германия, Румъния, Португалия, Испания и Люксембург - са предложили да приемат спасените мигранти.  \r\nСалвини от своя страна отговори на министър-председателя на Италия, като написа: „Признавам своята \"вина\", скъпи ми господин премиер, моята \"мания\" в борбата срещу всеки вид престъпление, включително нелегалната имиграция. При мен пристанищата са и ще останат затворени за трафикантите и техните чуждестранни съучастници\". \r\nИталия се намира по средата на правителствена криза, след като Салвини оттегли подкрепата на своята партия „Лига“ за управляващата коалиция и призова за вот на недоверие срещу правителството на Джузепе Конте.  \r\nВ случай че той е успешен, президентът Серджо Матарела ще трябва да реши дали да насрочи нови избори или да назначи временно правителство. Салвини заяви по-рано в пресконференция, че би предпочел първия вариант, но не се е изказвал и срещу възможността за временно правителство. \r\n„Важното е да има правителство, което да може да управлява, да намали данъците и да избегне повишаване на данъка добавена стойност. Също така е важно то да не премахне всичко, за което ние сме работили“, добави вицепремиера. \r\n \r\n  Теодор Пенев", "date": "2019.08.17", "title": "Politico: Италианската правителствена криза се разрастна и засегна проблема с мигрантите"}
{"url": "http://www.focus-news.net/news/2019/08/17/2690187/upravlyavashti-i-opozitsiya-v-spor-za-gotveniya-zakon-za-patnite-prevozni-sredstva-obzor.html", "text": "Управляващи и опозиция в спор за готвения Закон за пътните превозни средства. Всичко започна след като от БСП дадоха пресконференция в централата на партията. Заместник-председателят на ПГ на „БСП за България“ и заместник-председател на Комисията по транспорт Георги Свиленски отчете, че вече пета година се чакат новите закони за движение по пътищата: Законът за пътните превозни средства и Законът за водачите на пътни превозни средства. „На 19 август изтича срокът за общественото обсъждане на Закона за пътните превозни средства, в който закон управляващите виждат начина, по който ще се справят с жертвите по пътищата, затова няколко дни по-рано светваме лампата на г-н премиера, да види неговите подчинени, или не знам кой е писал този закон. Това е неясно, медиите е интересно да разберат състава на работната група или изобщо човек, който е писал този закон\", посочи Свиленски. Той призова министър-председателя да види този закон преди да влезе в Министерски съвет. „Единственото нещо, което се прави с този закон е прокарване на лобистки интереси. Нито един текст не е в интерес на българските шофьори, на българските граждани, нито на безопасността\", допълни още заместник-председателят на ПГ на „БСП за България\". \r\nОт своя страна  народният представител от БСП Димитър Данчев  посочи, че готвеният Закон за пътните превозни средства създава допълнителна административна тежест и тормоз за собствениците на МПС. „От това, което прочетохме с г-н Свиленски като коментари по предложения законопроект на Закона за пътните превозни средства, от това, което чухме от представителите на различни граждански организации, които представляват засегнатите от закона страни и след като се запознахме самите ние с предложените текстове, стигаме до извода, че този закон в предложения от Министерски съвет вид, единствено ще гарантира на всеки български гражданин, който ползва пътно превозно средство, повече разходи, повече такси, повече бюрокрация, по-скъпи резервни части за ползваните автомобили, по-скъпи ремонти, по-скъпи периодични технически прегледи и много много административен тормоз“, посочи още Данчев. От БСП предложиха режима за автосервизите да бъде уведомителен.  \r\n Министърът на транспорта, информационните технологии и съобщенията Росен Желязков   определи пресконференцията на БСП в духа на общественото консултиране за законопроекта за Закона за пътищата. Той посочи, че няма да позволи  увеличаване на административната тежест и спекулации на тема лобизъм и интереси. \"От 2017 година има работни групи, които работят по съответните текстове на разделяне на Закона за пътищата на 3 части\", каза Желязков. Елементи на пътната безопасност по думите на Росен Желязков са подготовката на водачите, безопасността на самите пътни превозни средства, безопасността от правилата за движение и контролната дейност. \"Два от законопроектите са във фаза на приключили обществени консултации, а Законът за пътните превозни средства е във фаза на обществени консултации\", поясни той и добави , че обществнеите консултации са в срок от 1 месец, който ще изтече на 19 август, а след това работната група ще прегледа всички постъпили предложения и ще изготви проект на законопроект. \"Чак когато аз се ангажирам с тях, ние може да говорим за наличието на законопроект, който ангажира правителството\", каза още той. По думите му, сегашните текстове могат да бъдат реферирани към правителството, когато министърът на транспорта ги подпише. Министърът на транспорта, информационните технологии и събощенията Росен Желязков инициира изслушване в Транспортната комисия по Закона за пътните превозни средства. \r\nДеница КИТАНОВА", "date": "2019.08.17", "title": "Управляващи и опозиция в спор за готвения Закон за пътните превозни средства (ОБЗОР)"}
{"url": "http://www.focus-news.net/news/2019/08/17/2690190/reuters-dali-indiya-shte-izpolzva-yadreni-orazhiya-sreshtu-pakistan-zavisi-ot-obstoyatelstvata-spored-ministara-na-otbranata.html", "text": "Индия ще се придържа към ангажимента си да не използва първа ядрени оръжия, но бъдещата й политика ще зависи от ситуацията, заяви министърът на отбраната на страната Раджнат Сингх, цитиран от  Reuters .  \r\nТой заяви това в изявление, което според анализаторите въвежда ново ниво на неяснота в основната доктрина за национална сигурност на Ню Делхи. \r\nИндия обяви, че е ядрена сила през 1998 г., след като проведе подземни тестове същата година. Пакистан я последва малко след това. \r\nПри посещение в Похран в западна Индия, мястото на ядрените изпитания, министърът на отбраната отдаде почит на покойния бивш премиер и уважаван лидер на управляващите индуистки националисти, Атал Бихари Ваджпайи, за това, че е превърнал Индия в ядрена сила. \r\n„Похран е областта, която стана свидетел на твърдата решителност на Атал да превърне Индия в ядрена сила, и все пак да остане твърдо ангажирана да не нанася първи удар“. \r\n„Индия стриктно се е придържала към тази доктрина. Какво ще се случи в бъдеще зависи от обстоятелствата“, добави той. \r\n \r\n  Теодор Пенев", "date": "2019.08.17", "title": "Reuters: Дали Индия ще използва ядрени оръжия срещу Пакистан \"зависи от обстоятелствата\", според министъра на отбраната"}
{"url": "http://www.focus-news.net/news/2019/08/17/2690192/usa-today-v-sasht-vavezhdat-litsevoto-razpoznavane-po-letishtata-kato-myarka-za-sigurnost.html", "text": "Следващия път, когато отидете на летището, може да забележите нещо различно като част от процеса на защита: Машина, сканираща лицето ви, за да потвърди самоличността ви, пише американският вестник  USA Today . \r\nАмериканската митническа и гранична защита работи с авиокомпаниите за внедряване на биометрични скенери за лице на вътрешните летища, за да подобри сигурността. Всъщност те вече са инсталирани на определени летища в цялата страна. \r\nПравителството използва технологията за разпознаване на лица на летището., като допълнителна мярка за сигурност. Правителствените агенции (съвместно с авиокомпаниите) се стремят да подобрят ефективността на проверките, когато става въпрос за начина, по който пътниците влизат и излизат от САЩ. \r\nТова е отделно от сканирането на ириса и пръстовия отпечатък, което се прилага на повече от 60 летища, стадиони и други места в цялата страна.  \r\nЕто как работи процесът на сканиране на лицето на летищата: Камерите правят снимка и след това Службата за проверка на пътниците на митническият и граничен контрол я сравнява с Вашата снимка, с която Министерството на вътрешната сигурност вече разполага. Това могат да бъдат изображения от източници като Вашия паспорт или други документи за пътуване. \r\nТози процес в идеалния случай ще замени ръчната проверка на паспорти в цялата страна. \r\n \r\n  Юлиян Марков", "date": "2019.08.17", "title": "USA Today: В САЩ въвеждат лицевото разпознаване по летищата като мярка за сигурност"}
{"url": "http://www.focus-news.net/news/2019/08/17/2690194/tol-sistemata-e-izgradena-na-100-i-predadena-na-api-obzor.html", "text": "Председателят на Агенция „Пътна инфраструктура“ Георги Терзийски прие символичния ключ на Електронната система за събиране на пътни такси на база изминато разстояние – тол, от изпълнителя на проекта за проектиране, изграждане и въвеждане на системата „Капш Трафик Солюшънс“ ДЗЗД. От днес АПИ чрез Националното тол управление ще оперира електронната система и в частта за тол таксуването, а не само за електронните винетки, както беше до момента.  В сградата на НТУ Георги Терзийски и изпълнителният директор на „Капш Трафик Солюшънс“ ДЗЗД Михаел Вебер размениха приемо-предавателните протоколи, с което държавата приема тол системата, в това число 100 новоизградени и 100 преоборудвани стационарни контролни точки. За останалите 95 съществуващи контролни точки, на които са монтирани трафик камерите на АПИ, предстои преоборудване с лазерни скенери и камери. Срокът по договора с изпълнителя е до февруари 2020 г.От следващата седмица – 20 август, ще започнат работа 4 демонстрационни центъра на НТУ, в които превозвачи и всички заинтересовани от тол системата ще могат да тестват издаването на маршрутни карти - т. нар. ръчно тол деклариране, съобщи пред медии проф. Олег Асенов, член на Управителния съвет на АПИ с ресор въвеждане на тол системата. Демонстрационните центрове ще бъдат в София, Пловдив, Варна и Русе и ще са отворени всеки работен ден от 14 до 18 часа. В тях ще може да се тества купуването на маршрутна карта от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише. С тези тестове започва техническата експлоатация на тол системата като в нея поетапно ще бъдат включвани отделни компоненти. След като тя приключи успешно, до няколко месеца, но не по-късно от 1 март 2020 г., ще започне и търговската й експлоатация, при която тежкотоварните автомобили ще преминат от винетки към тол такси. „От днес превключваме средата за тол от тестова в среда за разработка“. Информацията съобщи  директорът на Националното ТОЛ управление проф. Олег Асенов. „Искам още веднъж да изясня. Нашата система работи и в нашите центрове са инсталирани три среди, три места или как да се изразя по-просто, три части, за всеки един от основните компоненти, който имаме: електронно таксуване на база време, електронна винетка и електронно таксуване на база изминато разстояние - тол. Това са три среди: тестова, среда за разработка и работна среда, в която системата работи като търговско опериране. От днес продължаваме с търговското опериране на винетката електронната и превключваме средата за тол от тестова в среда за разработка“, обясни проф. Асенов. По думите му целта е още от вторник в 4 демонстрационни центъра, разположени на територията на страната да бъде показано и да бъдат поканени транспортните фирми и всички заинтересовани лица да се запознаят с това как работи системата на базата на издаване на маршрутни карти, така нареченото ръчно тол деклариране. Проф. Асенов обясни, че сега стартира ръчното тол деклариране, или издаването на маршрутните карти.  „Законът казва, че до 1 март трябва да стартираме системата с плащанията. Тарифата, която сме заложили, е последната тарифа, която е обсъждана на обществения съвет\", заяви Асенов. Той добави, че до момента е направено и първото плащане за системата. „Направено е първото плащане - 50% от сумата\", поясни професорът. Асенов каза още, че досега парите, които са отпуснати, една част са във връзка с договора и една част са преки разходи на Националното тол управление. „В момента, в който сме готови, веднага ще стартираме процедурата за оперативна съвместимост\", добави той. Професор Асенов посочи, че тази нова система ще помогне на превозвачите да си направят анализ на тарифирането. „При комбинирано пътуване за 368 км се плащат 73 лева\", даде пример той \r\n Председателят на Сдружението на автобусните превозвачи Васил Пиронков  посочи, че за по-добра инфраструктура трябва да има и парични средства. „Програмите за инвестиции за строителство на пътища ще намалеят\", заяви той и добави, че трябва да има средства, за да могат да се обслужват досега направените. Пиронков каза, че превозвачите са изненадани от тарифите. „За нас също е учудващо, че тарифите са малко по-високи от тези, които договорихме на обществения съвет, но това е контролно\", поясни той. Васил Пиронков каза още, че системата ще бъде интегрирана с европейските такива системи, но трябва да се внимава да не се натовари много. „Надявам сам се да не превърнем нашите шофьори в счетоводители и дано по програмата да се работи още време, за да бъде опростена, за да е реално работеща\", обясни той. \r\n  Изпълнителният директор на \"Капш телематик технолоджис България\" Михаил Вебер посочи, че има 100 нови и 100 съществуващи рамки са оборудвани и предадени на АПИ. „В последно време четохме много публикации, свързани с крайпътните рамки и инфраструктурата и затова показваме примери за съществуващи и нови портални рамки\", каза още Вебер. Той добави, че от февруари постоянно се извършват поставяния на портални рамки по пътищата. „Големите рамки са повече от 40 метра в дължина. Оборудването се инсталира предварително на рамките и след това се вдигат с кран\", обясни Вебер. По думите му всички портални рамки са изработени в България, а от Австрия е доставено активното оборудване като камери и софтуер. „Всички портални рамки са оборудвани с лазерни скенери и различни видове камери и камера за обзор\", добави той. Вебер обясни, че когато кола пътува към порталната рамка, се включва лазерен скенер, който включва цялата рамка, за да се разбере какво превозно средство приближава. По думите му тези рамки са необходими, тъй като заснемат номера на колата отпред и отзад и веднага получават информация дали превозното средство има нарушения, а ако няма нарушение, информацията се изтрива автоматично.", "date": "2019.08.17", "title": "Тол системата е изградена на 100% и предадена на АПИ (ОБЗОР)"}
{"url": "http://www.focus-news.net/news/2019/08/17/2690191/tass-putin-prisadi-zvanieto-geroy-na-rusiya-na-pilotite-na-prizemeniya-avariyno-v-podmoskovieto-samolet.html", "text": "Руският президент Владимир Путин присъди званието „Герой на Русия“ на пилотите на самолета „Уралски авиолинии“, който извърши аварийно кацане в Московска област и награди останалата част от екипажа с „Орден за храброст“, предава  TACC \r\n\"Подписах указ за награждаване на екипажа на самолета, който, както знаете, направи аварийно кацане, твърдо, в района на летище „Жуковски\"“, заяви президентът, откривайки среща с постоянни членове на Съвета за сигурност на Руската федерация. \r\n\"Командирът и вторият пилот на самолета бяха удостоени с званието „Герой на Руската федерация“, всички останали членове на екипажа бяха наградени с „Орден за храброст“\", каза Путин. \r\nКакто е отбелязано в текста на указа, публикуван на уебсайта на Кремъл, званията „Герой на Русия“ бяха присъдени на пилотите „за храброст и героизъм, показани при изпълнение на служебните задължения в екстремни условия“, а ордените за храброст се присъждат на другите  членове на екипажа „за смелост и безкористност, показани при изпълнение на служебния дълг в екстремни условия. \" \r\nЗванията „Герои на Русия“ бяха присъдени на командира на самолета Дамир Юсупов и пилота Георги Мурзин. Ордените за храброст бяха връчени на старши стюарда Дмитрий Ивлицки, както и на бордпроводниците Надежда Вершинина, Дмитрий Гончаренко, Алия Слакаева и Яна Ягодина. \r\nПрезидентът изрази надежда, че \"ще имаме възможно най-малко такива инциденти - бих искал да не се случва нищо подобно\". \r\n\"Но качеството на обучение на летателния персонал на тази компания може да се счита за", "date": "2019.08.17", "title": "ТАСС: Путин присъди званието „Герой на Русия“ на пилотите на приземения аварийно в Подмосковието самолет"}
{"url": "http://www.focus-news.net/news/2019/08/17/2690196/pregled-na-osnovnite-temi-v-britanskiya-pechat-agentsiya-fokus.html", "text": "Недоволството срещу решението на Израел да не допусне две представителки от Демократическата партия в Конгреса на САЩ да влязат в страната на път за Палестинските територии, шансовете Джереми Корбин да спре Брекзит без сделка, твърдата решимост на германския канцлер да не допусне предоговаряне на споразумението за Брекзит и ситуацията около иранския танкер \"Грейс 1\" са сред темите на британския печат. \r\n*** \r\n \r\n  Решението на Израел да не позволи двамата членове на конгреса, Илхан Омар и Рашида Тлайб да влязат в страната предизвика критика във Вашингтон, пише британският вестник  The Guardian . Някои демократи предупредиха, че този ход заплашва да подкопае подкрепата на САЩ за дългогодишния си съюзник. Решението на Тел Авив беше приветствано от президента Доналд Тръмп. \r\nИзраелското правителство заяви, че ще забрани влизането на представителите на американския конгрес Илхан Омар и Рашида Тлайб преди планираното им посещение на Западния бряг, част от Палестинската автономия. Този ход дойде само няколко часа, след като Тръмп публично призова Израел да не допуска депутатите в страната.  \r\nОмар отговори на заявлението на правителството на Тел Авив, като каза, че е „оскърбително“ за Израелския премиер, Бенямин Нетаняху да се пречупва пред натиска от страна на Тръмп. \r\nТя добави, че Израел налага забрана срещу двама законно избрани членове на Конгреса под влияние на американския президент.  \r\n„Отказът да бъдем допуснати в Израел не само пречи на опита ни да се учим от израилтяните, но и от палестинските територии“, добави тя и продължи, като заяви, че за нея това не е учудващо „предвид публичните позиции на министър-председателя Нетаняху, който постоянно се противопоставя на усилията за мир, ограничава правата за свободно придвижване на палестинците, ограничава публичната информация за бруталните реалности на окупацията и се съюзява с ислямофоби като Доналд Тръмп.\" \r\nПредставители на Демократичната партия в САЩ побързаха да подкрепят Илхан Омар, като Чък Шумер заяви, че този ход показва „слабост, не сила“.  \r\n„Това само ще навреди на взаимотношенията между Израел и САЩ и на подкрепата за Израел в Америка.“ \r\n„Никое демократично общество не трябва да се страхува от открит дебат\", добави той. \"Много силни привърженици на Тел Авив ще бъдат разочаровани от това решение, което израелското правителство трябва да отмени.\" \r\nГоворителят на Камарата на представителите, Нанси Пелоси, каза, че е „дълбоко натъжена“ от тези новини. \r\n„Отказът на Израел да допусне членовете на конгреса Тлайб и Омар е знак за слабост и под достойнството на Израел“, казва Пелоси в изявление. \"Моля се правителството на Израел да отмени това решение.\" \r\nТя също така разкритикува намесата на Тръмп, като заяви,че „изявленията на президента са знак за невежество и неуважение и под достойнството на президентската институция.“ \r\n*** \r\n \r\n  Либерал-демократическата партия няма против да подкрепи лидера на лейбъристите Джереми Корбин за формирането на временно правителство, ако той може да събере мнозинство в Камарата на общините и да предотврати Брекзит без сделка, пише британският вестник The Independent.  \r\nПредставители на либерал-демократите заявиха, че първоначалният отказ на ръководството на партията е бил породен по чисто „прагматични“ причини.  \r\nРешението за подкрепа за Корбин бележи значителна промяна в позицията им, след като лидерът на партията Джо Суинсън, отхвърли идеята по-рано като „глупост“.  \r\nПредставителят либерал-демократите Кристин Жардин намекна, че партията ще подкрепи правителство, ръководено от Корбин, ако той успее да си осигури достатъчно подкрепа сред депутатите, за да предотврати излизане от Европейския съюз без сделка.  \r\n„Ако по някакво чудо Камарата на общините промени мнението си към Джеръми Корбин и го подкрепи, тогава няма начин аз да направя каквото и да е за да спра камарата от това да ни изведе от тази каша.“, каза Жардин.  \r\nИзточник, близък до нейната партия заяви, че първоначалният отказ на Джо Суисън да подкрепи подобно служебни правителство е бил породен от чисто прагматични причини и при други обстоятелства те биха подкрепили лидера на лейбъристите.  \r\n*** \r\n \r\n Всеки план за спиране на Брекзит без споразумение се опира на Джереми Корбин, пише Матю Парис в материал, публикуван в британския вестник  The Times  и представен без редакторска намеса. \r\nКогато половин дузина щурци под папрата карат полето да пее, докато хиляди говеда, оставени под сянката на британския дъб, дъвчат трева и мълчат ”, пише Едмънд Бърк през 1790 г.,“ моля Ви не си представяйте, че тези, които вдигат шум, са единствените жители на полето. \" \r\nПомислете вместо това за добитъка. В един от големите проблеми, които сега са изправени пред нацията, скакалците са маргинали, освен ако говедата не са с тях. За да бъде блокиран от парламента Брекзит без сделка, говедата са депутати от Лейбъристката партия. Целият шум на така наречения „Бунтовнически съюз“ лежи на раменете на този объркан, деморализиран и тромав гигант, издигнат само от аритметиката на Лейбъристите. \r\nПомните ли ги, основната опозиция? Може би далечен спомен? Но тези 247 странни души, близо 40 на сто от общия брой на депутатите с право на глас, чиято партия имаше подкрепата на почти 13 милиона избиратели преди две години, представляват голямата част от потенциалната опозиция срещу Брекзит без сделка. Всички изчисления трябва да почиват на техните намерения. Освен ако по-голямата част от депутатите от лейбъристите не останат твърдо зад каквато и парламентарна процедура, която бъде избрана, за да спре Борис Джонсън да разбие Великобритания извън ЕС, всичко е загубено. Тяхната солидарност остава вероятна, но не е сигурна - и се притеснявам, че Джереми Корбин тази седмица се опитва да замъти водите. \r\nНе мога да разсея подозрението, че в идващата борба Корбин или по-важно тясно сплотената група, която му помага да ръководи партията, има неясни намерения. Относно Брекзит те имат история на криволичене и тази седмица, като насочват въпроса далеч от напускането без сделка и към това кой трябва да бъде министър-председател, те отново го правят. Ето два въпроса, на които се опасявам, че не можем да сме сигурни в отговора. Наистина ли ключовата малка група на Корбин иска общи избори? И наистина ли искат да спрат Великобритания да напусне Европейския съюз? \r\nНа първия въпрос - искат ли избори преди 31 октомври? - трябва да има причина за съмнение. Това би благоприятствало Брекзит партията на Найджъл Фарадж за сметка както на лейбъристите, така и на торите, и е трудно да си представим, че резултатът би бил работещо лейбъристко мнозинство. Ако бях на мястото на Корбин, предпочитаната от мен дата на изборите щеше да е тази зима, след като Великобритания напусне ЕС: време на голяма национална тревожност. Особено ако господин Джонсън е изневерил на конституционната норма, като е отказал гласуването в парламента, тогава той може да бъде силно непопулярен и Брекзит лисицата на Фарадж би била застреляна. По-добра реколта, със сигурност, за лейбъристите едва ли би имало в такъв момент? \r\nКъм втория ми въпрос – дали групата на Корбин иска да възпрепятства Брекзит? - Отговарям, че ако вярвам в това, което вярва най-влиятелния от екипа на Корбин Сеумас Милн, щях да видя Европейския съюз като капиталистически клуб и пречка за социалистическите цели. Не бива да забравяме и призрачното мълчание на Корбин в кампанията за оставане преди референдума през 2016 г. То говори по-силно от думите. \r\nНаистина ли този дългогодишен противник на британското членство в ЕС промени мнението си? Отклонил ли е позицията на Милн? Представете си за момент, че като лидер на лейбъристите и по яростни идеологически причини сте искали Великобритания да напусне , но сте били достатъчно реалисти, за да знаете, че кратките до средносрочните последици ще се окажат непопулярни за избирателите. Какво желание бихте поискали от вашата фея кръстница? Освен торите да  извършат необратимото дело със сигурност, оставяйки ви да изградите социализма върху руините на онова, което торите оставят след себе си. А господин Джонсън е на път да направи точно това. \r\nЗатова поставям групата на Корбин там, където смятам, че трябва да ги поставят техните интереси: държат на възможно най-тежкият Брекзит да се случи, като че ли господин Джонсън го прави за тях. В този случай какво прави такъв лидер на лейбъристите? Покана за вот на недоверие и общи избори. \r\nТова би решило за мен гатанката защо Корбин стартира проекта си за недоверие по начин, независещ от подкрепа от други партии. Предварителна консултация не е имало. Ако на негово място наистина исках да сваля Джонсън навреме за общите избори преди 31 октомври, щях да направя проучвания към потенциални съюзници, информирайки ги, обсъждайки какви условия биха искали да поставят на моето надявам се „временно“ премиерство и правя всичко възможно да го превърна в колегиална, междупартийна идея.  \r\nМного е възможно  Корбин да отложи вота на недоверие за началото на септември. Службата на „временен министър-председател“ е непозната за нашата конституция; кой може да каже какви политически проблеми или политически извънредни ситуации отвъд Брекзит могат да възникнат по време на плановете на Корбин за няколко седмици на Даунинг Стрийт; седмиците могат да станат месеци; и може ли да му се вярва да се откаже от личната си политика? Междувременно други партии ще бъдат предпазливи към всяка амбиция на лидера на лейбъристите да почисти сегашния си, варварски образ, като се появи под прикритието на баща на нацията, фигура на национално единство, дори и само за известно време. \r\nВъпреки това може да се стигне до вот на недоверие, по-вероятно през октомври; и това може да е твърде късно. От жизненоважно значение е парламентарната група на лейбъристите да види вота на недоверие като капан за управляващите. Те не трябва да позволяват на групата на Корбин да ги заблуждава: критичното време ще бъде първите седмици следващия месец. Това е моментът, когато самият парламент може  да поеме  отговорността за нашата европейска съдба. \r\n*** \r\n \r\n  Канцлерът на Германия, Ангела Меркел по всяка вероятност ще откаже предложението на британския министър-председател за преговори за Брекзит, пише вестник The Sun.  \r\nЛидерът на ФРГ ще продължи твърдата позиция на Европейския съюз, за това, че предпазната клауза и договорът за оттегляне от ЕС няма да бъдат преразглеждани. \r\nСпоред източници, правителството на Меркел вече предвижда, че излизането на Великобритания от съюза без да е постигната сделка е „много вероятно“, като се има предвид, че Джонсън настоява предпазната клауза за границата с Ирландия да бъде премахната.  \r\nОчаква се, че министърът на финансите на Обединеното кралство, Саджид Джавид ще посети съвсем скоро Берлин за първите си разговори лице в лице за Брекзит с колегата си Олаф Шолц, според германските медии. \r\nПредставителите на Берлин очакват Джонсън да използва срещата от високо равнище на Г-7 в Биариц, за да си осигури пробив в преговорите. \r\nТой ще се срещне за първи път на лидерите на ЕС, включително с Ангела Меркел и Еманюел Макрон, на събранията в южната част на Франция. \r\n*** \r\n \r\n Иранският танкер “Грейс 1” едва ли ще отплава от Гибралтар преди неделя тъй като  шестима моряци, включително нов капитан, трябва да пристигнат този уикенд, пише гибралтарският вестник  Gibraltar Chronicle .   \r\nПонастоящем собствениците на кораба извършват логистична подготовка, след като корабът беше освободен в четвъртък след шест седмици задържане. \r\n\"Шестима моряци, включително капитан, ще пристигнат в неделя\", каза източник запознат с подробности по въпроса за вестника, говорейки под условие за анонимност. \r\n\"Корабът е малко вероятно да отплава преди това.\" \r\nГоворителят на „Астралшип“, корабният агент на кораба в Гибралтар, отказа коментар пред изданието \r\nНо по-рано в петък Ричард Уилкинсън, адвокат, представляващ настоящия капитан на Грейс 1, заяви, че клиентът му е поискал да бъде освободен от задълженията. \r\n\"Той иска да се прибере вкъщи\", каза Уилкинсън . \r\nРазвитието дойде, след като Държавният департамент на САЩ заяви, че корабът има връзки с тероризма и всеки, който е свързан с него, може да се изправи пред \"сериозни последици\". \r\nСАЩ поискаха от правителството на Гибралтар да задържи кораба на нови основания, но в петък следобед това искане все още не е представено пред съдилищата на Гибралтар за заповед за задържане, което означава, че корабът е свободен да отплава по всяко време. \r\nГлавният министър на Гибралтар Фабиан Пикардо обаче каза, че що се отнася до Гибралтар, корабът е свободен да отплава. \r\nВ петък Държавният департамент на САЩ заяви, че „Грейс 1“ подпомага Ислямския революционен гвардейски корпус, като транспортира петрол от Иран до Сирия. \r\n„Това би могло да доведе до сериозни последици за всеки, свързан с Грейс 1““, добави той. \r\n\"Ислямския революционен гвардейски корпус е определена от Съединените щати за чуждестранна терористична организация.\" \r\n„Членовете на екипажите, подпомагащи Корпуса чрез транспортиране на петрол от Иран, могат да бъдат лишени от визи или достъп до  Съединените щати по причини, свързани с тероризма“ \r\n\"Морската общност трябва да е наясно, че правителството на САЩ възнамерява да отмени визите, притежавани от членове на такива екипажи.\" \r\nВ петък Иран заяви, че корабът е поставен под ирански флаг и ще бъде преименуван. \r\n\"Въз основа на молбата на собственика, петролният танкер „Грейс 1“ ще отпътува за Средиземно море, след като бъде поставен под иранския флаг и преименуван на „Адриан Дария“, след като се подготви за пътуването\", цитира държавната телевизия Джалил Еслами, заместник-ръководител на иранската пристанищна и морска организация. \r\n***", "date": "2019.08.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/08/17/2690195/zhestoko-ubiystvo-na-dete-v-slivenskoto-selo-sotiryaobzor.html", "text": "7-годишно момиченце е починало, след като е било изнасилено и пребито в сливенското село Сотиря. Сигналът е постъпил на телефон 112 около 14.00 часа в четвъртък. Намерено е в дере в селото и по-късно е починалото от нараняванията си в сливенската болница. Стана ясно, че детето е живеело с баба си и дядо си.  \r\nМалко по-късно стана ясно, че полицията в Сливен започна издирване на заподозрян в убийството на 7-годишното момиченце от село Сотиря. 21-годишният Мартин Стоянов Трифонов бе  основният и единствен заподозрян за случая. \r\nВ издирването, освен силите на полицията и служебни кучета, се ангажираха служба „Жандармерия“, Военна полиция, Планинската спасителна служба и екипи на горско стопанство и хеликоптер.  По-късно извършителят беше задържан. „Мартин Трифонов е задържан малко след 14.30 часа\", посочи  гл. секретар на МВР Ивайло Иванов . „Трифонов бе задържан в резултат на съвместните усилия на много институции - полиция, Военна полиция, „Жандармерия\", ПСС и служители на горско стопанство, за което им благодаря\", заяви гл. секретар на МВР. Преди задържането му от полицията, убиецът срещнал местен човек, който успял да го хване и да го завърже. Дори успял да му направи актуална снимка, но Трифонов се измъкнал и отново побегнал\", посочи Ивайло Иванов. По думите му срещу Трифонов се наложило да бъде използвано оръжие заради отказа му да се подчини на властите и да прекрати бягството. Полицаите произвели срещу него няколко изстрела. „Предстои да се изяснява дали раните по краката на убиеца са от полицейски куршуми, или са причинени от бягството му по пресечената местност. Трифонов е под лекарско наблюдение, без опасност за живота и контактен\", допълни Иванов. \r\nНа брифинг   окръжният прокурор Пламен Стефанов  посочи, че на 21-годишния Мартин Трифонов ще бъдат повдигнати обвинения за убийство, изнасилване и блудство.  „Трифонов е в болница под охрана, в понеделник ще му бъде определена мярка „Задържане под стража\", каза окръжният прокурор. „Взети са ДНК проби, утре вече ДНК – профилът на извършителят ще е готов\", допълни окръжният прокурор на Сливен.", "date": "2019.08.17", "title": "Жестоко убийство на дете в сливенското село Сотиря(ОБЗОР)"}
{"url": "http://www.focus-news.net/news/2019/08/17/2690193/lokalno-makedoniya-kmetat-na-shkodra-podade-ostavka-zaradi-tvardeniya-za-prisada-za-narkotrafik-v-italiya.html", "text": "Кметът на Шкодра Валдин Пиетри подаде оставка заради твърдения за присъда за наркотрафик в Италия, пише македонското електронно издание  “Локално“ . \r\nНовината за оставката бе оповестена от самия Пиетри  в социалната мрежа „Фейсбук“ , който беше избран за кмет на северния албански град на местните избори на 30 юни. \r\nТой написа, че е решил да се оттегли като кмет, за да насочи цялото си внимание и енергия за законно опровергаване на обвиненията като гражданин. \r\n„Осъзнавайки важността на политическия имидж и решен да предприема правно изясняване на твърденията от позицията на обикновен гражданин, без да натоварвам никого, реших да подам оставка от поста кмет на Шкодра“, пише Пиетри. \r\nВъв връзка с това в четвъртък беше отложено съставянето на Съвета на Община Шкодра и полагането на клетва от новоизбрания кмет, докато прокуратурата проверява документите, че Пиетри е осъден от съд във Флоренция за трафик на наркотици, както обяви опозицията. \r\nПрокуратурата започна процедура за проверка на документите и чака отговор от Интерпол и Европол. \r\nЛидерът на опозиционната Демократическа партия Лулзим Баша реагира бързо след оставката в социалната мрежа „Туитър“, заявявайки, че оттеглянето на Пиетри означава \"един престъпник по-малко в политиката\". \r\n„Един престъпник по-малко в политиката, един узурпатор по-малко в местната власт. Нищо не се променя, докато Еди Рама, лидерът на политическата престъпност, не си тръгне “, написа Баша. \r\nПо-рано Баша обвини още 17 кметове с криминални досиета, в допълнение към Пиетри. \r\n \r\n  Юлиян Марков", "date": "2019.08.17", "title": "„Локално“ (Македония): Кметът на Шкодра подаде оставка заради твърдения за присъда за наркотрафик в Италия"}
{"url": "http://www.focus-news.net/news/2019/08/17/2690198/pregled-na-mezhdunarodnite-novini-do-6-chasa-agentsiya-fokus.html", "text": "Иран приключи работата по създаването на собствена противоракетна ракетна система Bavar-373 и е готов да я представи следващата седмица. Това съобщи в петък агенция IRNA, позовавайки се на Министерството на отбраната на страната, цитирана от  TACC . \r\nСпоред Техеран комплексът е аналог на руската зенитно-ракетна система С-300. Bavar-373 е в състояние да удря цели на височина до 27 километра. Обхватът на иранската система е 200 км. \r\nИран се занимава с развитието на военната си индустрия от много години. Той постигна сериозен успех в разработването на балистични ракети. Освен това през 2015 г. иранските военни въведоха на въоръжение крилатата ракета „Мескат“, чийто обсег, според докладите, е около две хиляди километра. \r\nПрез 2007 г. Русия и Иран подписаха договор за доставка на системите С-300 за Иран, но прилагането му бе преустановено през 2010 г. През пролетта на 2015 г. руският президент Владимир Путин отмени забраната за доставки на С-300 до Иран, а през ноември същата година договорът влиза в сила. През март 2017 г. противоракетната ракетна система С-300 беше успешно изпитана в Иран. \r\n*** \r\n \r\n Обвинена  в измама за 16 милиона рубли (около 430 хиляди лева) гражданка на Руската федерация е екстрадирана от България, съобщи в петък официалният представител на руското вътрешно министерство Ирина Волк пред  ТАСС . \r\n„Днес лице, обвинено в извършване на престъпление по алинея 4 на член 159 от Наказателния кодекс на Руската федерация („Измама в големи размери“) е екстрадирано от България в Русия, придружено от служителите на Бюрото за национална сигурност на Интерпол на Министерството на вътрешните работи на Русия“, каза Волк. \r\nСпоред предварителното разследване обвиняемата Елена Морева в периода от април 2013 г. до септември 2014 г. чрез измама и нарушаване на доверието е взела пари от други хора в размер на 16 милиона рубли под предлог, че съдейства за сключване на договори за продажба и регистрация на собственост върху поземлен имот. След това тя е напуснала Руската федерация и обявена за международно издирване от Интерпол. \r\n„През май тази година обвинената беше задържана в България“, заяви представителят на Министерството на вътрешните работи. \r\n*** \r\n \r\n Косовското министерство на търговията и промишлеността взе решение в петък да предприеме реципрочни мерки срещу Македония която забрани по-рано този месец вноса на хайвер и риба за зарибяване от Косово, като въведе забрана на вноса на мед и картофи. \r\nМинистърът на търговията и промишлеността Ендрит Шала каза пред Gazeta Express, че решението ще влезе в сила от днес. Решението беше изпратено до Митниците на Косово, които са задължени да прилагат новата мярка на всички гранични пунктове със Северна Македония. „Днес взех решение за въвеждане на мерки за реципрочност срещу Северна Македония. Написах официално писмо до колегата си от Северна Македония с молба да размисли и разреши вноса на рибни продукти в Северна Македония. Властите в Скопие обаче не реагираха. Затова сме принудени да въведем мерки за реципрочност “, заяви Шала пред Gazeta Express. \r\n*** \r\n \r\n Двама израелци бяха ранени, единият от които сериозно в петък в  \"терористична\" атака с автомобил в близост до еврейското селище Елазар на юг от Витлеем на окупирания Западен бряг, предава  AFP . \r\n\"Терорист прегази умишлено двама цивилни\", се казва в изявление на израелската армия. \r\n\"Ранените бяха отведени в лечебно заведение. Терористът беше неутрализиран\", се казва в съобщението. \r\nВ полицейско изявление се казва, че полицай, който не е бил на работа и минавал покрай местопроизшествието край селището Елазар, видял предполагаемия нападател, който се опитвал да излезе от автомобила си, и е стрелял по него. В последствие стана ясно, че нападателят е починал от раните си. \r\nПолицейското видео показва, че заподозреният автомобил се е движел с голяма скорост и е завил рязко към автобусна спирка. \r\n*** \r\n \r\n Кметът на Шкодра Валдин Пиетри подаде оставка заради твърдения за присъда за наркотрафик в Италия, пише македонското електронно издание  “Локално“ . \r\nНовината за оставката бе оповестена от самия Пиетри  в социалната мрежа „Фейсбук“ , който беше избран за кмет на северния албански град на местните избори на 30 юни. \r\nТой написа, че е решил да се оттегли като кмет, за да насочи цялото си внимание и енергия за законно опровергаване на обвиненията като гражданин. \r\n„Осъзнавайки важността на политическия имидж и решен да предприема правно изясняване на твърденията от позицията на обикновен гражданин, без да натоварвам никого, реших да подам оставка от поста кмет на Шкодра“, пише Пиетри. \r\nВъв връзка с това в четвъртък беше отложено съставянето на Съвета на Община Шкодра и полагането на клетва от новоизбрания кмет, докато прокуратурата проверява документите, че Пиетри е осъден от съд във Флоренция за трафик на наркотици, както обяви опозицията. \r\nПрокуратурата започна процедура за проверка на документите и чака отговор от Интерпол и Европол. \r\nЛидерът на опозиционната Демократическа партия Лулзим Баша реагира бързо след оставката в социалната мрежа „Туитър“, заявявайки, че оттеглянето на Пиетри означава \"един престъпник по-малко в политиката\". \r\n„Един престъпник по-малко в политиката, един узурпатор по-малко в местната власт. Нищо не се променя, докато Еди Рама, лидерът на политическата престъпност, не си тръгне “, написа Баша. \r\nПо-рано Баша обвини още 17 кметове с криминални досиета, в допълнение към Пиетри. \r\n*** \r\n \r\n Девет китайски и осем украински моряци бяха отвлечени в четвъртък, когато два търговски кораба попаднаха под атака в камерунските води, предава  AFP . \r\nКамерунски служител по сигурността, също говорейки при условие за анонимност, потвърди броят на отвлечените моряци. \r\nЗа отвличането бе съобщено в четвъртък от източници в Камерунския военноморски флот и пристанищната служба на страната, но техният брой и националност тогава не бяха известни. \r\nИзточник от военноморските сили каза, че похитителите \"вероятно са нигерийски пирати\", добавяйки, че силите за сигурност на Камерун са започнали издирването им. \r\nГвинейският залив, чиято брегова ивица се простира от Либерия до Габон, е известен с  пиратството, както и кражбите на петрол, незаконния риболов и трафика на хора и наркотици. \r\n*** \r\n \r\n При въздушните удари в петък , нанесени от правителствените сили и руски военни загинаха 15 цивилни, повечето от които в бежански лагер в провинция Идлиб, съобщи Сирийската обсерватория за правата на човека, базирана във Великобритания, цитирана от  AFP . \r\nТринайсет цивилни, сред които и четири  деца, загинаха след руски въздушен удар върху бежански лагер в близост до град Хас в южната част на Идлиб, заяви Обсерваторията. \r\nДруги две деца са убити при въздушни нападения на правителствените сили в различни части на региона, контролирани от бившия филиал на Ал Кайда в Сирия Хаят Тахрир ал Шам (ХТС), съобщи Обсерваторията. \r\nУдарита идват на фона на ожесточени сражения на сирийските правителствени войски с джихадистите от ХТС и съюзническите бунтовници в региона, коментира независимата организация в Лондон, която разчита на мрежа от информатори. \r\nПрез последната седмица правителствените бойци напреднаха в южната част на провинция Идлиб, с цел да превземат град Хан Шейхун, който е разположен на ключова магистрала. Въпросният път минава през Идлиб и свързва Дамаск със северния град Алепо, който бе завзет от правителствените сили през декември 2016 г. \r\n*** \r\n \r\n Палестинците в ивицата Газа изстреляха ракета по южната част на Израел в петък вечерта -първото подобно нападение за повече от месец, предава  AFP . \r\nВъв изявление на израелската армия се казва, че снарядът е бил прихванат от системата за противоракетна отбрана „Железен купол“, след като в южния град Сдерот и околностите му са прозвучали сирените за въздушно нападение. \r\nГоворител на армията заяви, че това е първото нападение от 12 юли насам. \r\nПо-рано палестинското министерство на здравеопазването заяви в изявление, че 32 палестинци са ранени от израелски огън по границата на Газа като част от седмичните протести там. \r\nГоворител на израелската армия заяви пред AFP че около 5600 души са демонстрирали по границата, някои са хвърляли гранати и експлозивни устройства срещу войниците и са се опитвали да стигнат до самата ограда. \r\n*** \r\n \r\n Членът на председателството на Босна и Херцеговина Милорад Додик казва, че няма да гласува на извънредна сесия на председателството за  годишния национален план за присъединяването на Босна и Херцеговина към НАТО, цитира думите му македонският информационен портал  A1 On \r\nТой заяви, че Република Сръбска, след 5 септември, когато изтича срокът за формиране на Министерския съвет, ще реши как да продължи по отношение на Босна и Херцеговина. \r\n„Ще присъствам на сесията на председателството, насрочена за 20 август. Не искам този въпрос да бъде изтеглен от дневния ред, но ще гласувам против. Обвързан съм с решението (за военния неутралитет) на Народното събрание на Република Сръбска, каза Додик.", "date": "2019.08.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/17/2690197/vzstanoveno-e-dvizhenieto-po-glavniya-pat-kam-gkpp-makaza-zatvoren-sled-tezhka-katastrofa.html", "text": "В 1,20 часа  движението по главния път от Кърджали към ГКПП „Маказа” беше възстановено. Това съобщиха от  пресцентъра на МВР . То беше пренасочвано през Джебел за Кирково заради тежка катастрофа със загинала жена и трима пострадали в района на село Великденче на 16 август около 15,45 часа. Дежурна оперативна група и вещо лице са извършили оглед на мястото на произшествието. Образувано е досъдебно производство.", "date": "2019.08.17", "title": "Взстановено е движението по главния път към ГКПП „Маказа”, затворен след тежка катастрофа"}
{"url": "http://www.focus-news.net/news/2019/08/17/2690204/predstoyashti-sabitiya-v-stranata-za-17-avgust-agentsiya-fokus.html", "text": "*** \r\n \r\nОт 20..00 часа в храм-костница „Света Петка“ ще бъде отслужена заупокойна молитва в памет на загиналите участници в Илинденско-Преображенското въстание.  \r\n \r\n*** \r\n \r\nОт 20.30 часа държавният глава и върховен главнокомандващ Румен Радев ще приеме почетния строй на представителните роти на Националната гвардейска част и ще отдаде почит пред паметта на загиналите и ще произнесе слово.  \r\n \r\n***  \r\n \r\nОт 11.00 ч. в крепостта „Траянови врата“ ще бъде открито второто издание на фестивала „Траянови врата – величие и памет”, посветен на историческата победа на Самуил над Василий II на 17 август 986 г. \r\n \r\n*** \r\n \r\nОт 10.00 до 16.00 ч. в парка „Света Троица“ и парка „Дружба“ 1 ще бъдат разположени „Зелените библиотеки“. \r\n \r\n*** \r\n \r\nОт 10:00 ч. до 18:30 ч. ще се провеждат обучения по безопасно шофиране и практика на ул. „Резбарска“, а на бул. Владимир Вазов ще се провежда рали шампионат. \r\n \r\n*** \r\n \r\nОт 21.00 ч. ще бъде представен мюзикълът „Чикаго“ на открита сцена „Двореца“. \r\n \r\n*** \r\n \r\nЩе се проведе 9-ият национален турнир по конен спорт за „Купа Бургас“. \r\n \r\n*** \r\n   \r\nОт 20.00 часа по улица „Богориди“ пред „Soul food&drinks Cardamon“ („Кардамон“) ще се проведе латино парти в рамките на инициативата „БулевАрт“. \r\n \r\n*** \r\n \r\nОт 19:00ч. на пл. „Николай Гяуров“ ще започне благотворителен концерт на Детско юношеска вокална инструментална школа „Звънче” ще се проведе в града.  \r\n \r\n*** \r\n \r\nОт 11.00 ч. на открита сцена „Арт Лято“ до паметника „Асеневци“ ще бъде представена постановката „Котаракът в чизми“. \r\n \r\n*** \r\n   \r\nОт 20.30 ч. започва „Лятно кино под звездите“ с премиерния филм на актьора Мариян Вълев „Лошо момиче“. \r\n \r\n*** \r\n \r\nЩе се проведе международен фестивал на хвърчилата Варна 2019. \r\n \r\n*** \r\n \r\nОт 17.00 часа на площада в  Гърмен  ще се проведе концерт на с Поли Паскова и танцова формация \"Гераци“ в подкрепа на  спасяването на вековния храм \"Св. Георги\". \r\n \r\n*** \r\n   \r\nОт 10.00 ч. кметът на Община Карлово д-р Емил Кабаиванов ще проведе изнесена приемна в град Клисура в Кметството. \r\n \r\n*** \r\n \r\n На 17 август от 21.00 часа в Лятно кино „Яворов“ ще бъде излъчен „Wind2Win Море на вятъра“ – документален филм за каузата „Черно море, чисто от пластмаса“.  \r\n \r\n*** \r\n \r\nОт 10.00 ч. на площада в селото ще бъде открит Третия международен фолклорен фестивал „Ехо от Стовци“.  \r\n \r\n*** \r\n   \r\nОт 10.00 часа в базата на \"Дунавски клуб“ Община Силистра и СНЦ \"Дунавски клуб\".  \r\nтрадиционно преплуване на река Дунав.", "date": "2019.08.17", "title": "Предстоящи събития в страната за 17 август (Агенция „Фокус“)"}
{"url": "http://www.focus-news.net/news/2019/08/17/2690203/predstoyashti-mezhdunarodni-sabitiya-za-17-avgust-agentsiya-fokus.html", "text": "*** \r\n  Планиран е голям антиправителствен протест \r\n \r\n*** \r\n  Конференция на ООН за застрашените биологични видове \r\n \r\n*** \r\n  50 години от намесата на британската армия в Северна Ирландия \r\n \r\n*** \r\n  Планиран е разрешен митинг на опозицията за свободни и честни избори \r\n \r\n*** \r\n  Започва процеса за корупция срещу бившия президент Омар Башир \r\n \r\n*** \r\n  Подписване на споразумение между военните и лидерите на протестите за преход към гражданско управление \r\n \r\n*** \r\n  Активисти ще направят жива верига по американско-мексиканската граница", "date": "2019.08.17", "title": "Предстоящи международни събития за 17 август (Агенция „Фокус“)"}
{"url": "http://www.focus-news.net/news/2019/08/17/2690201/v-mestnostta-petrova-niva-shte-bade-otbelyazana-godishninata-ot-ilindensko-preobrazhenskoto-vastanie.html", "text": "В местността  Петрова нива ще бъде отбелязана 116-ата годишнина от Илинденско-Преображенското въстание. Както всяка година в местността ще се проведе Националният възпоменателен събор по повод въстанието. Събитието е под патронажа на президента на Република България Румен Радев,  Съюзът на тракийските дружества в България, Община Малко Търново и Регионалният съвет на тракийските дружества в Бургас. Освен държавният глава в честванията ще участва заместник-началникът на отбраната вицеадмирал Емил Ефтимов, както и военнослужещи от Въоръжените сили. Кулминацията на честванията започва в 20.00 ч.  със заупокойна молитва в памет на загиналите преображенци в храма-костница „Св. Петка“.  От 20.30 ч. ще бъде открито  възпоменателното тържество пред мемориала. Предвидено е президентът Румен Радев да произнесе слово по повод годишнината от Илинденско-Преображенското въстание. Ще се състои и заря-проверка. В ритуалите и в тържествената проверка ще участват военнослужещи от Военноморските сили и Националната гвардейска част. Събитията ще завършат в 21.00 ч. празничен концерт с участието на странджански народни певци. Богата е програмата по повод годишнината от Илинденско-Преображенското въстание през целия ден. Предвидена и научна конференция на тема „Капитан Петко Войвода и борбата на тракийските българи за свобода и справедливост“. Освен конференцията е организиран и урок по история на открито „Капитан Петко Войвода – 175 години безсмъртие“. През деня ще се проведа трети фоклорен конкурс „С песните на Манол Михайлов“, еднодневен детски пленер „Цветовете на Странджа“ и туристически маршрут Петрова нива – параклис „Света Богородица“- река Велека – Петрова нива. По-късно ще бъдат посрещнати и участниците в тракийски туристически поход „По стъпките на Преображенци“.", "date": "2019.08.17", "title": "В местността Петрова нива ще бъде отбелязана годишнината от Илинденско-Преображенското въстание"}
{"url": "http://www.focus-news.net/news/2019/08/17/2690205/denyat-17-avgust-v-balgarskata-istoriya.html", "text": "На тази дата през 986 г. българските войски побеждават ромеите в битката при прохода “Траянови врата”. На 17 август 1876 г. Виктор Юго произнася реч във Френския парламент, в която изобличава равнодушието на европейската дипломация към жертвите на Априлското въстание в България, извършено през 1876 г. и отправя апел към Европа в защита на българския народ, пострадал от османските жестокости по време и след потушаването на въстанието. През  1971 г. с Указ № 179 на Държавния съвет е утвърден проектът на новия герб на НР България. На тази дата са родени: Николай Антонов – лекоатлет, състезател на 200 метра бягане и скок на дължина, наричан е \"най-бързия бял мъж на планетата\"; Руси Стоянов Русев, (псевдоним на Ст. Свиларов) - литературен историк и критик. На 17 август умират: Теодор Делчев Димитров –дипломат, емигрант, дарител на България; Крум Цоков –общественик и дипломат. \r\n \r\n \r\n2009 г. \r\nПрезидентът на Република България връчва орден „Стара планина“ първа степен на Кауко Ямсен, извънреден и пълномощен посланик на Република Финландия в Република България, „за изключително големите му заслуги за развитието на българо-финландските отношения и по повод окончателното му отпътуване от страната.“ \r\n \r\n \r\n1977 г. \r\nОт 17-ти до 28-ти август в София се провеждат световните студентски летни игри \"Универсиада 77\". Думата “универсиада” идва от латинската дума университет и гръцката олимпиада. Това са световни студентски спортни състезания. Още през XIX век Англия и САЩ се провеждат състезания по различни видове спорт, между представители на различни университети. Първите международни университетски състезания се провеждат през май 1923 г. В Париж. До Втората световна война (през 1925 г., 1927 г., 1930 г., 1933 г., 1935 г., 1937 г. и 1939 г.) в различни европейски градове се провеждат още няколко подобни игри под егидата на Международната конфедерация на студентите. След войната игрите се провеждат в рамките на Международния фестивал на младежите и студентите под ръководството на Международния съюз на студентите. През 1948 г. по инициатива на няколко европейски страни е създадена Международната федерация по университетски спорт (ФИСУ). През 1959 г. в Торино (Италия) се провеждат първите световни студентски игри. От тогава те се наричат “Универсиада”. \r\nСтудентските игри (летни и зимни) се провеждат веднъж на две години – в нечетните години. Летните игри включват състезания по 10 задължителни дисциплини, плюс още 3 дисциплини, които се избират от страната домакин, а зимните - 6 задължителни и 1 или 2 по избор на организаторите. \r\nНа игрите през 1959 г. участие взимат 1400 спортисти от 43 държави. На лятната Униврсиада през 2003 г. в Дегу (Корея) участват 6600 студенти от 174 държави. \r\nЕмблемата на Универсиада (ФИСУ) представлява латинската буква U в обкръжение от 5 разноцветни звезди, които символизират петте континента. \r\n \r\n \r\n1971 г. \r\nС Указ № 179 на Държавния съвет е утвърден проектът на новия герб на НР България. Промяната в него е записана в конституцията от 1971 г. и предвижда под лъва да бъде изобразено зъбчато колело, а вместо датата 9 септември 1944 г., както е според конституцията от 1947 г., са изписани годините \"681 г. – 1944 г.\" \r\n \r\n \r\n1946 г. \r\nОт 17 до 24 август се води съдебният процес срещу Вътрешната Македонска Революционна Организация (ВМРО). 22-ма души - бивши дейци и симпатизанти на ВМРО са съдени \"за образуване на терористични групи за събаряне на властта\". Двама от тях са осъдени на смърт. \r\nВМРО е националнореволюционна организация на македонските българи, създадена през есента на 1919 г. от Т. Александров, П. Чаулев и ген. Ал. Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война 1914 г.–1918 г. приемат идеята на ВМОРО за автономия на Македония. \r\n \r\n \r\n1926 г. \r\nГръцки войски разрушават паметника на загиналите български войници от Македонската дивизия по време на Първата световна война, издигнат на връх Тумба в Беласица. \r\n \r\n \r\n1919 г. \r\nПовеждат се избори за 18-то Обикновено Народно събрание. БЗНС печели 85 места, БКП - 47, БРСДП (о) - 38, Демократическата партия - 28, Народната - 19, Прогресивнолибералната партия - 8, Радикалдемократическата партия - 8, Народнолибералната партия (Добри Петков) - 2 и Народнолибералната партия (Никола Генадиев) - 1. \r\n \r\n \r\n1916 г. \r\nОт 17 до 22 август се осъществява настъпление на Първа Българска армия: освободени са Лерин (17 август) и Костур (22 август). Водят се боеве при връх Чеган. Втора Българска армия настъпва на изток от р. Струма. До края на месеца е освободен районът между р. Струма и р. Места без Сяр, Драма и Кавала (по споразумение с Гърция). За няколко месеца там се установява 20. турски корпус с щаб в с. Зиляхово. \r\n \r\n \r\n1853 г. \r\nСлед окупацията на Влашко и Молдова от руската армия е изготвена молба от влиятелни български търговци (Иван Селимински, Евлоги Георгиев Недев, Михаил Авромович, архимандрит Максим Райкович) от Букурещ, Галац и Браила до руския император Николай I с искане за автономия на българите. \r\n \r\n \r\n986 г. \r\nБългарските войски побеждават ромеите в битката при прохода “Траянови врата”. През лятото на 986 г. византийският император Василий ІІ навлиза дълбоко в пределите на България и достига до гр. Средец, като безуспешно се опитва да го превземе. На 17 август в прохода “Траянови врата” българите обкръжават оттеглящите се от София ромейски колони, преграждат пътя на византийците за отстъпление и ги нападат в планинските теснини. Сражението се командва от Самуил, но в него участват и брат му Арон и синът на цар Петър - Роман (971 г. – 997 г.). По-голямата част от византийската войска е избита, а император Василий ІІ преминава през прохода, за да се спаси във Филипопол (Пловдив). Разказите на хронисти представят бягството му като паническо – императорската палатка и знаците на императорското достойнство са изоставени и завладени от българите. Последвалото поражение на неговата армия осуетява плановете му да покори още в края на 80-те години на Х в. България. Победата при Траянови врата укрепва увереността на Самуил във възможностите на неговата войска и стабилизира позицията му на водач на българския народ. \r\n \r\n \r\n На тази да са родени: \r\n \r\n \r\n1968 г. \r\nРоден е Николай Антонов – български лекоатлет, състезател на 200 метра бягане и скок на дължина. Наричан е \"най-бързия бял мъж на планетата\". Световен шампион на 200 метра в зала (1991 г.), европейски вицешампион (1988 г.), балкански първенец (1986 г., 1987 г.). \r\n \r\n \r\n1900 г. \r\nРоден е Руси Стоянов Русев, (псевдоним на Ст. Свиларов) - български литературен историк и критик. Завършва английска филология (бакалавър) в университета \"Виктория\" в Манчестър (1923 г.). Специализира класическа филология в Колумбийския университет, Ню Йорк от 1925 г. до 1926 г. Работи като учител в София, лектор и преподавател в СУ (1929 г. – 1966 г.). От 1938 г. до 1948 г. чете лекции по английска и американска литература, автор е на около 200 статии и студии, в които разглежда автори и произведения от ранното английско средновековие, както и модерни писатели (В. Уулф, О. Хъксли, Дж. Джойс), работи върху въпроси на езика и стила. Голяма част от изследванията му са посветени на специфични въпроси на българска литература. Русев е един от първите преводачи на най-добрите драми на У. Шекспир. Автор е на \"Граматика на английския език\" (1934 г.), \"Българо-английски речник\" (1947 г.), \"Английски пословици и българските им съответни\" (1967 г.). Умира на 19 март 1988 г. \r\n \r\n \r\n На тази дата умират: \r\n \r\n \r\n2002 г. \r\nУмира Теодор Делчев Димитров – български дипломат, емигрант, дарител на България. Роден е на 26 февруари 1932 г. Завършва славянска и романска филология в Университета в Букурещ (1955 г.), Библиографски институт \"Елин Пелин\" в София (1957 г.) и женевския Институт по международни отношения (1978 г.). През 1958 г. печели конкурса за работа в ООН в Женева и се издига до заместник директор на библиотеката на ООН. Напуска организацията през 1992 г. Теодор Димитров извършва исторически проучвания по македонския въпрос. Помага на България с документи, организира на свои разноски рекламни сбирки за България и конференции по балканските проблеми в дома си в Жеж. Завещава цялото си имущество на българската държава (имоти в Швейцария и Франция, безценна колекция от 50 хил. т. и документи). Автор е на 15 книги: \"Сборник с документи на ООН “Жалбите на Македония” (1919 г. – 1939 г.)\" (изд. 1979 г. – 1980 г.), на книга за Макгахан (1977 г.). \r\n \r\n \r\n1994 г. \r\nУмира Крум Цоков – български общественик, дипломат. Роден е на 30 юни 1900 г. в София. Учи в немската търговска гимназия и Френския колеж в Пловдив. Завършва Консулско-стопанския факултет на Свободния университет. Търговски съветник към българската легация във Варшава. След започване на II световна война заедно с дипломатическия корпус напуска Варшава (06 септември 1939 г.); търговски съветник в Берлин (1940 г.) Крум Цоков е натоварен с ликвидацията на българското търговско съветничество във Варшава. Заедно със своя секретар Д. Икономов организира нелегална българо-полска организация, наречена “Група Б”. Тя организира изнасянето от Полша на документи, пари и евакуацията на полски граждани, преследвани от германските окупационни власти. Разкрит е от германската полиция през 1940 г. и е осъден на 5 г. затвор. По време на Варшавското въстание успява да избяга от затвора и заедно със съпругата си заминава за Прага, където е арестуван от съветските органи за сигурност и продължително време разследван. След освобождаването му през 1947 г. заминава за Варшава, там е арестуван по искане на българската държавна сигурност; затворен в концлагера “Куциян”. След освобождаването му през 24 март 1949 г. е преследван като “фашистки дипломат” и работи като каменар и строител. Обвинен в шпионаж през 1952 г. и е осъден на 7 години затвор. След освобождаването от затвора (1959 г.) успява да замине за Полша при семейството си. Въпреки съпротивата на българските власти полското правителство го награждава с ордена “За бойна слава” в знак на признание за заслугите му към Полша и участието в полската съпротива срещу фашизма. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.08.17", "title": "Денят 17 август в българската история"}
{"url": "http://www.focus-news.net/news/2019/08/17/2690199/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ \r\n \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението при км 159+862 посока София се осъществява с повишено внимание поради ремонт на мантинели. Движението се осъществява в активна и изпреварваща лента. Срок до 17.08.2019 г.; \r\nДвижението при км 159+650 посока Бургас се осъществява с повишено внимание поради ремонт на мантинели. Движението се осъществява в активна и изпреварваща лента. Срок до 17.08.2019 г.; \r\nДвижението при  км 161+877 посока Бургас се осъществява с повишено внимание поради ремонт на мантинели. Движението се осъществява в активна и изпреварваща лента. Срок до 17.08.2019 г.; \r\nДвижението при км 188+828 посока София се осъществява с повишено внимание поради ремонт на мантинели. Движението се осъществява в активна и изпреварваща лента. Срок до 18.08.2019 г. \r\nОбласт Сливен: \r\nДвижението в участъка с. Биково – гр.Кермен от км 255+000 до км 260+000 посока София се осъществява с повишено внимание поради ръчно косене и на разделителната линия. Участъкът е сигнализиран с пътни знаци. Срок до 19.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“:  \r\nОбласт Стара Загора: \r\nДвижението при км 192+164 посока София се осъществява в една лента поради ремонт на мантинели в средна разделителна ивица. Ограничава се движението в изпреварващата лента, като движението се осъществява в активна и аварийна лента. Участъкът е сигнализиран с пътни знаци. Срок до 18.08.2019 г. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил: \r\nОграничава се движението в двете посоки в участъка п.в. Дупница – п.в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на възникнал пожар на 13.08.2019 г. \r\nОбходен маршрут: от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\n \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\nСъстояние на републиканската пътна мрежа: \r\n \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 19.08.2019 г. ; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 Батак – Картела от км 170+000 до км 171+000 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 17.08.2919 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица- Сомовит от км 196+000 до км 206+000 е регулирано в една лента  поради ремонтни дейности с частично асфалтиране. Срок до 23.08.2019 г. \r\nПът ІІІ-118: Движението по път III-118 Подем-Долна Митрополия от км 14+000 до км 26+000 е с повишено внимание поради полагане на маркировка. Срок до 20.08.2019 г. \r\nПът ІІІ-3002: Движението по път III-3002 Българене-Божурлук от км 0+000 до км 20+000 е регулирано в една лента  поради ремонтни дейности с частично асфалтиране. Срок до 20.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени и скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени и скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът ІІІ-5304: Движение с повишено внимание по път ІІІ-5304 Кукорево - Окоп от км 3+300 до км 6+000 стесняване на една от лентите за движение поради изсичане на храсти. Движението се регулира чрез пътни знаци. Срок до 23.08.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.", "date": "2019.08.17", "title": "Актуална пътна обстановка"}
{"url": "http://www.focus-news.net/news/2019/08/17/2690208/burgas-na-ulitsa-bogoridi-shte-se-provede-latino-parti-v-ramkite-na-initsiativata-bulevart.html", "text": "От 20.00 часа по улица „Богориди“ пред „Soul food&drinks Cardamon“ („Кардамон“) ще се проведе латино парти в рамките на инициативата „БулевАрт“. Това съобщиха от пресцентъра на  Община Бургас . Улица „Богориди“ ще оживее под ритмите на специалната селекция на DJ Toni Rese и майсторските изпълнения на танцовите двойки от „Студио 29“. Събитието е част от лятната програма на „БулевАрт“. След успеха на „Летния БулевАрт“ като естествено продължение бяха създадени Арт-четвъртъците и ежеседмичните музикални изненади и събития от членовете на мрежата „БулевАрт“. Повече за събитието „БулевАрт-мрежа на сетивата“ и програмата може да намерите  .", "date": "2019.08.17", "title": "Бургас: На улица „Богориди“ ще се проведе латино парти в рамките на инициативата „БулевАрт“"}
{"url": "http://www.focus-news.net/news/2019/08/17/2690202/prezidentat-rumen-radev-shte-uchastva-v-tarzhestvenoto-otbelyazvane-na-116-ata-godishnina-ot-ilindensko-preobrazhenskoto-vastanie-na-petrova-niva.html", "text": "Президентът Румен Радев ще участва в тържественото отбелязване на 116-ата годишнина от Илинденско-Преображенското въстание в историческата местност Петрова нива, което се провежда под негов патронаж. Това съобщиха от  прессекретариата на държавния глава . В 20.00 часа в храм-костница „Света Петка“ ще бъде отслужена заупокойна молитва в памет на загиналите въстаници.    \r\nВ 20.30 часа държавният глава и върховен главнокомандващ ще приеме почетния строй на представителните роти на Националната гвардейска част и ще отдаде почит пред паметта на загиналите. Президентът Румен Радев ще произнесе слово.", "date": "2019.08.17", "title": "Президентът Румен Радев ще участва в тържественото отбелязване на 116-ата годишнина от Илинденско-Преображенското въстание на Петрова нива"}
{"url": "http://www.focus-news.net/news/2019/08/17/2690207/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\nОт 08.00 до 24.00 часа при сектор „Г” на Националния стадион „Васил Левски”.  \r\nОт 17.00 до 23.00 часа на моста пред Национален стадион „Васил Левски”. Това съобщиха от пресцентъра на  Столична община .  \r\nОт 19.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.08.17", "title": "София: Въвежда се организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/08/17/2690209/afp-kim-chen-un-lichno-e-nablyudaval-raketnite-testove-na-severna-koreya.html", "text": "Севернокорейският лидер Ким Чен Ун лично е наблюдавал тестовете за „новото оръжие“ на Пхенян, предава  AFP , като се позовава на севернокорейски държавни медии. \r\nТестовете усложняват усилията за ограничаване на разпространението на ядрени оръжия в региона, като това се случва точно преди посещението американския дипломатически представител в Пхенян в столицата на Южна Корея, Сеул. \r\nСевернокорейските тестове бяха шестите изпитания от страна на Пхенян през последните седмици, като според правителството те са протест срещу ежегодните военни учения на САЩ и Южна Корея, които то смята за репетиция за инвазия. \r\nВ доклад на Корейската централна информационна агенция се посочва, че тестовете са постигнали \"перфектен резултат\", което е спомогнало за \"затвърждаването на доверието в тази оръжейна система\". \r\n„Снарядите бяха изстреляни в присъствието на върховния лидер“, допълни севернокорейската агенция. \r\n \r\n  Теодор Пенев", "date": "2019.08.17", "title": "AFP: Ким Чен Ун лично е наблюдавал ракетните тестове на Северна Корея"}
{"url": "http://www.focus-news.net/news/2019/08/17/2690211/denyat-17-avgust-v-svetovnata-istoriya.html", "text": "На 17 август 1756 г. започва Седемгодишната война (1756 г. – 1763 г.) – общоевропейска война между 2 коалиции: Австрия, Франция, Русия, Испания, Саксония и Швеция срещу Прусия, Великобритания (в съюз с Хановер) и Португалия. На същата дата през 1771 г. английският учен Джоузеф Пристли открива, че растенията отделят кислород, а през 1877 г. - американският морски астроном Асаф Хол открива двата спътника на планетата Марс – “Фобос” и “Деймос”, като изчислява техните орбити. Той използва 26-инчов телескоп, най-големият от вида си. Откритието е направено в обсерваторията във “Фоги Ботъм”. На 17 август са родени: Робърт Де Ниро – американски актьор, режисьор и продуцент; Карл I - последният австрийски император (1916 г. – 1918 г.) и крал на Унгария (под името Карл IV), от династията на Хабсбургите, племенник на император Франц Йосиф I. На тази дата умират: Франческо Косига, бивш президент на Италия; Хосе Сан Мартин – национален герой на Аржентина, генерал, един от ръководителите на Войната за независимост на испанските колонии в Америка.  \r\n \r\n \r\n2017 г.  \r\nТерористична атака в Барселона убива 16 души и ранява над 120. Граждани на 28 страни са сред убитите и ранените. ИДИЛ официално поема отговорността за терористичния акт. \r\n \r\n \r\n2016 г. \r\nЗаместник-посланикът на Северна Корея в Обединеното кралство, Тае Йонг-Хо, бяга със семейството си в Южна Корея. \r\n \r\n \r\n2016 г. \r\nОтвлечен е малайзийски петролен танкер. \r\n \r\n \r\n2015 г. \r\nБомба експлодира в близост до храма Ереван в Банкок, Тайланд, убивайки поне 19 души и ранявайки 123 други. \r\n \r\n \r\n2014 г. \r\nВ столицата на Либерия Монровия група въоръжени лица нападат карантинен център на болни от Ебола. В резултат всички заразени от опасната инфекциозна болест се оказват на свобода. \r\n \r\n \r\n2014 г.  \r\nВ Берлин се провежда четиристранна среща между външните министри на Русия, Германия, Франция и Украйна за урегулиране на украинската криза. \r\n \r\n \r\n2014 г.  \r\nВъоръжените сили на Чад освобождават 90 нигерийци, пленници на групировката „Боко Харам“. \r\n \r\n \r\n2012 г. \r\nАкциите на Facebook поевтиняват два пъти от първоначалната обявена стойност. \r\n \r\n \r\n2011 г. \r\nТурската авиация нанася удар по кюрдски лагери в Ирак. \r\n \r\n \r\n2008 г. \r\nАмериканският плувец Майкъл Фелпс става първият човек, който спечелва осем златни медала в едни Олимпийски игри. \r\n \r\n \r\n2000 г. \r\nТина Търнър прави последния си голям концерт в Европа. \r\nТина Търнър (псевдоним на Ани Мей Булък) е американска рок певица и киноактриса. Родена е на 26 ноември 1938 г. в Браунсвил, Тенеси, САЩ. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно неин съпруг). Няколко години по-късно двамата създават един от най-популярните дуети на соул музиката. През 1975 г. настъпва разривът им. Едва през 1982 г. името й отново се появява в класациите. През 1985 г. получава три награди “Грами”, а видеоклиповете й са сред бестселърите. Сътрудничи с Брайън Адамс, Дейвид Бауи, Марк Кнопфлър и Мик Джагър. Първата й роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.). \r\n \r\n \r\n1999 г. \r\nСилно земетресение от 7,8-ма степен по Рихтер разтърсва северозападна Турция. Загиват над 17 хиляди души, а хиляди са ранени. Предизвикана е вълна цунами в Мраморно море. Епицентърът на труса се намира в Измирския залив. \r\n \r\n \r\n1998 г. \r\nРусия е принудена да девалвира рублата, икономическата криза е подсилена от политическата ситуация, а властта на президента Борис Елцин е силно разклатена. Обявена е 20-процентната девалвация на рублата. Кризата в Русия е резултат от неуспешна икономическа политика, която е съчетана с азиатската финансова криза и резкия и дългосрочен спад на цените на петрола и металите. \r\n \r\n \r\n1978 г. \r\nТрима американци завършват успешно първия полет с балон над Атлантика. \r\n \r\n \r\n1977 г. \r\nОсъществена е експедиция до Северния полюс от руския атомен ледоход “Арктика”. Това е първият кораб, който достига полюса. Корабът преодолява лед с дебелина 3 метра, като общото времетраене на пътешествието е 7 денонощия и 8 часа, а разстоянието, което преодолява – 2528 морски мили. В експедицията участват повече от 200 души. \r\n \r\n \r\n1976 г. \r\nУнищожително земетресение от 8-ма степен по Рихтер разтърсва остров Минданао, намиращ се в западните Филипини. Епицентърът се намира в залива Моро, в морето Целебес. В следствие се образува голяма вълна цунами, която убива повече от 10 хиляди души на островите Сулу и Минданао. \r\n \r\n \r\n1965 г. \r\nСАЩ започват първата си голяма сухопътна операция във Виетнам. \r\n \r\n \r\n1945 г. \r\nПровъзгласена е независимостта на Индонезия. \r\nРепублика Индонезия е държава в Югоизточна Азия, с площ 1 919 440 км2. Страната е разположена върху голяма част от Малайския архипелаг ( Зондските острови, Молукските острови и западната част на остров Нова Гвинея). Населението на страната през 2000 г. наброява 224,8 млн. души, съставено от индонезийци (над 150 народности), китайци, араби и др. Столицата на Индонезия е град Джакарта. Официалният език е индонезийски. 87% от населението са мюсюлмани. Официалният празник на страната е 17 август. Парична единица: индонезийска рупия. Държавният глава е президент, избиран за срок от 5 г. от Народния консултативен съвет - върховен орган на държавната власт. Законодателният орган - Съвет на народните представители (еднокамарен парламент). Изпълнителният орган - правителство, оглавявано и назначавано от президента. \r\n \r\n \r\n1916 г. \r\nРумъния приема да се присъедини към Антантата по време на Първата световна война. \r\n \r\n \r\n1896 г. \r\nДжордж Кармак открива злато в един от притоците на река Клондайк в Канада - “Рабит Крийк”, с което поставя началото на златната треска в района. Въпреки наближаващата сурова зима, повече от 100 хиляди души се втурват в търсене на злато. По този начин Сиатъл се превръща в център на пътуващите търсачи, а Ванкувър и Едмънтън удвояват населението си. \r\n \r\n \r\n1877 г. \r\nАмериканският морски астроном Асаф Хол открива двата спътника на планетата Марс – “Фобос” и “Деймос”, като изчислява техните орбити. Той използва 26-инчов телескоп, най-големият от вида си. Откритието е направено в обсерваторията във “Фоги Ботъм”. \r\n \r\n \r\n1876 г. \r\nВиктор Юго произнася реч във Френския парламент, в която изобличава равнодушието на европейската дипломация към жертвите на Априлското въстание в България, извършено през 1876 г. и отправя апел към Европа в защита на българския народ, пострадал от османските жестокости по време и след потушаването на въстанието. Речта му намира горещ отклик сред българската емиграция в Румъния, а Българското централно благотворително общество, в знак на признателност за големия му жест, го провъзгласява за свой почетен член. \r\nВиктор Мари Юго е френски поет, романист, драматург и общественик. Той е роден е на 26 февруари 1802 г. в Безансон, в семейство на бригаден генерал. Юго започва да пише още в училищна възраст. През 1817 г. негови стихове са удостоени с награда от Френската академия и са публикувани през 1822 г. в книгата “Оди и разни стихотворения”, която му донася известност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературното дружество “Сенакъл”, в което влизат Сент Бьов, Мюсе, Вини, Александър Дюма и други млади писатели-романтици. През 1831 г. излиза романът му “Парижката Света Богородица”. През 30-те и 40-те години става член на Френската академия и пер на Франция. След революцията от 1848 г. се противопоставя на узурпацията на властта от президента на Втората република Луи Бонапарт, а след преврата ( 2 февруари 1851 г.) е принуден да избяга от Франция. \r\nРомани от 60-те год.: Клетниците” (1862 г.), “Морски труженици” (1866 г.), “Човекът, който се смее” (1869 г.). Юго се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книгата “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Умира на 22 май 1885 г. в Париж. \r\n \r\n \r\n1812 г. \r\nВ битката при Смоленск, армията на Наполеон разбива руските войски по време на похода си към Москва. \r\n \r\n \r\n1807 г. \r\nАмериканецът Робърт Фултън прави демонстрация в залива на Ню Йорк на своя пръв параход \"Клермон\". \r\n \r\n \r\n1771 г. \r\nАнглийският учен Джоузеф Пристли открива, че растенията отделят кислород. \r\nДжоузеф Пристили е английски химик, философ и богослов. Той е роден през 1733 г. Член е на лондонското Кралско дружество. Завършва духовна семинария, а по-късно е проповедник, преподавател по физика и химия, библиотекар на маркиз Лансдаун. Преселва се в Америка. Открива дишането на растенията, азотния двуокис, азота и др. Джоузеф Пристли умира през 1804 г. \r\n \r\n \r\n1756 г. \r\nЗапочва Седемгодишната война (1756 г. – 1763 г.) – общоевропейска война между 2 коалиции: Австрия, Франция, Русия, Испания, Саксония и Швеция срещу Прусия, Великобритания (в съюз с Хановер) и Португалия. Войната е предизвикана от съперничеството на Великобритания и Франция за колониите в Северна Америка и Индия и изострянето на отношенията между Прусия и Австрия, Франция и Русия. Войната започва с нахлуването на пруските войски в Саксония. Като използва несъгласуването на плановете на антипруската коалиция, крал Фридрих II разгромява френската и австрийската армии при Росбах (1757 г.). Руската армия на фелдмаршал С. Ф. Апраксин разбива пруската армия при Грос-Егерсдорф и окупира Източна Прусия (1758 г.); през 1759 г. побеждава пруските войски в сраженията при Палциг и Кунерсдорф; окупира Померания (1760 г.), а един корпус под командването на ген. З. Г. Чернишов превзема Берлин. През 1761 г. – 1762 г. Прусия загубва Померания, Силезия, Саксония и е пред катастрофа. Новият руски император Петър III сключва сепаративен мир с Прусия (1762 г.) и отстъпва източната й част, окупирана от руски войски. След свалянето на Петър III императрица Екатерина II се отказва от договора, но не участва с войски във войната. Действията на Русия по същество спасяват Прусия от пълно поражение. Великобритания и Франция водят жестока борба по море и в колониите. Войната завършва с подписването на Парижкия мирен договор между Франция и Великобритания (1763 г.). Великобритания взема от Франция Канада, Източна Луизиана, Флорида и част от колониите в Индия; между Прусия и Австрия със Саксония е подписан Хубертсбургският договор (1763 г.). Прусия взема Силезия и заедно с Великобритания укрепва политическото си положение в Европа. \r\n \r\n \r\n1502 г. \r\nХристофор Колумб обявява Хондурас за собственост на Испания. \r\nРепублика Хондурас е държава в Централна Америка. Площта й е 112 100 кв. км. с брой на населението - 5 700 000 жители. (1996 г.). Около 90% от населението са метиси с испанско-индиански произход, около 6% са индианци, останалите жители са негри и преселници от европейски страни, Индия, Китай и др. Официалният език на страната е испански. Столицата на Хондурас е град Тегусигалпа. Парична единица на държавата е ленпира. Главата на държава и правителството е президент. Законодателният орган на Република Хондурас е еднокамарен национален конгрес. \r\nПрез 1502 г. земята е открита от Христофор Колумб. В периода 1523 г. – 1525 г. е под испанска колонизация. През 1821 г. Република Хондурас е освободена в резултат на Войната за независимост на испански колонии в Америка. През 1824 г. е отменено робството. През 1838 г. е създадена независима република. През 1880 г. Хондурас води война с Гватемала. В периода 1933 г. – 1949 г. е установена военна диктатура, начело с Т. К. Андино. От 1821 г. до 1981 г. ( в период от 160 години) управляват 159 правителства. През 80-те години Хондурас е в центъра на централно-американски конфликти. Страната е член на ОАД от 1948 г. и член на ООН от 1945 г. \r\n \r\n \r\n \r\n На тази дата са родени: \r\n \r\n \r\n1960 г. \r\nРоден е Шон Пен – американски актьор и режисьор. Той започва кариерата си като театрален актьор в Лос Анджелис. След участие в бродуейската постановка \"Хартланд\" е поканен да работи в киното. Критиците го забелязват в роля от филма \"Fast Times at Ridgment High\" (1982 г.); следва поредица от успешни роли в \"Лоши момчета\" (1983 г.), \"Да се надбягваш с луната\" (1984 г.), \"Соколът и снежният човек\" (1985 г.), \"Ограничен обхват\" (1987 г.), \"Ние не сме ангели\" (1989 г.). През 1985 г. сключва брак с певицата Мадона (заедно участват в \"Шанхай експрес\" (1986 г.). Вторият му брак е с актрисата Робин Райт, която среща по време на снимките на филма \"Състояние на състрадание\" (1990 г.). Режисьорски дебют - \"Индиански беглец\" (1991 г.). След няколкогодишно оттегляне се завръща с роля в \"Пътят на Карлито\" (1993 г.). \r\nФилмография: \"Осъденият на смърт идва\" (1995 г.), \"Обратен завой\" (1997 г.), \"Играта\" (1997 г.), \"Тънка червена линия\" (1998 г.), \"Сладък и гаден\" (1999 г.), \"Тежестта на водата\" (2000 г.), \"Аз съм Сам\" (2001 г.), \"21 грама\" (2003 г.). \r\n \r\n \r\n1943 г. \r\nРоден е Робърт Де Ниро – американски актьор, режисьор и продуцент. Утвърждава се в театъра с \"Магьосникът от Оз\", \"Среднощен посетител\", \"Кюба и неговото мъниче\" (1986 г.). В киното дебютира със филма \"Сватба\". От 70-те години е сред водещите звезди на американското кино. Участва в: \"Бедните улички\" (1973 г.), \"Майкъл\" (1974 г.), \"ХХ век\" (1975 г.), \"Шофьор на такси\" (1976 г.), \"Ню Йорк, Ню Йорк\" (1977 г.), \"Последният магнат\" (1977 г.). Сред най-зрелите му изяви се открояват \"Кървавата мама\" (1971 г.), \"Удряй бавно барабана\" (1972 г.), \"Ловецът на елени\" (1978 г.), \"Разяреният бик\" (1980 г.), \"Изповед\" (1981 г.), \"Кралят на комедията\" (1982 г.), \"Имало едно време в Америка\" (1983 г.), \"Да се влюбиш\" (1984 г.), \"Бразилия\" (1985 г.), \"Мисията\" (1986 г.), \"Недосегаемите\" (1987 г.), \"Ангелско сърце\" (1987 г.), \"Ножът\" (1988 г.), \"Среднощно препускане\" (1988 г.), \"Ние не сме ангели\" (1989 г.), \"Добри момчета\" (1990 г.), \"Пробуждане\" (1990 г.), \"Черен списък\" (1991 г.), \"Нос страх\" (1991 г.), \"Обратна тяга\" (1991 г.), \"Нощта и градът\" (1992 г.), \"Бясното куче и Глория\" (1993 г.), \"Животът на това момче\" (1993 г.), \"Франкенщайн\" (1994 г.), \"Анализирай това\" (1999 г.), \"Мъже на честта\" (2000 г.), \"Запознай се с нашите\" (2000 г.), \"15 минути\" (2001 г.), \"Град край морето\" (2002 г.), \"Хаос\" (2003 г.). Продуцент е на \"Гръмотевични слънца\" (1991 г.), \"Холивудската метреса\" (1992 г., и актьор), \"Годините на невинността\" (1993 г.). Режисьор и изпълнител на една от възловите роли в \"Приказка от Бронкс\" (1993 г.), \"Казино\" (1995 г.), \"Слиперс\" (1996 г.), \"Фенът\" (1997 г.), \"Ронин\" (1998 г.). \r\n \r\n \r\n1941 г. \r\nРоден е Николай Николаевич Губенко – руски актьор, режисьор и сценарист. Завършва актьорско майсторство и режисура във ВГИК (1964 г., 1970 г.). От 1964 г. е в театъра на \"Таганка\", в края на 80-те години за кратко е министър на културата на СССР (бивш). В киното работи от 1965 г. \"Аз съм на 20 години\", \"Последният лъжец\" (1967 г.), \"Първият куриер\" (1968 г.), \"Парола не е нужна\" (1968 г.), \"Директорът\" (1970 г.), \"Искам думата\" (1975 г.), \"Те се сражаваха за родината\" (1975 г.), \"Олово в крилете\" (1977 г.). Работи и като постановчик - \"Войникът се върна от фронта\" (1972 г.), \"Олово в крилете\" (1977 г.), \"Из живота на почиващите\" (1981 г.), \"И живот, и сълзи, и любов\" (1984 г.), \"Забранена зона\" (1988 г.). \r\n \r\n  \r\n1932 г. \r\nРоден е Найпол Видиадхар Сураджпрасар - английски писател от индийски произход. Завършва Оксфордския университет и живее в Англия повече от 30 години. Литературното си творчество започва като битоописател (\"Масажистът мистик\", 1957; \"Улица “Мигел\", 1959), но постепенно произведенията му добиват социално звучене (\"Дом за мистър Бисвас\", 1961); не остава чужд и на политическото и икономическото обновление на страните от третия свят (\"Градски партизани\", 1975; \"Майкъл Х, или Убийствата в Тринидад\" и \"Завръщането на Ева Перон\", 1980). През 1984 г. излиза най-зрелият му роман \"Да намериш истината\". Носител е на нобелова награда за литература (2002 г.). \r\n \r\n \r\n1892 г. \r\nРодена е американската актриса и секссимвол Мей Уест (1892 - 1980). Участва във филма \"Не съм ангел\". \r\n \r\n \r\n1890 г. \r\nРоден е американският политик Хари Хопкинс (1890 - 1946). Бил е съветник на президента Франклин Рузвелт по време на Втората световна война. \r\n \r\n \r\n1887 г. \r\nРоден е Карл I - последният австрийски император (1916 г. – 1918 г.) и крал на Унгария (под името Карл IV), от династията на Хабсбургите, племенник на император Франц Йосиф I. По време на революцията (1918 г.) е принуден да се отрече от австрийския и от унгарския престол . Умира на 1 април 1922 г. във Фуншал, о. Мадейра. \r\n \r\n \r\n1753 г. \r\nРоден е Йозеф Добровски – чешки филолог, абат от йезуитския орден, смятан за родоначалник на славистиката. Пише на чешки, немски и латински езици по въпроси на историята, литературата, езиците. Формулирал правилата на прозодията (1795 г.). Член на Руската академия на науките (1828 г.). Добровски е противник на германизацията на славяните. През 1822 г. издава най-доброто си съчинение (на латински език) \"Основите на старославянския език\". Умира на 6 януари 1829 г. в Бърно. \r\n \r\n \r\n1629 г. \r\nРоден е Ян Трети Собиески - полски крал от 1674-1696 г., воювал се срещу шведи, турци, татари и казаци. Той е полски национален герой. Ян Трети Собиески е избран за крал след решителната му победа над отоманските турци при Хоким. На 12 септември 1683 г. неговата армия от 81 хиляди войници атакува турска войска, която наброява повече от 140 хиляди. Въпреки численото мнозинство, турците са принудени да се оттеглят, като се разбягват хаотично. Папата го провъзгласява за спасител на Виена и на Западната европейска цивилизация. \r\n \r\n \r\n1601 г. \r\nРоден е Пиер Ферма в Бомон де Ломан - френски математик, по професия юрист; съветник на парламента в Тулуза (от 1631 г.). Автор е на математически трудове, много от които издадени след смъртта му от неговия син - “Различни съчинения” (1679 г.). Разпространява получените научни резултати чрез кореспонденция и лично общуване с математици и други учени. Той е един от създателите на теорията на числата, в която с неговото име са свързани 2 теореми: великата теорема на Ферма и малката теорема на Ферма. В геометрията развива в по-добър систематичен вид, отколкото Декарт, метода на координатите и предлага уравнение на правата и на линиите от втори ред, като скицира доказателство на твърдението за това, че всички криви от втори ред са конични сечения. В областта на безкрайно малките величини систематично изучава диференцирането, формулира общ закон за диференциране на степен и използва този закон за диференциране на дробни степени. За съвременните методи на диференциалното смятане голямо значение има създаденото от него правило за намиране на екстремумите. Дава общо доказателство на закона за интегриране на степен и го разпространява върху случаите с дробни и отрицателни степени. В трудовете на Ферма се развиват двата основни процеса на метода на безкрайно малките величини, но той, както и своите съвременници, не успява да забележи връзката между операциите диференциране и интегриране. Тази връзка е установена малко по-късно в систематична форма от Г. Лайбниц и И. Нютон. Във физиката Ферма определя основния принцип на геометричната оптика. Умира в Кастр на 12 януари през 1665 г. \r\n \r\n \r\n На тази дата умират: \r\n \r\n \r\n2010 г. \r\nУмира Франческо Косига, бивш президент на Италия. \r\nФранческо Косига е роден на 26 юли 1928 година в Сасари. През 1976-1978 година, по време на отвличането и убийството на Алдо Моро, той е министър на вътрешните работи. По-късно е министър-председател (1979-1980), председател на Сената (1983-1985) и президент (1985-1992). В края на 90-те години участва в просъществувалата кратко партия Демократичен съюз за републиката. Франческо Косига умира на 17 август 2010 година в Рим. \r\n \r\n \r\n1988 г. \r\nВ самолетна катастрофа загива президентът на Пакистан Зиа Ул Хак. Има съмнения, че инцидентът е инсцениран и цели именно неговата смърт. \r\n \r\n \r\n1969 г. \r\nУмира Ото Щерн – германски физик. Роден е на 17 февруари 1888 г. в Зорау, Силезия. Завършва университета в Бреслау (Вроцлав) през 1912 г. От 1920 г. е доцент, после професор в университета във Франкфурт на Майн, а от 1922 г. е професор в университета в Рощок. От 1923 г. до 1933 г. е професор и директор на физико-химичната лаборатория към Хамбургския университет. Щерн емигрира в САЩ през 1933 г., където е професор в Технологичния институт Карнеги в Питсбърг (1933 г. – 1945 г.). Основните му трудове са върху ядрената и квантовата физика и термодинамиката. Пръв измерва скоростта на молекулите (1920 г.), представя възможността за експериментална проверка на пространственото квантоване на магнитния момент на атома (1921 г.), като доказва тази възможност заедно с немския физик В. Герлах. Заедно с Р. Фриш измерва магнитния момент на протона в молекула Н2 (1933 г.). Лауреат на Нобелова награда за физика през 1943 г.). \r\n \r\n \r\n1886 г. \r\nУмира Александър Михайлович Бутлеров – руски химик, създател на теорията за химическия строеж на веществата. Роден е на 15 септември 1828 г. в Чистопол, днес Татарстан. Академик в Петербургската академия на науките от 1874 г. Почетен член на научни дружества в Русия и в чужбина. През 1871 г. изказва основни идеи на теорията за химическия строеж на веществата в доклада \"За химическия строеж на веществата\". Бутлеров първи дава обяснение на явлението изомерия, определя изомерите като съединения, които имат еднакъв състав на елементарните частици, но различен химичен строеж. На основата на теорията за химическия строеж на веществата започва систематично изследване на полимеризацията, продължено в Русия от последователите му и увенчано с откритието на С. В. Лебедев - промишления  \r\nКняз Александър I се връща в страната и одобрява действията на наместничеството и кабинета на Васил Радославов. На 9 август 1886 г. група офицери русофили извършват преврат и свалят Александър I Батенберг от престола. Въпреки извършения контрапреврат, поради отказа на руския император да одобри завръщането му в България, на 26 август с.г. той абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. Александър I Батенберг умира на 19 ноември 1893 г. По негово желание е погребан в София, където му е издигнат мавзолей. \r\n \r\n \r\n1850 г. \r\nУмира Хосе Сан Мартин – национален герой на Аржентина, генерал, един от ръководителите на Войната за независимост на испанските колонии в Америка. Роден е на 22 февруари 1778 г. в Япею, провинция Кориентес в семейството на капитан от испанската армия. Получава военно образование в Мадрид. През 1808 г. – 1812 г. участва в освободителната война на испанския народ срещу Франция. Завръща се в Аржентина през 1812 г. През 1814 г. е назначен за командващ Северната армия на аржентинските патриоти, която се бори срещу испанските колонизатори. След провъзгласяване на независимостта на Обединените провинции Ла Плата (от 1826 г. - Аржентина) става главнокомандващ на Андската армия и извършва труден поход през Чилийските Анди (1816 г.). В битките при Чакабуко (февруари 1817 година) и Майпу (април 1818 година) разбива испанските войски, в резултат на което Чили получава своята независимост. През 1820 г. – 1821 г. извършва поход в Перу, прогонва испанците и провъзгласява независимостта на страната. Оглавява първото правителство на Перу, което провежда редица реформи за укрепване на икономическото и военното положение на страната. След срещата си със Симон Боливар в Гуаякил (1822 г.), по време на която Боливар отклонява предложението на Сан Мартин за съвместни действия, се оттегля от политиката и заминава за Франция. \r\n \r\n \r\n1786 г. \r\nУмира Фридрих II – пруски крал (от 1740 г.) от династията Хохенцолерни, пълководец. Роден е на 24 януари 1712 г. в Берлин. Син на Фридрих Вилхелм I. В резултат на Първата (1740 г. – 1742 г.) и Втората (1744 г. – 1745 г.) Силезийски войни взема от Австрия по-голямата част от Силезия. В съюз с Англия напада Саксония и предизвиква Седемгодишната война (1756 г. – 1763 г.); разбива австрийските и френските армии, но руските войски неутрализират политически успехи от тези победи. Провежда политика на религиозна веротърпимост; протекционистична икономическа политика, която способства за развитието на манифактурното производство. Фридрих II е един от най-големите военни специалисти и пълководец от епохата на абсолютизма. Създава най-силната армия в Западна Европа (до 200 000 д.), за която изразходва 2/3 от държавния бюджет. При неговото управление Прусия фактически се превръща в казарма, в която болшинството от населението работи за армията. Основа на стратегията на Фридрих II е сложното маневриране на театъра на военните действия с цел лишаване на противника от снабдителни бази, крепости и територия. По такъв начин той се стреми да избягва големи сражения и да постигне сключване на изгоден мир. В областта на тактиката усъвършенства линейния боен ред. Като използва т. нар. “коса атака” се стреми да обхване по-слабия фланг на противника и да го разгроми, а след това да унищожи и останалите сили. Въвежда много новости във военното дело и във военното изкуство. Обучението и бойната подготовка на войските са построени върху строгата дисциплина. Въвежда конната артилерия в кавалерийските полкове. Благодарение на точното взаимодействие на линейните бойни редове и умелото маневриране на бойното поле пруската армия разгромява няколко пъти австрийските и френските войски (Розбах – 1757 г., Лайден – 1757 г. и др.). Военната система на Фридрих II съществува до началото на ХIХ в. и се използва широко в армиите на всички европейските страни до Наполеоновите войни. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.08.17", "title": "Денят 17 август в световната история"}
{"url": "http://www.focus-news.net/news/2019/08/17/2690210/natsionalno-dvizhenie-han-kubrat-zapochva-vazstanovyavaneto-na-hram-sveti-georgi-kray-s-garmen.html", "text": "Национално движение „Хан Кубрат“ започва възстановителните работи на храм „Свети Георги“, край с. Гърмен, съобщиха от пресцентъра на  движението . От 17:00 ч. със символична първа копка и празничен концерт на Поли Паскова ще бъде отбелязано началото на възстановяването на един български храм на повече от 120 години. „Ние от Национално движение „Хан Кубрат“ организирахме благотворителна кампания за събиране на средства за ремонт и укрепване на тази българска светиня! В  акцията ни се включиха много привърженици на движението, но за да успеем да съхраним българския дух ще имаме нужда и то Вашата подкрепа“, посочват от движението. \r\n  \r\nПовече за храма: \r\n„Свети Георги“ е възрожденска църква в неврокопското село Гърмен, България, част от Неврокопската епархия на Българската православна църква. Църквата е построена през 1898 година. В архитектурно отношение представлява трикорабна псевдобазилика с камбанария. Аркадата на централния кораб е изписана с медальони. Големият иконостас имитира мраморен. Царските двери са резбовани с плитка резба и имат иконни изображения. Някои от иконостасните икони са от 1836 година – наследство от предходния по-малък храм, а другите са от 1868 година – дело на Серги Георгиев.", "date": "2019.08.17", "title": "Национално движение „Хан Кубрат“ започва възстановяването на храм „Свети Георги“, край с. Гърмен"}
{"url": "http://www.focus-news.net/news/2019/08/17/2690213/pravoslavnata-tsarkva-proslavya-svetite-machenitsi-flor-i-lavar.html", "text": "Негово преосвещенство Константийският епископ Яков ще оглави Архиерейска света Литургия в параклиса \"Св. мъченици Флор и Лавър\", в местността Добра вода, Пазарджишко, предаде репортер на  Агенция „Фокус“ . В празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в параклиса \"Св. мъченици Флор и Лавър\", в местността Добра вода, Пазарджишко . Началото е от 9.00 часа.  \r\nНикола ПЕТКОВ", "date": "2019.08.17", "title": "Православната църква прославя светите мъченици Флор и Лавър"}
{"url": "http://www.focus-news.net/news/2019/08/17/2690212/nimh-ekstremalen-indeks-za-pozharoopasnost-e-v-sila-na-mesta-v-dve-oblasti-na-stranata.html", "text": "Екстремален индекс за пожароопасност е в сила на места за две области на страната за 17 август. Това сочи справка на сайта на  Националният институт по метеорология и хидрология (НИМХ) . Индексът ще важи за територии в областите: Благоевград и Пловдив. Екстремалният индекс означава, че са възможни бързо разпространяващи се много силни пожари с въвличане на дървесните корони.", "date": "2019.08.17", "title": "НИМХ: Екстремален индекс за пожароопасност е в сила на места в две области на страната"}
{"url": "http://www.focus-news.net/news/2019/08/17/2690217/burgas-v-grada-shte-se-provede-9-iyat-natsionalen-turnir-po-konen-sport-za-kupa-burgas.html", "text": "Днес и утре ще се проведе 9-ият национален турнир по конен спорт за „Купа Бургас“. Това съобщиха от пресцентъра на Община Бургас. Началото ще бъде дадено в петък от 09:00 часа на конната база в Парк Езеро. Специален гост на турнира ще бъде рок певицата Милена Славова, която ще присъства на втория състезателен ден – 17 август. Общият награден фонд на проявата е 17 000 лв., а освен тях организаторите на проявата предвиждат и индивидуални награди за „Най-добър състезател в категория  – деца“ и “ Най-добър състезател в турнира“. Държавното първенство се провежда по наредба на БФКС за 2019 година. В турнира няма да се допускат коне, които нямат редовни паспорти, т. е. паспорти без нанесени ваксини и изследвания за инфекциозна анемия и сап за 2019 г. Паспортите на конете трябва да бъдат оформени според изискванията на БФ Конен спорт раздел IV „Картотекиране на коне и необходими документи“, както и да са с редовни картотеки за 2019 г.", "date": "2019.08.17", "title": "Бургас: В града ще се проведе 9-ият национален турнир по конен спорт за „Купа Бургас“"}
{"url": "http://www.focus-news.net/news/2019/08/17/2690206/reuters-sasht-izdade-zapoved-za-izzemvane-na-iranskiya-petrolen-tanker-v-gibraltar.html", "text": "Съдът в САЩ издаде заповед за изземването на иранския танкер, който британски командоси задържаха миналия месец в Гибралтар, предава  Reuters . \r\nПетролният танкер Grace 1, както и товара му, повече от 2 милиона барела петрол и почти милион долара, подлежат на конфискуване въз основа на жалба от правителството на САЩ, заяви американският адвокат за окръг Колумбия Джеси Лю в прессъобщение. \r\nТанкерът беше задържан по-рано по подозрения за доставка на суров петрол за Сирия, което е в нарушение с наложените от страна на Европейския съюз санкции над Дамаск. \r\nВашингтон се опитва да задържи кораба с мотива, че има връзки с Ислямския революционен гвардейски корпус на Иран, който Белият дом смята за терористична организация. \r\n„Схемата включва множество страни, свързани с ислямския гвардейски корпус, и подпомагани от измамните плавания на Grace 1“, каза Лю. \r\nСпоред него цяла мрежа от компании, които се използват като прикритие на нелегална дейност, пере пари чрез тази схема. \r\n„Заповедта за изземване и молбата за конфискация са само обвинения. Тежестта за доказването на нуждата от конфискуване в граждански процес е върху правителството “, се казва още в прессъобщението. \r\n \r\n  Теодор Пенев", "date": "2019.08.17", "title": "Reuters: САЩ издаде заповед за изземване на иранския петролен танкер в Гибралтар"}
{"url": "http://www.focus-news.net/news/2019/08/17/2690216/pazardzhik-zhitelite-na-grad-vetren-shte-otbelezhat-1033-godini-ot-bitkata-pri-trayanovi-vrata-s-naroden-sabor.html", "text": "Жителите на град Ветрен ще отбележат 1033 години от битката при Траянови врата с народен събор в местността Паланката. Това каза за  Радио „Фокус“ – Пазарджик  кметът на града Радослав Лютаков. „На 17 август ще бъде съборът, на който всяка година отбелязваме годишнината от победата на цар Самуил над император Василий ІІ при Траянови врата. Тази година съборът включва богата фолклорна програма, в която ще участват различни изпълнители „, коментира Лютаков. Той уточни, че съборът през тази година ще на датата, на която е сражението е тъй като денят се пада в събота ще могат да дойдат повече хора. \r\nВаня НИКОЛОВА", "date": "2019.08.17", "title": "Пазарджик: Жителите на град Ветрен ще отбележат 1033 години от битката при Траянови врата с народен събор"}
{"url": "http://www.focus-news.net/news/2019/08/17/2690218/sofiya-vavezhda-se-organizatsiya-na-dvizhenieto-za-obosobyavane-na-kulturen-kvartal-v-kvartal.html", "text": "От 10.00 до 18.00 часа се забранява престоят и паркирането на пътни превозни средства на ул. „Веслец“ между ул. „Екзарх Йосиф“ и ул. „Цар Симеон“. Това съобщиха от пресцентъра на  Столична община . \r\nОт 12.00 до 18.00 часа се забранява влизането на пътни превозни средства по ул. „Веслец“ между ул. „Екзарх Йосиф“ и ул. „Цар Симеон“.", "date": "2019.08.17", "title": "София: Въвежда се организация на движението за обособяване на културен квартал в „КвАРТал“"}
{"url": "http://www.focus-news.net/news/2019/08/17/2690215/dots-georgi-nikolov-istorik-sled-pobedata-v-bitkata-za-trayanovi-vrata-samuil-uspyava-da-vazstanovi-v-teritorialno-otnoshenie-balgarskoto-tsarstvo-ot-cherno-more-do-ohrid.html", "text": "След победата в битката за Траянови врата Самуил успява да освободи отново Североизточна България с крепостите Плиска, Велики Преслав, Дръстър и да възстанови в териториално отношение българското царство от Черно море до Охрид. Това каза в интервю за  Агенция „Фокус“  заместник-деканът на Исторически факултет на СУ „Св. Климент Охридски“ доц. Георги Николов. „Докато Василий II в продължение на близо пет години след това не посмява да предприеме военни действия срещу България. Било му е необходимо време да подготви нова войска. Същевренно той е имал проблеми и на други места – в Италия, Малайзия. Воювал е в Армения. Тази победа доста дълго време е отеквала в неговото съзнание и за следващия поход, който е някъде около 991 година, той се подготвя продължително време“, каза още историкът.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.17", "title": "Доц. Георги Николов, историк: След победата в битката за Траянови врата Самуил успява да възстанови, в териториално отношение, българското царство от Черно море до Охрид"}
{"url": "http://www.focus-news.net/news/2019/08/17/2690222/burgas-7-patnotransportni-proizshestviya-sa-registrirani-prez-izminalata-nosht.html", "text": "7 пътнотранспортни произшествия са регистрирани през изминалата нощ в Бургас. Това съобщиха за  Радио „Фокус“ – Бургас  от ОДМВР – Бургас. При пътните инциденти няма пострадали, нанесени са само материални щети. По информация на Община Бургас през изминалото денонощие в града са регистрирани два малки пожара, които са били овладени своевременно и няма пострадали. \r\nМария ПОПЧЕВА", "date": "2019.08.17", "title": "Бургас: 7 пътнотранспортни произшествия са регистрирани през изминалата нощ"}
{"url": "http://www.focus-news.net/news/2019/08/17/2690221/sofiya-vavezhda-se-organizatsiya-na-dvizhenieto-za-provezhdane-na-natsionalen-shampionat-bezopasno-shofirane.html", "text": "Във връзка с провеждането на Национален шампионат „Безопасно шофиране“ и кръг от Национален шампионат Затворен маршрут „Писта София 2019“ се въвежда временна организация на движението за събота и неделя. Това съобщиха от пресцентъра на  Столична община .  \r\nЗабранява се влизането на пътни превозни средства в двете посоки, както следва:  \r\n- От 00.00 часа днес и до 16.00 часа на 18.08.2019 г. :  \r\n- по западното и източното пътно платно на ул. „Витиня“ между бул. „Владимир Вазов“ и улицата от северната страна на бул. „Владимир Вазов“ свързваща ул. „Бесарабия“ и ул. „Витиня“;  \r\n- по северното пътно платно на ул. „Резбарска“ между ул. „Васил Кънчев“ и бул. „Владимир Вазов“.  \r\nОт 11.00 часа до 19.00 часа на 17.08.2019 г. /събота/ и от 09.00 часа до 16.00 часа на 18.08.2019 г. /неделя/ се забранява влизането на пътни превозни средства по южното пътно платно на ул. „Резбарска“ между ул. „Васил Кънчев“ и бул. „Владимир Вазов“.  \r\nОт 12.00 часа до 19.00 часа днес и от 09.00 часа до 16.00 часа на 18.08.2019 г. /неделя/ се забранява влизането на пътни превозни средства, както следва:  \r\n- по бул. „Владимир Вазов“ между ул. „Левски Вековен“ и ул. „Поп Груйо“;  \r\n- по западното и източното пътно платно на ул. „549“ между бул. „Владимир Вазов“ и ул. „Резбарска“;  \r\n- по северната пътна връзка между ул. „Бесарабия“ и бул. „Владимир Вазов“;  \r\n- улицата от северната страна на бул. „Владимир Вазов“ свързваща ул. „Бесарабия“ и ул. „Витиня“.  \r\n \r\nЧастично се променят маршрутите на масовия градски транспорт, както следва:  \r\nОт 04.30 до 24:00 часа на 17.08.2019 г. (събота) се променя маршрут на автобусна линия № 100: по маршрута си от кв. Бенковски до спирка „Хипермаркет Била“, на кръстовище бул.„Владимир Вазов“ /ул. „Васил Кънчев“ наляво по ул. „Васил Кънчев“, наляво по ул. „Резбарска“ и по ул. „Първа българска армия“ по маршрута си до кв. „Бенковски“.  \r\nОт 12:00 часа на 17.08.2019 г. до 16.00 часа на 18.08.2019 г. се променят маршрути, както следва:  \r\n- Автобусна линия № 78: от Централна гара по маршрута си до кръстовище бул. „Владимир Вазов“/ ул. „Левски Вековен“ ( старо име ул. „Река Велека“), по ул. „Левски вековен“, по ул. „Тодорини кукли“ ( по маршрута на автобусна линия № 120), по ул. „Летоструй“, по ул. „Поп Груйо“ ( по маршрута на нощна линия Н3) и от кръстовище ул. „Поп Груйо“/ бул. „Владимир Вазов“ по маршрута си до кв. Враждебна двупосочно.  \r\n- Тролейбусна линия №1: от Първа градска болница по маршрута си до кръстовище бул. „Владимир Вазов“/ ул. „Острово“, по ул. „Острово“ и по маршрута на тролейбусни линии №2 и №4 до крайна спирка с код 2736 ж.к.“Хаджи Димитър“. В обратна посока от спирка с код 0692 ж.к.“Хаджи Димитър“ до кръстовище бул.“ Владимир Вазов“/ул.“Панайот Хитов“, по моста Чавдар и по маршрута си до Пета градска болница.", "date": "2019.08.17", "title": "София: Въвежда се организация на движението за провеждане на Национален шампионат „Безопасно шофиране“"}
{"url": "http://www.focus-news.net/news/2019/08/17/2690214/ana-mpa-pozharat-na-gratskiya-ostrov-evbeya-e-ovladyan.html", "text": "Горският пожар в централна Евбея беше окончателно овладян от пожарникарите, предава гръцката държавна информационна агенция  ANA-МPA . \r\nПодпомогнат от липсата на ветрове, които през последните няколко дни затрудняваха гасенето му, огънят все още гори ниско на земята, но по всичко личи, че бедствието от първите три дни е овладяно. Пожарникарите са бдителни за избухването на нов пожар, което се случи многократно през последните дни. Те получиха активна помощ от около десет самолета и от хеликоптери за да достигнат места, които са трудно достъпни. \r\nОстатъците от огъня „обхващат огромна площ, през която трябва да вървим стъпка по стъпка, за да гарантираме, че е напълно изчезнал“, каза Танасис Караканцас, заместник-управител на област Централна Гърция, който ръководи и структурите на гражданска защита. \r\n\"Ще продължим да бдим в района още много дни\", отбеляза той. \r\nМеждувременно полицията, която разследва възможността за умишлен палеж, е събрала показания от 24 души, след съобщения, че пожарите може да са били предизвикани умишлено, но засега няма неопровержими доказателства. \r\nМестен служител на компанията, отговорна за електроснабдяването на острова заяви, че електропроводите са изправни и \"щетите са ограничени, предвид огромния размер на пожара.\"  \r\nТой изключи възможността компанията да е отговорна за него, като заяви, че поради включването на гората в Европейската програма „Натура“, електропроводите в района я заобикалят, което е и причината по тях да няма сериозни щети.  \r\nСпоред сателитните снимки почти 23 квадратни километра от гората са изпепелени, като се очаква това число да се повиши.  \r\n \r\n  Теодор Пенев", "date": "2019.08.17", "title": "ANA-MPA: Пожарът на гръцкия остров Евбея е овладян"}
{"url": "http://www.focus-news.net/news/2019/08/17/2690220/tass-chlenove-na-kongresa-obmislyat-merki-sreshtu-izraelskiya-poslanik-v-sasht.html", "text": "Демократите в Камарата на представителите обсъждат възможността да изразят своето \"дълбоко недоверие\" към израелския посланик в САЩ, Рон Дермер заради ситуацията около решението на израелските власти да забранят на членовете на конгреса Илхан Омар и Рашид Тлаиб, да влизат в страната. Това съобщава информационна агенция  ТАСС , като се позовава на американски медии.  \r\n\"Обмисляме всички варианти, които имаме. Проблемът с Дермер е, че вече имаше недоверие, но сега ситуацията се влоши в това отношение\",заяви американски източник. По-рано израелският дипломат увери, че „от уважение към Конгреса и големия съюз“ на двете страни, Израел няма да откаже влизане в страната от никой член на парламента на САЩ. \r\nОсвен това, депутатите проучват и възможността генералният инспектор да провери каква роля играе американският посланик в Израел Дейвид Фридман в решението на израелските власти. \r\n \r\n  Теодор Пенев", "date": "2019.08.17", "title": "ТАСС: Членове на Конгреса обмислят мерки срещу израелския посланик в САЩ"}
{"url": "http://www.focus-news.net/news/2019/08/17/2690223/dots-georgi-nikolov-istorik-bitkata-pri-trayanovi-vrata-e-parviyat-sluchay-kogato-v-srazhenie-edin-sreshtu-drug-vlizat-samuil-i-vasiliy-ii.html", "text": "Битката при Траянови врата е първият случай, когато в сражение един срещу друг влизат Самуил и Василий II. Това каза в интервю за  Агенция „Фокус“  заместник-деканът на Исторически факултет на СУ „Св. Климент Охридски“ доц. Георги Николов. Той обясни, че това е относително рядко в дълголетния, почти вековен двубой между тях, те да излязат в сражение един срещу друг. „Обикновено са воювали техни армейски подразделения“, допълни доц. Николов. Тази битка се предхожда от един поход на византийския император Василий II. „Този поход през 986 година, той извършва едва 10 години след като е дошъл на власт, поради това, че е имал други вътрешни проблеми във Византия. Походът е бил насочен срещу сърцевината на българското царство – крепостта Сердика, Средец или днешна София. Неговите обсадни действия се оказват твърде безполезни, твърде слаби и когато византийците разбират, че Самуил е тръгнал на помощ на обсъдения град, решават да тръгнат по обратния път към Цариград“, допълни историкът. „Именно в тези теснини българите са причакали византийците и безпощадно са ги посичали, като са пленили дори и шатрата на Василий II. Взели са много злато и други богатства, а Василий едва се е спасил благодарение на един арменски военен корпус, който го е обградил и така го е съпровождал в бягството му чак до Пловдив“, разказа доц. Николов.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.17", "title": "Доц. Георги Николов, историк: Битката при Траянови врата е първият случай, когато в сражение един срещу друг влизат Самуил и Василий II"}
{"url": "http://www.focus-news.net/news/2019/08/17/2690219/burgas-dvizhenieto-po-pat-iii-7909-bratovo-ravnets-ot-km-12-do-km-25-da-se-osashtestvyava-s-povisheno-vnimanie.html", "text": "Няма затворени пътни участъци на територията на областта. Това съобщиха за  Радио „Фокус“ – Бургас  от Областно пътно управление. Условията за шофиране са добри – пътищата са сухи и проходими, видимостта е отлична, проходите са отворени за движение на всички моторни превозни средства. До 1 октомври движението по път III-7909 Братово – Равнец от км 12+400 до км 25+600 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и максималната скорост е намалена на 40 км/ч. Движението се осъществява без затруднения както по пътищата в областта, така и по основните пътни артерии на град Бургас. В централната градска част няма образувани колони от автомобили, преминаването се осъществява без забавяне. \r\nМария ПОПЧЕВА", "date": "2019.08.17", "title": "Бургас: Движението по път III-7909 Братово – Равнец от км 12 до км 25 да се осъществява с повишено внимание"}
{"url": "http://www.focus-news.net/news/2019/08/17/2690224/plovdiv-kmetat-na-karlovo-d-r-emil-kabaivanov-shte-provede-iznesena-priemna-v-grad-klisura.html", "text": "Кметът на Община Карлово д-р Емил Кабаиванов ще проведе изнесена приемна в град Клисура от 10.00 часа в Кметството. Това съобщиха от пресцентъра на  Община Карлово . \r\nПриемните на кмета на общината и специалисти от администрацията ще продължат по предварително изготвен график. В седмицата 19-23 август, от 17:00 ч., ще бъдат посетени: \r\n- 19 август – село Васил Левски; \r\n- 21 август – квартал Сушица; \r\n- 23 август – село Горни Домлян.", "date": "2019.08.17", "title": "Пловдив: Кметът на Карлово д-р Емил Кабаиванов ще проведе изнесена приемна в град Клисура"}
{"url": "http://www.focus-news.net/news/2019/08/17/2690226/dobrich-myuzikalat-chikago-shte-bade-predstaven-na-otkrita-stsena-dvoretsa-v-balchik.html", "text": "Мюзикълът „Чикаго“ ще бъде представен на открита сцена „Двореца“. Това съобщи Галя Георгиева, организатор международни фестивали, културна дейност и специални събития в Държавен културен институт- Културен център „Двореца“ в Балчик, предаде кореспондентът на  Радио „Фокус” – Варна . Представлението е от 21:00 часа. Това е мюзикъл от Джон Кандър, либретото е на Фред Еб и Боб Фос, текстът на песните - на Фред Еб. Постановката е на Борис Панкин, диригент Страцимир Павлов, хореограф - Анастасия Неделчева. Сценографията е дело на  Константин Гарнизов, костюмите – на  Анна-Мария Токаджиева, мултимедията - на Ирина Радованова. Участват Мариан Бачев, Десислава Николова, Лилия Илиева, Милена Захариева, Борислав Веженов и др. Мюзикълът е с участието на оркестър и балет на Държавна опера – Варна. Сюжетът разказва за кабаретна актриса, която убива любовника си, но с помощта на високоплатен адвокат успява да убеди съда в своята невинност и да стане звезда в очите на пресата и обществото. Оригиналът на мюзикъла (1975) е на Боб Фос, един от най-големите американски хореографи и режисьори, комуто публиката дължи и онези прекрасни филми-мюзикъли „Кабаре” и „Ах, този джаз”. Римейкът на „Чикаго“ в памет на Боб Фос (1996), отличен с 6 награди „Тони“, 2 приза „Лоурънс Оливие“ и „Грами“ за най-добър шоу албум, държи рекорда за най-дълго игран римейк на Бродуей. Преведен на 10 езика, мюзикълът е гледан от над 17 милиона зрители в цял свят. Филмът „Чикаго“ с Катрин Зита-Джоунс, Рене Зелуегър и Ричард Гиър има 6 награди „Оскар”.  \r\nЖулиета НИКОЛОВА", "date": "2019.08.17", "title": "Добрич: Мюзикълът „Чикаго“ ще бъде представен на открита сцена „Двореца“ в Балчик"}
{"url": "http://www.focus-news.net/news/2019/08/17/2690227/blagoevgrad-vtoro-izdanie-na-disko-retro-maraton-shte-se-provede-v-simitliyskoto-selo-krupnik.html", "text": "Второ издание на диско – ретро маратон ще се проведе в симитлийското село Крупник от 21.00 часа. Това съобщиха за  Радио „Фокус“ – Пирин  организаторите на събитието. Мястото, на което ще се случи събитието е стадион „Арена-Крупник“. Инициативата дошла от гастарбайтери, които работят и живеят в Лондон, но милеят за родината. Очакват да се получи едно незабравимо парти. За събитието помага и кметът на общината Апостол Апостолов, а DJ Алексей, който е от Крупник, е подготвил много изненади с избрани песни от 70-те, 80-те, 90-те години и по-нови, както и за всяка възраст. Кметът Иванка Чакалска пък се надява събитието да излезе от рамките на селото и да стане общинско мероприятие. Входът е свободен. \r\nЛивия НИНОВА", "date": "2019.08.17", "title": "Благоевград: Второ издание на диско – ретро маратон ще се проведе в симитлийското село Крупник"}
{"url": "http://www.focus-news.net/news/2019/08/17/2690230/veliko-tarnovo-solarium-podpali-fitnes-v-grada-nyama-postradali.html", "text": "Няма пострадали при пожара във фитнес в сградата на бившия ГУМ в старата столица. От  община Велико Търново  уточниха, че пламъците са окончателно потушени около 20.00 часа, снощи. Огънят е тръгнал от помещение със солариум до фитнес центъра, а причината е техническа неизправност. Около 8 кв.м. е засегната площ. Кметът на града благодари лично на пожарникарите за бързата реакция и високия професионализъм. Екип от огнеборци ще дежури на място и през нощта.", "date": "2019.08.17", "title": "Велико Търново: Солариум подпали фитнес в града, няма пострадали"}
{"url": "http://www.focus-news.net/news/2019/08/17/2690228/sport-atletik-bilbao-pobedi-barselona-s-10.html", "text": "Футбол: Барселона загуби първия си мач от стартиралия вчера нов сезон на испанската „Примиера дивисьон“, след като допусна поражение от Атлетик Билбао.  \r\nЕдинственият гол в мача отбеляза нападателят Адрис Адурис в 89-тата минута.  \r\nЛионел Меси пропусна срещата, като дори не попадна в групата за мача. Според селекционера на Барселона Ернесто Валверде, аржентинецът все още не е напълно възстановен от контузия в прасеца. \r\n \r\n  Теодор Пенев", "date": "2019.08.17", "title": "Спорт: Атлетик Билбао победи Барселона с 1:0"}
{"url": "http://www.focus-news.net/news/2019/08/17/2690231/the-jerusalem-post-izrael-bombardira-ivitsata-gaza-sled-kato-prihvana-palestinski-raketi.html", "text": "Израелските военновъздушни сили са бомбардирали няколко цели в Ивицата Газа, след като снощи прихванаха изстреляни оттам ракети, пише израелският вестник  The Jerusalem Post . \r\nСпоред информацията, самолетите са се целили в два подземни бункера в централната и северната част на Газа, принадлежащи на обявената от Тел Авив за терористична групировка Хамас.  \r\n„Атаката е извършена в отговор на ракетната атака, изтреляна от Ивицата Газа по-рано тази нощ“, се съобщава в изявление на говорителя на израелските отбранителни сили (ИОС), като се добавя, че „ИОС ще продължи да работи срещу опитите за нападение над израелските цивилни и счита, че терористичната организация Хамас е отговорна за всичко, което се прави и което излиза от ивицата Газа.\" \r\n  Теодор Пенев", "date": "2019.08.17", "title": "The Jerusalem Post: Израел бомбардира Ивицата Газа, след като прихвана палестински ракети"}
{"url": "http://www.focus-news.net/news/2019/08/17/2690232/dobrich-darzhavniyat-kulturen-institut-dvoretsa-organizira-muzikalen-uikend.html", "text": "Държавният културен институт – Културен център „Двореца“ в Балчик организира музикален уикенд. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . От 21.00 часа на открита сцена „Двореца“ ще бъде представен мюзикълът „Чикаго”, в който Мариан Бачев ще бъде в ролята на Били Флин. Сюжетът разказва за кабаретна актриса, която убива любовника си, но с помощта на високоплатен адвокат успява да убеди съда в своята невинност и да стане звезда в очите на пресата и обществото. Оригиналът на мюзикъла (1975 г.) е на Боб Фос, един от най-големите американски хореографи и режисьори, комуто дължим и онези прекрасни филми-мюзикъли „Кабаре” и „Ах, този джаз”. Римейкът на „Чикаго“ в памет на Боб Фос (1996 г.), отличен с 6 награди „Тони“, 2 приза „Лоурънс Оливие“ и „Грами“ за най-добър шоу албум, държи рекорда за най-дълго игран римейк на Бродуей. Преведен на 10 езика, мюзикълът е гледан от над 17 милиона зрители в цял свят. Билети могат да бъдат закупени на каса „Воденица“. На 18 август  от 20.00 часа самият Алфредо Торес ще покаже популярни стъпки на всички дошли да танцуват под звездите в лятната августовска нощ. Искрен Пецов ще изпее най-известните си хитове, а кулминацията на вечерта ще е участието на доминиканската звезда Джей Керли, който е подготвил неповторимо щоу с песни и танци. Входът за това събитие е свободен. Организаторите обещават незабравими почивни дни. \r\nЖулиета НИКОЛОВА", "date": "2019.08.17", "title": "Добрич: Държавният културен институт „Двореца“ организира музикален уикенд"}
{"url": "http://www.focus-news.net/news/2019/08/17/2690233/velingrad-iztsyalo-remontiran-e-patyat-za-selo-kandyovi.html", "text": "Изцяло ремонтиран е пътят за велинградското село Кандьови, съобщиха от Пресцентъра на  община Велинград . Поради изключително лошата и на места липсваща инфраструктура, поредното подобрение бе изградения пътния участък от Аврамово, Рохлева, Биркова, Кръстава за с. Кандьови.  Направен е нов водосток, предстои да бъдат поставени бордюри, банкети и мантинели. Средствата за изпълнението на този проект са подсигурени  с Постановление на Министерски съвет.", "date": "2019.08.17", "title": "Велинград: Изцяло ремонтиран е пътят за село Кандьови"}
{"url": "http://www.focus-news.net/news/2019/08/17/2690234/sofiya-vavezhda-se-vremenna-organizatsiya-na-dvizhenieto-za-remonta-na-patnata-vrazka-ot-bul-balgariya-kam-bul-vitosha-do-15-septemvri.html", "text": "До 15.09.2019 г. се забранява влизането на пътни превозни средства по пътната връзка от бул. „България“ към бул. „Витоша“. Това съобщиха от пресцентъра на  Столична община . Временната организация се налага във връзка с ремонта на надлеза.", "date": "2019.08.17", "title": "София: Въвежда се временна организация на движението за ремонта на пътната връзка от бул. “България“ към бул. „Витоша“ до 15 септември"}
{"url": "http://www.focus-news.net/news/2019/08/17/2690235/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите варират между 9 и 16  градуса. Облачността е разкъсана. Духа умерен вятър във високите части. Не са регистрирани инциденти в планините през изминалото денонощие. Информация за обстановката в планините може да намерите на  .Телефоните на ПСС са: 02/ 9632000 и 088 1470", "date": "2019.08.17", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/17/2690229/voennosluzheshti-ot-vaorazhenite-sili-shte-uchastvat-v-otbelyazvaneto-na-116-ata-godishnina-ot-ilindensko-preobrazhenskoto-vastanie.html", "text": "Военнослужещи от Въоръжените сили ще участват в отбелязването на 116-ата годишнина от Илинденско-Преображенското въстание. Това съобщиха от пресцентъра на  Министерство на отбраната . Заместник-началникът на отбраната вицеадмирал Емил Ефтимов ще участва в Националния възпоменателен събор, с който ще бъде отбелязана 116-ата годишнина от Илинденско-Преображенското въстание. Той ще се проведе в историческата местност Петрова нива в община Малко Търново. Организатори на събитието, което е под патронажа на президента на Република България, са Съюзът на тракийските дружества в България, Община Малко Търново и Регионалният съвет на тракийските дружества в Бургас.  \r\nВ ритуалите и в тържествената проверка (заря) ще участват военнослужещи от Военноморските сили и Националната гвардейска част.", "date": "2019.08.17", "title": "Военнослужещи от Въоръжените сили ще участват в отбелязването на 116-ата годишнина от Илинденско-Преображенското въстание"}
{"url": "http://www.focus-news.net/news/2019/08/17/2690225/ria-novosti-amerikanski-voyski-v-polsha-shte-pomognat-za-ogranichavaneto-na-rusiya-spored-vanshniya-ministar-na-stranata.html", "text": "Преместването на американските войски в Полша ще бъде по-добър метод за „ограничаване на Русия“, отколкото ако те останат в Западна Европа, заяви полският министър на външните работи Яцек Чапутович, предава  РИА Новости . \r\n„Присъствието на американски войски в Полша играе много важна, възпираща роля, много по-важна от непрекъснатото им присъствие на Запад. Русия ще помисли два пъти, преди да прибегне до военни средства, ако види присъствието на международни войски в Полша, особено на американските “, каза ръководителят на външното министерство. \r\nЧапутович изрази надежда, че по време на предстоящото посещение на президента на САЩ Доналд Тръмп в Полша, ще бъдат конкретизирани плановете за преместване на част от американските войници  в Източна Европа. \r\nПо-рано Вашингтон и Варшава се договориха да бъдат разположени разузнавателни дронове MQ-9 в на Полша. САЩ също обявиха намерението си да увеличат числеността на своите войски в страната с хиляда души, като преместят част от разположените в Германия свои войници на изток.", "date": "2019.08.17", "title": "РИА Новости: Американски войски в Полша ще помогнат за „ограничаването на Русия“, според външния министър на страната"}
{"url": "http://www.focus-news.net/news/2019/08/17/2690239/veliko-tarnovo-17-hitovi-zaglaviya-v-afisha-na-lyatno-kino-pod-zvezdite-v-grada.html", "text": "17 български и световни хитови заглавия са включени в афиша на „Лятно кино под звездите“, което започва във Велико Търново. Това съобщиха от  Общината . В продължение на месец жителите и гостите на града ще могат да се насладят на отлично качество на голям екран в Летния театър в парк „Марно поле“.  \r\nФилмовият маратон „Лятно кино под звездите“ е инициатива на кмета на Велико Търново Даниел Панов и е допълнение към културния календар на старопрестолния град за 2019 година. Партньор на Общината е „Кинополис Ентъртеймънт“ ООД, които са направили подбора на заглавията, осигурили са авторските права и техническото оборудване.        \r\nПрожекциите на открито ще са всяка вечер до 15 септември, включително. В Летния театър ще бъде монтиран огромен екран, а за  излъчване на филмите ще бъде използвана съвременна техника, гарантираща най-високо качество като в киносалоните. \r\n„Лятно кино под звездите“ започва в 20.30 ч. с премиерния филм на актьора Мариян Вълев „Лошо момиче“. Още две български заглавия ще бъдат прожектирани на голям екран под открито небе - комедията  „Уют“ (режисьорски дебют на Камен Донев), чиято премиера бе в началото на тази година, както и  „Възвишение“ на Виктор Божинов, продукция по едноименния роман на Милен Русков и определена като българското филмово събитие за 2017 г. \r\nСред лентите, които ще бъдат прожектирани в Летния театър, са едни от най-големите премиери през настоящата година: „Бързи и Яростни: Хобс и Шоу“, „Докато смъртта ни раздели“, „Имало едно време… в Холивуд“, „Код: Ангелът“,  „Цар Лъв“, „Невероятният живот на Енцо“, „Щиглецът“ и др. Сред заглавията в програмата са рекордьорите в боксофисите за миналата година „Бохемска рапсодия“ и  „Роди се звезда“, също новият екшън „Джон Уик 3“ и последното заглавие на Люк Бесон „Анна“.: Хобс и Шоу \r\nЦените на билетите са атрактивни и преференциални - от 2 лева за българските филми до 6 лева за най-горещите заглавия за сезона. Билетите могат да бъдат закупени както на касата на Летния театър, така и в „Кинополис Искра“.   \r\nЗа да е по-пълно удоволствието от филмите, на място в Летния театър ще се предлагат пуканки и безалкохолни напитки.", "date": "2019.08.17", "title": "Велико Търново: 17 хитови заглавия в афиша на „Лятно кино под звездите“ в града"}
{"url": "http://www.focus-news.net/news/2019/08/17/2690242/mvr-6-dushi-sa-zaginali-pri-katastrofi-v-stranata-prez-izminaloto-denonoshtie.html", "text": "6 души са загинали, а други 37 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 35 леки и две тежки катастрофи, при които са ранени двама души, загинали няма.", "date": "2019.08.17", "title": "МВР: 6 души са загинали при катастрофи в страната през изминалото денонощие"}
{"url": "http://www.focus-news.net/news/2019/08/17/2690237/afp-osem-dushi-sa-zaginali-pri-pozhar-v-ukrainski-hotel.html", "text": "Осем души загинаха, а десет бяха ранени при пожар в хотел в пристанищния град Одеса в Украйна, предава  AFP , като се позовава на съобщение на аварийните служби в страната. Съобщението не уточнява каква е била причината за пожара или колко души са отседнали в хотела по това време. \r\nПожарът е избухнал в южния градски хотел Tokyo Star. \r\nБлизо 70 пожарникари, подкрепени от 13 аварийни автомобила са се борили с огъня, като са им били нужни повече от три часа за да го овладеят.  \r\nОдеските власти заявиха, че около 150 души са евакуирани от района. \r\nПолицията започна разследване за възможните нарушения на изискванията за пожарна безопасност, като причините за пожара тепърва ще се установяват. \r\n \r\n  Теодор Пенев", "date": "2019.08.17", "title": "AFP: Осем души са загинали при пожар в украински хотел"}
{"url": "http://www.focus-news.net/news/2019/08/17/2690241/gd-granichna-politsiya-intenziven-e-trafikat-na-gkpp-kalotina-za-leki-avtomobili-i-v-dvete-posoki.html", "text": "Интензивен е трафикът на границата с Република Сърбия, на ГКПП \"Калотина\" за леки автомобили и в двете посоки. Това съобщиха от ГД „Гранична полиция“. Информацията за трафика на граничните пунктове е към 09.00 часа. На границата с Република Северна Македония трафикът е нормален на всички гранични контролно-пропускателни пунктове. На границата с Република Гърция, на ГКПП \"Кулата\" и ГКПП \"Маказа\" трафикът е интензивен на изход за леки автомобили. На границата с Република Турция, на ГКПП Капитан Андреево трафикът е интензивен на вход за леки автомобили. На ГКПП \"Лесово\" трафикът е интензивен и в двете посоки за леки автомобили. На границата с Румъния на ГКПП \"Дунав мост\"-Русе, Кардам и Дуранкулак трафикът е интензивен на вход за леки автомобили.", "date": "2019.08.17", "title": "ГД „Гранична полиция“:  Интензивен е трафикът на ГКПП \"Калотина\" за леки автомобили и в двете посоки"}
{"url": "http://www.focus-news.net/news/2019/08/17/2690243/sport-dzhokovich-se-klasira-na-polufinal-v-turnira-v-sinsinati.html", "text": "Тенис: Лидерът в световната ранглиста, Новак Джокович се класира на полуфинал в турнира от сериите „Мастърс“ в Синсинати, след като победи Лука Пай със 7-6 и 6-1.  \r\nВ края на двубоя сърбинът получи контузия в десния лакът, като все още не е ясно в какво състояние ще е той за следващия мач от турнира. \r\nСъперникът му в следващата фаза в Синсинати ще е руснакът Даниил Медведев.  \r\n \r\n  Теодор Пенев", "date": "2019.08.17", "title": "Спорт: Джокович се класира на полуфинал в турнира в Синсинати"}
{"url": "http://www.focus-news.net/news/2019/08/17/2690240/tass-prezidentat-na-sasht-donald-tramp-obsadi-eventualno-primirie-s-talibanite-v-afganistan.html", "text": "Президентът на САЩ Доналд Тръмп обсъди в Ню Джърси перспективите за сключване на мирно споразумение с движението на афганистанските талбиани, предава ТАСС, като се позовава на изявление на заместник-прессекретаря на Белия дом Хоуън Гидли. \r\n\"Президентът току-що приключи среща с представители на своя екип за национална сигурност. На срещата присъстваха вицепрезидентът Майкъл Пенс, държавният секретар Майк Помпео, (министъра на отбраната) Марк Еспър, генерал Джоузеф Дънфорд, помощникът на президента по националната сигурност Джон Болтън и специалният представител на САЩ за Афганистан Залмай Халилзад,\", се казва в съобщението.  \r\nДискусиите са били съсредоточени около продължаването на преговорите и сключването на окончателно мирно споразумение с талибаните и афганистанското правителство.  \r\nКакто бе посочено от Белия дом, консултациите по въпроса продължават. \r\nСпоред заявлението на Помпео от срещата, Вашингтон се ангажира да постигне всеобхватно мирно споразумение, което би довело до прекратяване на огъня. Освен това територията на Афганистан \"вече не трябва да се използва за заплаха за САЩ и техните съюзници\". \r\n \r\n  Теодор Пенев", "date": "2019.08.17", "title": "ТАСС: Президентът на САЩ Доналд Тръмп обсъди евентуално примирие с талибаните в Афганистан"}
{"url": "http://www.focus-news.net/news/2019/08/17/2690246/kardzhali-turnir-po-smeseni-boyni-izkustva-shte-se-provede-v-arena-spartak.html", "text": "Турнир по смесени бойни изкуства ще се проведе в „Арена Спартак“. Това каза за  Радио „Фокус“  Виталий Бандурски, главен треньор на Клуб по смесени бойни изкуства ММА „Спартак“-Кърджали. В града има много любители и състезатели на този вид бойни изкуства. В клуб „Спартак“ се обучават над 30 момчета и 3 момичета до 18 години в бившото спортно училище „Георги Бенковски“ на групи и индивидуални тренировки с персонален треньор по бокс, кикбокс и ММА. Предстоящиат турнир за аматьори в Кърджали под название Thracia Fighting Championship ще бъде част от олимпийски квалификации по ММА и битки по К-1 в общо 12 двубоя. По предварителена програма, ще се състоят 3 квалификационни боксови двубоя, които ще излъчат участници за Европейското първенство: Ергюнал Сабри срещу Прохур Рязанов - 49 кг; Ясен Радев срещу Матвей Рязанов - 52 кг; Стилиан Христов срещу Иван Иванов - 64 кг. Рейтингови срещи бокс: Енгин Махмуд срещу Божидар Божков - 91 кг, и Емирджан Мехмед срещу TBA 69 - кг. Едуард Алексанян от Варна, който е шампион на национални първенства по бокс и карате киокушин, се състезава професионално и има участия в турнири като Pro Fight и Senshi. Той ще играе със Сабри Атай от Кърджали, който е тренирал дълги години бокс в Англия, вицешампион е по бойно самбо, шампион в аматьорския ММА, има и професионални битки в ММА. Двамата ще се бият в главната битка на вечерта по правилника на К1. Европейският шампион по ММА Фердун Османов от клуб \"Десант\"-Варна ще излезе срещу Христо Христов от Свиленград. По предварителни данни битките по K-1 и ММА ще са: 65 кг, К-1 - ще се бият Иван Найденов (Ст. Загора) срещу Марио Цветанов (София); 84 кг,ММА - Атанас Петров-Наката (Варна) срещу Веселин Въчев (Кърджали); 77 кг, ММА - Хайко Сакасян (Варна) срещу Митко Илиев (Стара Загора); 93 кг, ММА - Валери Атанасов (Варна) срещу Христо Бончев(Хасково); 84 кг. ММА Вилиан Вилианов (София) срещу Делчо Димитров (Кърджали); 70 кг, ММА, - Христо Христов (Свиленград) срещу Фердун Османов (Варна); 84 кг. К-1 - Едуард Алексанян (Варна) срещу Сабри Атай (Кърджали).  \r\nДарина ДЕЕНИЧИНА", "date": "2019.08.17", "title": "Кърджали: Турнир по смесени бойни изкуства ще се проведе в „Арена Спартак“"}
{"url": "http://www.focus-news.net/news/2019/08/17/2690247/burgas-dokumentalen-film-za-kauzata-cherno-more-chisto-ot-plastmasa-shte-bade-izlachen-v-lyatno-kino-yavorov-v-pomorie.html", "text": "От 21.00 часа в Лятно кино „Яворов“ ще бъде излъчен „Wind2Win Море на вятъра“ – документален филм за каузата „Черно море, чисто от пластмаса“. Това съобщиха от пресцентъра на  Община Поморие . Лентата разказва историята на двамата сърфисти и техния нетрадиционен начин да насочват вниманието на хората към проблема със замърсяването на морето и прекомерната употреба на пластмаса, която не се рециклира с десетки години. Със силата на човешкия дух и желанието за промяна Илияна Стоилова и Йоан Колев прекосяват разстоянието от 300 км от Дуранкулак до Резово за 3 дни с уиндсърфове. Целта е да се вдигне шум по темата със замърсяването на водата с пластмасови отпадъци и да се даде отговор на два изключително важни въпроса: Колко точно е замърсено морето ни? Какво можем да направим, за да го променим?  \r\nВходът е свободен.", "date": "2019.08.17", "title": "Бургас: Документален филм за каузата „Черно море, чисто от пластмаса“ ще бъде излъчен в Лятно кино „Яворов“ в Поморие"}
{"url": "http://www.focus-news.net/news/2019/08/17/2690245/pazardzhik-blagotvoritelen-kontsert-na-detsko-yunosheska-vokalna-instrumentalna-shkola-zvanche-shte-se-provede-vav-velingrad.html", "text": "Благотворителен концерт на Детско юношеска вокална инструментална школа „Звънче” ще се проведе във Велинград, съобщиха от Пресцентъра на  общинската администрация  в курорта. Събитието ще бъде на пл. „Николай Гяуров” и ще започне от 19:00ч. Благотворителният концерт е под надслов „Пейте с нас” на Детско юношеска вокална инструментална школа „Звънче”. Събраните средства ще бъдат за подпомагане на деца в неравностойно положение и нуждаещи се болни деца. Талантливите малки певци ще изпълнят голяма част от своя репертоар. Организатори на събитието са община Велинград и сдружение „Велинградски звънчета”.", "date": "2019.08.17", "title": "Пазарджик: Благотворителен концерт на Детско юношеска вокална инструментална школа „Звънче” ще се проведе във Велинград"}
{"url": "http://www.focus-news.net/news/2019/08/17/2690244/vitsepremierat-krasimir-karakachanov-sluchayat-v-sotirya-pokazva-za-poreden-pat-che-kontseptsiyata-mi-za-nesotsializiranite-obshtnosti-tryabva-da-bade-prieta.html", "text": "Случаят в Сотиря показва за пореден път, че концепцията за несоциализираните общности, която предложих, трябва да бъде приета. Знам, че някои колеги се боят от Европа, но за мен сигурността на българските граждани е по-важна от намръщените физиономии на чиновниците в Брюксел. Бог да прости загиналото дете! И най-строго наказание за виновния. Това написа във „Фейсбук” лидерът на ВМРО, министър на отбраната и вицепремиер Красимир Каракачанов. Изявлението му е по повод трагичния случай в сливенското село Сотиря, при който дете беше насилено и бито от рецидивист и загуби живота си, съобщиха от пресцентъра на  ВМРО .  \r\nКато заместник министър-председател на България преди повече от половин година Каракачанов предложи за обсъждане и приемане Концепцията за промени в политиката за интеграция на циганския (ромския) етнос в Република България и мерките за реализацията им. Документът беше обсъждан на редица кръгли маси, както и изпратен до ресорните министерства за съгласуване. Сега предстои Концепцията да бъде разгледана на заседание на Министерски съвет, за да може да започне прилагането на мерките, записани в текста ѝ.", "date": "2019.08.17", "title": "Вицепремиерът Красимир Каракачанов: Случаят в Сотиря показва за пореден път, че концепцията ми за несоциализираните общности, трябва да бъде приета"}
{"url": "http://www.focus-news.net/news/2019/08/17/2690238/krasimir-premyanov-sayuz-na-trakiyskite-druzhestva-sabitiya-kato-petrova-niva-nasochvat-vnimanieto-na-mladite-varhu-tova-shto-e-to-ilindensko-preobrazhensko-vastanie.html", "text": "Събития като Петрова нива насочват вниманието на младите хора що е то Илинденско-Преображенско въстание. Това каза в интервю за  Агенция „Фокус“  председателят на Съюза на тракийските дружества Красимир Премянов по повод Националния възпоменателен събор в местността Петрова нива. По думите му подобни събития предизвикват интерес. „За съжаление образователният процес често върви в угода на някакви измислени съвременни тенденции, които ни откъсват от националното начало, за да не обидим другите. В този смисъл организацията, която провежда Съюза на тракийските българи, Тракийските дружества в България заедно с Община Малко Търново има изключително значение. Това е актуално събитие,  в него участва президентът на Република България, участват представители на българския парламент, на държавните институции, хиляди българи от Тракия, които дават основания да си поставим този въпрос какво се е случило на това място“, допълни още Премянов.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.17", "title": "Красимир Премянов, Съюз на тракийските дружества: Събития като Петрова нива насочват вниманието на младите върху това що е то Илинденско-Преображенско въстание"}
{"url": "http://www.focus-news.net/news/2019/08/17/2690249/mrrb-obshtinite-shte-poluchavat-razlikata-ot-taksite-za-elektronen-i-hartien-dokument-pri-predostavyaneto-na-kadastralni-uslugi-na-grazhdanite.html", "text": "В бюджета на общините да постъпва разликата в стойността на таксата между електронен и хартиен документ, когато местната администрация подпомага службите по геодезия, картография и кадастър при обслужването на гражданите. Това съобщиха от пресцентъра на  Министерството на регионалното развитие и благоустройството . Това се предвижда в предлаганите промени в Тарифа №14 за таксите, които се събират в системата на Министерството на регионалното развитите и благоустройството и от областните управители.  \r\nЗа изпълнение на заявената от потребителя услуга общините получават от Агенцията по геодезия, картография и кадастър електронен документ, таксата за него постъпва в бюджета на МРРБ, а общините разпечатват и предоставят на потребителя съответния документ на хартиен носител. Очаква се в резултат на изменението да се увеличи броят на общините, които желаят да подпомагат службите по геодезия, картография и кадастър, като по този начин ще бъде подобрено обслужването на потребителите, тъй като те ще могат да заявяват и получават услуги от кадастралната карта на удобно за тях място – в общинските центрове.   \r\nС измененията в Тарифата се регламентира държавната такса за официалните документи – скици, схеми  и  удостоверения да  постъпва в държавния бюджет, чрез правоспособните лица по кадастър, които подпомагат службите по геодезия, картография и кадастър при административното обслужване. \r\nВ новия документ се предвижда промяна и в определянето на таксата за проект за изменение на кадастралната карта и кадастралните регистри. Досегашната отстъпка от 50 %, която се отнасяше за всички обекти в проект, който съдържа повече от 50 обекта, ще се прилага само за горницата над 50-тия имот. Това означава, че от 51-вия имот нагоре, след отстъпката в цената от 50 на сто, тя ще бъде 25 лв. за обект.   \r\nТака се цели постигане на по-справедлив начин на заплащане, тъй като при досегашното определяне на отстъпката за проекти, които съдържат до 50 имота крайната цена на таксата беше по-висока, отколкото крайната цена на таксата за проект, съдържащ повече от 50 имота. \r\nС цел подобряване обслужването на гражданите и регламентиране работата на правоспособните лица по кадастъра се предлагат промени и в още две наредби - за предоставяне на услуги от кадастралната карта и кадастралните регистри и за водене и съхраняване на регистъра на лицата, правоспособни да извършват дейности по кадастъра. \r\nС измененията в първия документ се определят условията и редът за осъществяване и прекратяване на дейността по административно обслужване от лицата, придобили правоспособност по реда на Закона за кадастъра и имотния регистър. Регламентирани са изискванията, на които трябва да отговарят правоспособните лица по кадастър, както и начинът и редът, по който се заявява пред АГКК желанието за административно обслужване и за отбелязване в регистъра на правоспособните лица, че ще извършват такава дейност.  \r\nВ проектонаредбата са указани и правилата, които следва да прилагат правоспособните лица при предоставянето на услуги, както и видовете услуги, които ще предоставят на потребителите, чрез регламентиран достъп до административната информационна система – скица на поземлен имот, скица на сграда, схема на самостоятелен обект и удостоверение за наличие или липса на данни, както и приемане на заявления за изменение на кадастралния регистър на недвижимите имоти. Изброените услуги ще могат да бъдат предоставяни за цялата територия на страната, за която има кадастрални карти и кадастрални регистри.  \r\nС промените в Наредбата за изпълнението на всяка услуга са посочени кои документи се получават по служебен път и какви данни и документи се предоставят от заявителя. Отпада и предоставянето на документ, който да удостовери, че новоизградените обекти са нанесени в кадастралната карта и кадастралните регистри. Органите, въвеждащи обектите в експлоатация, извършват служебна проверка в кадастралната карта. \r\nС измененията в Наредбата за водене и съхраняване на регистъра на лицата, правоспособни да извършват дейности по кадастъра, се конкретизира съдържанието на регистъра, партидите и партидните досиета на правоспособните лица, като се допълва с данни за датата, на която правоспособното лице започва и/ или прекратява дейността по административно обслужване, номер и датата на документ за преминат курс за поддържане и повишаване на професионалната квалификация и номер и дата на застрахователна полица за сключена застраховка „Професионална отговорност“. Проектите на наредби и мотивите към тях са публикувани на интернет страниците на Министерството на регионалното развитие и благоустройството, на Агенцията по геодезия, картография и кадастър и на Портала за обществени консултации.", "date": "2019.08.17", "title": "МРРБ: Общините ще получават разликата от таксите за електронен и хартиен документ при предоставянето на кадастрални услуги на гражданите"}
{"url": "http://www.focus-news.net/news/2019/08/17/2690250/krasimir-premyanov-sayuz-na-trakiyskite-druzhestva-na-etap-saglasuvane-s-eksperti-i-institutsii-e-zakonoproektat-za-trakiyskite-bezhantsi.html", "text": "На етап съгласуване с експерти и институции е законопроектът за тракийските бежанци. Това каза в интервю за  Агенция „Фокус“  председателят на Съюза на тракийските дружества Красимир Премянов по повод Националния възпоменателен събор в местността Петрова нива. „Това е един нов път, по който тръгваме. Досега двустранните отношения с Турция, колкото пъти и да го поставяме, определени етапи получавайки съдействието на държавните институции, виждаме, че въпросът е блокиран от турската страна. Независимо, че Ердоган запитван от българския президент кога ще се реши въпроса с тракийските българи, заяви, че ако има такъв проблем, ще го решат. Реално Турция не полага достатъчно усилия за решаването на този въпрос. Виждаме, че в Турция тя е наш съсед, трябва да живеем мирно и в добри отношения, но тя си гони интересите“, каза още Премянов. По думите му, когато се налага Ердоган прилага и силата на оръжието. „Виждате какво става в южната част на Турция. „Ние да чакаме нейното милостиво отношение към достойната българска кауза – не върви. Сега се опитваме да го решим чрез закон той има две приложни полета“, посочи още председателят на Съюза на тракийските дружества.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.17", "title": "Красимир Премянов, Съюз на тракийските дружества: На етап съгласуване с експерти и институции е законопроектът за тракийските бежанци"}
{"url": "http://www.focus-news.net/news/2019/08/17/2690251/pazardzhik-paraklisat-sv-iliya-s-10-metrov-krast-nad-selo-zhrebichko-privlicha-turisti-prez-lyatoto.html", "text": "Параклисът „Св. Илия“ с 10-метров кръст над село Жребичко привлича туристи през лятото, предаде репортер на  Радио „Фокус“ – Пазарджик . Християнският храм се намира на около 2 км от село Жребичко нагоре в балкана, като до него води живописен горски път. Параклисът е построен през 1886 година и облагороден през последните години. Вътре са поставени различни по възраст икони, като почти всеки посетител носи икона за дарение. Светата обител е отворена целогодишно, като досега не е имало посегателства над църковната утвар в нея. Пред параклиса има хубава поляна с дървена беседка, където има отлични условия за пикник и барбекю. Над параклиса се издига и 10-метров метален кръст, а под него е удивителната гледка на част от Родопите и пазарджишкото поле. През параклиса има и чешма с планинска вода. Освен параклиса, туристите могат да се насладят и на красивата природа, като разгледат и останките от Малкото и Голямото Иванкови калета и на крепостта Коринград. И до днес са запазени много антични находки, сред които изображение на тракийски конник, монети, мраморни скулптурни барелефи и рисунки. В землището на селото има и условия за религиозен туризъм, тъй като там е запазено тракийското светилище на Дионис, 150-годишната църква „Св. Троица” и параклисът  „Св. Иван Рилски”. Местните хора наричат Жребичко втората „Кръстова гора“ заради местността „Кръста”, където всяко камъче е белязано с кръстче. Около селото има няколко екопътеки, водещи към природния резерват „Изгорялото гюне”. Село Жребичко се намира в планинската част на областта на 670 м надморска височина в близост до Брацигово. \r\n \r\nАлбена ЖИЛЕКОВА", "date": "2019.08.17", "title": "Пазарджик: Параклисът „Св. Илия“ с 10-метров кръст над село Жребичко привлича туристи през лятото"}
{"url": "http://www.focus-news.net/news/2019/08/17/2690252/rzi-targovishte-organizira-razlichni-initsiativi-po-povod-provezhdane-na-lyatna-antispin-kampaniya.html", "text": "РЗИ – Търговище организира различни инициативи по повод провеждане на Лятна  АНТИСПИН кампания, 15 август – 15 септември. Това съобщиха от Регионалната здравна инспекция. До 15 септември ще продължи кампанията за безплатни  и анонимни изследвания за ХИВ в лабораторията на РЗИ, гр.Търговище, бул „Цар Освободител № 33, от 09:00- 16:00ч. От 26 август до 15 септември са предвидени 3 изнесени приемни на мобилен екип от лабораторията в центъра на гр.Търговище, зала на БЧК за обучения, за безплатни и анонимни изследвания за граждани. В рамките на кампанията ще се реализират посещения на мобилен екип  при работни колективи, след подадена заявка на тел. 0601 7 70 06. Ще бъдат разпространявани презервативи и информационни материали, популяризиране на кампанията в местните медии.", "date": "2019.08.17", "title": "РЗИ – Търговище организира различни инициативи по повод провеждане на лятна АНТИСПИН кампания"}
{"url": "http://www.focus-news.net/news/2019/08/17/2690253/ministar-temenuzhka-petkova-shte-uchastva-v-natsionalnoto-chestvane-na-denya-na-minyora-na-18-avgust.html", "text": "Министърът на енергетиката Теменужка Петкова ще участва в събрание по случай националното честване на Деня на миньора, съобщиха от пресцентъра на  министерството . To ще се проведе на 18-ти август, неделя в \"София Хотел Балкан\", зала \"Роял\" от 12:00 ч. По време на събитието ще бъдат наградени изявени компании от минерално-суровинната индустрия у нас за постижения в бранша. \r\nОрганизатори на националното честване са Българската минно-геоложка камара, Научно-техническият съюз по минно дело, геология и металургия, Федерацията на независимите синдикати на миньорите към КНСБ и Синдикалната миньорска федерация \"Подкрепа\".", "date": "2019.08.17", "title": "Министър Теменужка Петкова ще участва в националното честване на Деня на миньора на 18 август"}
{"url": "http://www.focus-news.net/news/2019/08/17/2690256/sport-beroe-izliza-sreshtu-botev-plovdiv-na-stadiona-v-stara-zagora.html", "text": "Футбол: Берое ще играе днес срещу Ботев Пловдив в шести кръг на Първа лига.  Мачът за почва в 18:00, като отборът от Стара Загора победи Левски в предишния кръг и се намира на пето място с общо 9 точки. Ботев разполага с 5 точки и се намира на 12 място във временното класиране. \r\n \r\n  Теодор Пенев", "date": "2019.08.17", "title": "Спорт: Берое излиза срещу Ботев Пловдив на стадиона в Стара Загора"}
{"url": "http://www.focus-news.net/news/2019/08/17/2690236/the-guardian-britanskiyat-premier-boris-dzhonsan-shte-tarsi-sdelka-s-es-v-parizh-i-berlin.html", "text": "Очаква се министър-председателят на Великобритания, Борис Джонсън да се срещне с Еманюел Макрон и Ангела Меркел в следващите дни, в опит да постигне споразумение с Европейския съюз за Брекзит, пише вестник  The Guardian . \r\nДжонсън, който все още не е посещавал нито един чуждестранен лидер, ще се срещне и в ирландския премиер, Лео Варадкар и председателя на Европейската комисия Доналд Туск.  \r\nРазговорите ще се осъществят точно преди срещата от високо равнище между лидерите на Г-7, където дипломатите на най-силните икономики в света очакват Джонсън да преговаря за премахване на предпазната клауза за ирландската граница. \r\nДипломати от Европейския съюз заявиха, че британския премиер ще посети Париж и Берлин до дни, въпреки че тепърва ще бъдат официално потвърдени датите. Правителството на Обединеното кралство отказа  коментар, но служителите му се въздържат от всякакви надежди за пробив по казуса за границата с Ирландия. \r\nСлед срещата между европейски дипломати и съветника на Джонсън, Дейвид Фрост, Брюксел също не е убеден, че може да бъде постигната сделка, дори ако се откаже от предпазната клауза, тъй като споразумението вероятно няма да бъде одобрено от британския парламент. \r\n \r\n  Теодор Пенев", "date": "2019.08.17", "title": "The Guardian: Британският премиер Борис Джонсън ще търси сделка с ЕС в Париж и Берлин"}
{"url": "http://www.focus-news.net/news/2019/08/17/2690255/negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-rozhdestvo-bogorodichno-na-belyova-cherkva-gr-samokov-na-18-avgust.html", "text": "На 18 август, в празничния за християните неделен ден, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия в храм \"Рождество Богородично\", на \"Бельова черква\", гр. Самоков, Софийска епархия, предаде репортер на  Агенция „Фокус“ . Началото е от 9.30 часа. Така започва тържественото честване на паметта на българския светец Св. Симеон Самоковски, почитан всяка година на 21 август, когато е и празникът на града.  \r\nНикола ПЕТКОВ", "date": "2019.08.17", "title": "Негово преосвещенство Белоградчишки епископ Поликарп ще оглави Архиерейска света Литургия в храм \"Рождество Богородично\", на \"Бельова черква\", гр. Самоков на 18 август"}
{"url": "http://www.focus-news.net/news/2019/08/17/2690254/reuters-salvini-kritikuva-nepravitelstvenata-organizatsiya-koyato-spasi-korab-s-migranti-v-sredizemno-more.html", "text": "Италианският вицепремиер и министър на вътрешните работи, Матео Салвини разкритикува испанската неправителствена организация „Отворени ръце“ за това, че се опитва да вкара бежанци в Италия, предава  Reuters . \r\nМигрантите, които пристигат от Либия на кораб, чакат разрешение да  акостират на южния италиански остров Лампедуза, но министърът на вътрешните работи разпореди на служителите си да не позволяват това да се случи. \r\nСалвини, който изгради популярността си в бурна кампания срещу нелегалната имиграция, действа в противовес на собствения си премиер, въпреки, че шест държави от Европейския съюз се съгласиха да приемат мигрантите. \r\nЗдравето на хората на борда на кораба беше повод за спор между Салвини и испанската организация, като европейските институции също се включиха в него. \r\nТринадесет души, за които „Отворени ръце“ казват, че са били сериозно травмирани или се нуждаят от медицинска помощ, са били изведени от кораба по-рано. \r\n\"Те се самонараняват и се ядосват на други хора от групата\", заяви Алесандро ди Бенедето, психолог от италианската група за спешна помощ пред RAI Radio, след като прегледа петима души от изведените на брега. \r\nВъпреки това, Салвини цитира ръководителя на болницата на Лампедуза, в която бяха прегледани евакуираните, като каза, че само един от тях има ушна инфекция, а всички останали са в добро здравословно състояние. \r\nВицепремиерът заяви в изявление, че испанската организация „се подиграва“ с Италия и „обикаля Средиземноморието с единствената цел да събере възможно най-много хора“ за да ги доведе в страната. \r\n„През цялото това време те можеха да отидат до испанско пристанище и да се върнат три пъти“, добави той. \r\nОфициално кораба беше допуснат до италиански води по-рано, след като административният съд в Рим отмени забраната за достъп, наложена от вицепремиера. \r\n \r\n  Теодор Пенев", "date": "2019.08.17", "title": "Reuters: Салвини критикува неправителствената организация, която спаси кораб с мигранти в Средиземно море"}
{"url": "http://www.focus-news.net/news/2019/08/17/2690257/plovdiv-zaradi-transportirane-na-izvangabariten-tovar-se-ochakva-vremenno-zatrudnenie-na-dvizhenieto-na-20-avgust.html", "text": "Заради транспортиране на извънгабаритен товар се очаква временно затруднение на движението във вторник, съобщи за  Радио „Фокус“- Пловдив  говорителят на ОДМВР. След 6 часа на 20 август /вторник/ два камиона с извънгабаритен товар ще потеглят от северната индустриална зона в Пловдив към Русе. В тази връзка се очаква да бъде затруднено движението на автомобили по бул. „Васил Априлов“ – ул. „Георги Бенев“ – ул. „Полет“ – Брезовско шосе – с. Войводиново – път ІІ-56 /Пловдив – Стара Загора/– пътен възел „Скобелева майка“ – път І-8 /Пловдив – Хасково/. \r\nОт страна на областната дирекция на МВР е създадена необходимата организация превозът да се съпровожда от екипи на сектор “Пътна полиция”. \r\nНапомня се на водачите на моторни превозни средства да бъдат с повишено внимание в посочените пътни участъци и да изпълняват указанията на полицейските служители, за да се избегнат евентуални пътнотранспортни произшествия. \r\nЦветана ТОНЧЕВА", "date": "2019.08.17", "title": "Пловдив: Заради транспортиране на извънгабаритен товар се очаква временно затруднение на движението на 20 август"}
{"url": "http://www.focus-news.net/news/2019/08/17/2690262/varna-obyaviha-praznichnata-programa-za-15-tata-godishnina-na-grad-aksakovo.html", "text": "С програма от мероприятия в рамките на четири дни в Аксаково ще бъде отбелязана 15-тата годишнина от обявяването на населеното място за град. Това съобщиха за  Радио „Фокус“ – Варна  от Общината. Във вторник, 20-ти август, от 8.30 до 19.00 часа на спортната площадка – Център на стадиона ще се проведе събитието „Олимпийски игри за всички“. Спортните игри за възрастни са по проект „Еразъм+ спорт“. В петък, 23-ти август, от 19 часа в центъра на града ще започне Празничен концерт „Това е България – песните и танците на моя народ“. В него ще участват колективите към Народно читалище „Просвета – 1905“ – Аксаково. В 21:00 часа на сцената ще излязат Стефан Диомов и „5-те сезона“. В събота, 24-ти август, от 11:00 часа до 18:00 часа на поляна Горен Доброглед в село Доброглед ще се проведе Национален авиомоделен събор „Fun Fly 2019“. През същия ден, от 18.30 часа в центъра на Аксаково ще започне детски празник с водещ MOTY. От 19.45 часа ще се състои и юбилеен концерт „35 години Танцов ансамбъл „Изворче“, а в 21.45 часа на сцената ще излезе певицата Славка Калчева. На следващия ден, неделя – 25-ти август, празникът продължава с литургия от 9.00 часа в Църковен храм „Св. Успение Богородично“. От 11 часа в Доброглед ще продължи Националният авиомоделен събор. Същевременно, от 12.30 часа в центъра на Аксаково ще се състои Ретро рали „Варненски автомобилен събор“ за майсторско управление на автомобил. От 18.30 часа на градския стадион ще се проведе мач между ветераните на ФК „Аксаково“ и ФК „Варна“. Също на 25-ти август, в центъра на града от 20.30 часа ще започне празничен концерт с участието на Тея Добрева, Жанет Светославова, Рок групите „Конкурент“ и „Б.Т.Р“. От 22.30 часа е предвидено Фойерверк шоу. Водещ на събитието ще е Иван Чешмеджиев. \r\nДиана СТОЕВА", "date": "2019.08.17", "title": "Варна: Обявиха празничната програма за 15-тата годишнина на град Аксаково"}
{"url": "http://www.focus-news.net/news/2019/08/17/2690260/dobrich-obshtinata-narodno-chitalishte-yordan-yovkov-1870-g-i-narodno-chitalishte-dobrich-2017-g-organizirat-festival-peeshto-ezero.html", "text": "Общината, Народно читалище „Йордан Йовков-1870 г.“  и Народно читалище „Добрич-2017 г.“ организират фестивал „Пеещо езеро“ предаде кореспондентът на  Радио „Фокус” – Варна . В празничния юбилеен концерт „25 години Състав за градски шлагери „Добрич“ при Народно читалище  „Йордан Йовков-1870 г.“ с ръководител Валентин Георгиев ще вземат участие Дуо „Валмас“, Състав за градски шлагери и патриотични песни на офицерите от резерва „Армейска песен“, Състав за автентичен фолклор при пенсионерски клуб „Брацигово“ и Състав за автентичен фолклор при клуб „Отец Паисий“. Събитието ще се състои на 24 август от 18,30 часа на Скейт парка в Градския парк „Св. Георги“.  \r\nЖулиета НИКОЛОВА", "date": "2019.08.17", "title": "Добрич: Общината, Народно читалище „Йордан Йовков-1870 г.“ и Народно читалище „Добрич-2017 г.“ организират фестивал „Пеещо езеро“"}
{"url": "http://www.focus-news.net/news/2019/08/17/2690259/reuters-frantsiya-prizova-za-nezabavno-prekratyavane-na-voennite-deystviya-v-idlib.html", "text": "Франция призова за незабавното прекратяване на военните действия в сирийския град Идлиб, съобщава  Reuters .  \r\nФренското външно министерство се изказа особено остро по отношение на бомбардировките срещу бежански лагери. \r\nПрез изминалата седмица сирийската правителствена армия напредва към град Хан Шейхун, близо до Идлиб, от две посоки, което може да предизвика обкръжението на южната  страна на въстаническия анклав. \r\nОрганизацията на обединените нации и хуманитарните организации предупредиха, че атаките могат да предизвикат нова хуманитарна катастрофа в северозападна Сирия. Президентът Башар Асад успя да завземе по-голямата част от страната, като превзе бунтовническите анклави във всички големи градове и ги изтласка от южната част на Сирия. \r\n \r\n  Теодор Пенев", "date": "2019.08.17", "title": "Reuters: Франция призова за незабавно прекратяване на военните действия в Идлиб"}
{"url": "http://www.focus-news.net/news/2019/08/17/2690261/tass-prezidentat-na-ukrayna-vladimir-zelenski-vzema-razsledvaneto-na-pozhara-v-odesa-pod-sobstven-kontrol.html", "text": "Президентът на Украйна Владимир Зеленски заяви, че отговорните за пожара в одеския хотел „Tokyo Star“ ще бъдат наказани и че той лично ще контролира ситуацията, съобщава  ТАСС . Той заяви това в съобщение на официалната си страница във \"Фейсбук\". \r\n\"Отговорност ще поемат не само преките виновници за пожара. Ще отговаря и Вадим Черни, собственикът на така наречения хотел. Лично аз ще се погрижа наказанието да е в съответствие със закона и изискванията на справедливостта\", заяви президентът. Зеленски подчерта, че човек не може да постави собствената си печалба над човешкия живот. \r\nПремиерът на Украйна Владимир Гройсман от своя страна инструктира \"незабавно да започнат мащабни инспекции по местата за отдих, особено на хотели и курорти\". \r\nПожарът в хотела в Одеса е избухнал през нощта, като около 1000 квадратни метра са били обхванати от огъня. Осем души са загинали, а 10 са ранените, като четирима от тях са в критично състояние. \r\nПолицията започна наказателно дело по обвинения в „нарушаване на изискванията за пожарна безопасност“. Държавната служба за спешни случаи на Украйна съобщи, че през юли тази година е трябвало да се извърши проверка на хотела, но собственикът не е разрешил тя да се проведе. \r\n \r\n  Теодор Пенев", "date": "2019.08.17", "title": "ТАСС: Президентът на Украйна Владимир Зеленски взема разследването на пожара в Одеса под собствен контрол"}
{"url": "http://www.focus-news.net/news/2019/08/17/2690263/veliko-tarnovo-dopalnitelen-priem-na-kursanti-obyavyava-prez-septemvri-natsionalnitya-voenen-universitet-v-grada.html", "text": "Допълнителен прием на курсанти обявява през септември Националният военен университет „Васил Левски“. Това съобщават за  Радио „Фокус“ – Велико Търново  от ръководството на висшето учебно заведение. От там уточниха, че до момента са запълнени 72% от местата, като държавната поръчка за учебната 2019/2020 година е 224 за курсанти. Датите за приемната комисия и изпитите за тези, които предстои да подадат документи през есента, са публикувани на сайта на ВУЗ-а. Паралелно с това НВУ, както всяка година, приема и студенти за ОКС „бакалавър“. Свободните места в трите факултета във Велико Търново, Шумен и Долна Митрополия са 33.  \r\nЛуиза ТРАНЧЕВА", "date": "2019.08.17", "title": "Велико Търново: Допълнителен прием на курсанти обявява през септември Националнитя военен университет в града"}
{"url": "http://www.focus-news.net/news/2019/08/17/2690248/the-independent-britantsite-ne-iskat-brekzit-bez-sdelka-na-31-oktomvri.html", "text": "Британците решително отхвърлят идеята на премиера Борис Джонсън да изведе страната от Европейския съюз без сделка, пише вестник  The Independent , като се позовава на данни от анкета, проведена за изданието. \r\nДопитването подкопава претенците на Джонсън, че има обществена подкрепа за плана си за Брекзит. \r\nСамо 34% от запитаните отговарят, че искат министър-председателят да изпълни обещанието си да осъществи Брекзит до 31 октомври, ако това е нужно. От друга страна 49% от попитаните граждани на Великобритания настояват той да забави или да отмени изцяло излизането на страната от структурите на ЕС, или да проведе нов референдум.  \r\nАнкетата също така показва, че обществеността на острова не смята, че премиера може да се споразумее със съюза за нова сделка, като само 19% от попитаните са на мнение, че това е възможно. \r\nОсвен това, според анкетираните Брекзит трябва да бъде поверен на парламента, вместо той да бъде изключван от преговорите. \r\nКонсервативният депутат Гуто Беб се изказа по повод допитването, като заяви, че Джонсън няма подкрепа за Брекзит без сделка и никога не е имал. \r\n„През 2016 Борис Джонсън обеща по-добра сделка от сегашното ни споразумение с ЕС. Защо той не може да изпълни това обещание, вместо да осъществява катастрофален безмандатен Брекзит без сделка?“, допълни той. \r\nЛидерът на либерал-демократите, Джо Суинсън, също се изказа срещу подобно развитие на обстоятелствата.  \r\n„Както показва анкетата, не само, че липсва обществена подкрепа за това, но също е и невероятно безотговорно за всяко правителство, да преследва нещо, което ще доведе до загуба на работни места, щети на икономиката ни и ще удари нашите обществени услуги. \", заяви тя. \r\n \r\n  Теодор Пенев", "date": "2019.08.17", "title": "The Independent: Британците не искат Брекзит без сделка на 31 октомври"}
{"url": "http://www.focus-news.net/news/2019/08/17/2690264/bansko-za-deveta-poredna-godina-se-provede-kontsertat-vyara-nadezhda-lyubov.html", "text": "За девета поредна година младият ръководител на Школата по китара и любим учител по музика в НУ „Св. Паисий Хилендарски” - Марин Бърдарев, подари на Банско вълнуващ концерт, съобщиха от пресцентъра на  община Банско . Препълнената зала на читалището събра приятели, учители, родители и гости, дошли да подкрепят с аплодисменти младите дарования на града. Всяка година, община Банско е официален спонсор на събитието, превърнало се в любима среща на сцената между влюбени в музиката деца, посещавали „Школата по народно пеене и народни инструменти към Общинска лятна програма „Детско лято”2019, техните приятели – китаристите от \"Школата по китара\" и утвърдени имена на голямата музикална сцена, които заедно с децата го превръщат в един от най-чаканите концерти в Банско през лятото. Сега, като водещ и гост – изпълнител се изяви Невена Цонева, позната от „Шоуто на Слави”. Ритъмът беше поверен на Венелин Венков, неин партньор в работата и в живота, и на Валери Пастармаджиев, преподавател по компютърен аранжимент и контрабас в ЮЗУ „Неофит Рилски” - Благоевград. Концертът премина под звуците на бурни ръкопляскания, а малките „артисти” всяка година надграждат своето вдъхновение и талант. Кметът на Банско Георги Икономов поздрави от сцената участниците в концерта, наречен „Вяра, Надежда, Любов” и пожела, тези три неща никога да не липсват в домовете, сърцата и живота, а да бъдат спътници в начинанията и изграждането на културния, творчески и музикален вкус на всички.", "date": "2019.08.17", "title": "Банско: За девета поредна година се проведе концертът „Вяра, Надежда, Любов”"}
{"url": "http://www.focus-news.net/news/2019/08/17/2690265/yeni-safak-deystviyata-na-hamas-v-palestina-sa-v-otgovor-na-izraelskite-deyaniya-tvardi-grupirovkata.html", "text": "Палестинската групировка „Хамас“ заяви, че действията й са в отговор на деянията на Израел, пише турският вестник  Yeni Safak . \r\n„Продължаващите систематични престъпления в Ерусалим и Западния бряг ще накарат ситуацията в региона да ескплодира в лицето на окупаторите и заселниците“, заяви говорител на обявената от Тел Авив за терористична групировка „Хамас“. \r\nВ изявлението се казва още, че „нашият палестински народ ще направи всичко неоходимо за да защити джамията „Ал акса“.  \r\nПо-рано палестинска ракета беше прихванаха от системите на Израел за въздушна отбрана, в отговор на което Тел Авив бомбардира стратегически цели на Хамас в Ивицата Газа.  \r\n \r\n  Теодор Пенев", "date": "2019.08.17", "title": "Yeni Safak: Действията на „Хамас“ в Палестина са в отговор на израелските деяния, твърди групировката"}
{"url": "http://www.focus-news.net/news/2019/08/17/2690267/afp-pakistanskiyat-premier-privetstva-razgovorite-na-saveta-za-sigurnost-na-oon.html", "text": "Пакистанският министър-председател Имран Хан приветства решението на Съвета за сигурност на ООН да дискутира увеличаващото се напрежение в щата Джаму и Кашмир, предава  AFP . \r\nПо-рано Индия изрази недоволство от решението за дискусия по темата от страна ООН. \r\n„Приветствам срещата на Съвета за сигурност на ООН за обсъждане на сериозната ситуация в окупирания Джаму и Кашмир“, написа Хан в „Туитър.  \r\n„Да се обърне внимание на страданието на хората от Кашмир и осигуряването на разрешение на спора е отговорност на тази световна организация \", добави той. \r\nИндия винаги е настоявала, че въпросът с Кашмир може да бъде решен само двустранно, между Ню Делхи и Исламабад, и посланикът на първите в ООН Сиед Акбарудин, изрази раздразнението си относно разговорите в съвета. \r\nПрезидентът на САЩ Доналд Тръмп, който говори в Хан в петък, призова двете страни да подновят преговорите. \r\n \r\n  Теодор Пенев", "date": "2019.08.17", "title": "AFP: Пакистанският премиер приветства разговорите на Съвета за сигурност на ООН"}
{"url": "http://www.focus-news.net/news/2019/08/17/2690268/burgas-brifing-po-povod-otkrito-golyamo-kolichestvo-kokain-shte-bade-daden-v-grada.html", "text": "На ул. „Индустриална“ в Бургас, зад магазин „ВИП“, ще бъде проведен брифинг с участието на г-н Георги Чинев – Административен ръководител на Окръжна прокуратура – Бургас  и старши комисар Калоян Калоянов – Директор на ОД на МВР-Бургас. Това съобщиха от пресцентъра на Апелативна прокуратура – Бургас. Поводът за срещата с медиите е разкрито голямо количество кокаин. Брифингът е с начало 15:30 часа.", "date": "2019.08.17", "title": "Бургас: Брифинг по повод открито голямо количество кокаин ще бъде даден в града"}
{"url": "http://www.focus-news.net/news/2019/08/17/2690200/nimh-dnes-shte-preobladava-slanchevo-vreme-maksimalnite-temperaturi-shte-sa-mezhdu-25-i-30.html", "text": "Днес ще преобладава слънчево време. По-съществени увеличения на облачността ще има над източната половина от страната и планинските райони и на отделни места там след обяд ще превали и прегърми. Ще духа слаб до умерен вятър от север-северозапад. Максималните температури ще са между 25° и 30°.Това съобщи за  Агенция „Фокус”  дежурният синоптик Георги Цеков от Националния институт по метеорология и хидрология (НИМХ). По Черноморието ще преобладава слънчево време с временни увеличения на облачността и на отделни места ще превали. Ще духа слаб до умерен вятър от север-североизток. Максимални температури 25-28°. Температурата на морската вода е 26-27°. Вълнението на морето ще е 1-2 бала, след обяд на места по южното крайбрежие и временно до 3 . В планините ще преобладава слънчево време, но по върховете ще е по-често мъгливо. След обяд ще се развива и купеста облачност и на отделни места главно в централните масиви ще превали и прегърми. Ще духа умерен вятър от север-северозапад. Максималната температура на височина 1200 метра ще е около 18°, на 2000 метра – около 11°.", "date": "2019.08.17", "title": "НИМХ: Днес ще преобладава слънчево време, максималните температури ще са между 25° и 30°"}
{"url": "http://www.focus-news.net/news/2019/08/17/2690266/krasimir-premyanov-sayuz-na-trakiyskite-druzhestva-patriotizmat-nyama-politicheski-tsvyat.html", "text": "Патриотизмът няма политически цвят.  Това каза в интервю за  Агенция „Фокус“  председателят на Съюза на тракийските дружества Красимир Премянов по повод Националния възпоменателен събор в местността Петрова нива.  „Ако една партия се дистанцира от него, тя няма място в политическия живот. Всички български партии трябва да се обединяват около национални интереси, а не да се прекланят пред чуждия фактор. Имаме доста унизителни примери. Една улица в София сега се казва бул. „Васил Левски“. Знаете ли как се е казвала при влизането на хитлеристите в България – „Адолф Хитлер“. След войната са я преименували на Йосиф Сталин. Такава конюнктурност, България не може да си позволи“, посочи още Премянов. По думите му има устойчиви национални интереси. „Има исторически факти, както е факт, че България е освободена благодарение на Руската армия от турско робство. Така е факт, че ние българите сме дигнали въстание без ничия помощ, за да защитим обединена цялостна България -  1903 г. Така е истина героизмът на българите 1912-1913 г. по време на Балканските войни. Така е факт, че България не е пратила нито един войник на Източния фронт. Да интерпретираме кой от Изток кой от Запад ни е приятел, утре ни е враг, е недостойно“, обясни още Премянов. Председателят на Съюза на тракийските дружества обясни, че ако има такива политически партии, те гонят користни интереси. „Без политически изгоди и партизанщина, отчитайки обективността на българската история и възможната проекция на националните интереси, всички участници в политическия процес, трябва да са обединени около национални каузи. Тракийската кауза е такава, каквато им предлага тема за консенсус“, допълни Премянов.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.17", "title": "Красимир Премянов, Съюз на тракийските дружества: Патриотизмът няма политически цвят"}
{"url": "http://www.focus-news.net/news/2019/08/17/2690270/sport-manchestar-siti-posreshta-totnam-v-mach-ot-vtoriya-krag-na-visshata-liga.html", "text": "Манчестър.  Футбол.Манчестър Сити посреща Тотнъм в мач от втория кръг на Висшата лига в 19:30 часа. Мачът ще се играе на стадиона в Манчестър.  \r\nПоради контузии със сигурност мачът ще пропусне Лирой Сане, а лондончани няма да мога да разчитат на Деле Али.  \r\n \r\n  Теодор Пенев", "date": "2019.08.17", "title": "Спорт: Манчестър Сити посреща Тотнъм в мач от втория кръг на Висшата лига"}
{"url": "http://www.focus-news.net/news/2019/08/17/2690269/pregled-na-mezhdunarodnite-novini-do-1300-chasa-agentsiya-fokus.html", "text": "Президентът на Украйна Владимир Зеленски заяви, че отговорните за пожара в одеския хотел „Tokyo Star“ ще бъдат наказани и че той лично ще контролира ситуацията, съобщава  ТАСС . Той заяви това в съобщение на официалната си страница във \"Фейсбук\". \r\n\"Отговорност ще поемат не само преките виновници за пожара. Ще отговаря и Вадим Черни, собственикът на така наречения хотел. Лично аз ще се погрижа наказанието да е в съответствие със закона и изискванията на справедливостта\", заяви президентът. Зеленски подчерта, че човек не може да постави собствената си печалба над човешкия живот. \r\nПремиерът на Украйна Владимир Гройсман от своя страна инструктира \"незабавно да започнат мащабни инспекции по местата за отдих, особено на хотели и курорти\". \r\nПожарът в хотела в Одеса е избухнал през нощта, като около 1000 квадратни метра са били обхванати от огъня. Осем души са загинали, а 10 са ранените, като четирима от тях са в критично състояние. \r\nПолицията започна наказателно дело по обвинения в „нарушаване на изискванията за пожарна безопасност“. Държавната служба за спешни случаи на Украйна съобщи, че през юли тази година е трябвало да се извърши проверка на хотела, но собственикът не е разрешил тя да се проведе. \r\n*** \r\n \r\n  Британците решително отхвърлят идеята на премиера Борис Джонсън да изведе страната от Европейския съюз без сделка, пише вестник  The Independent , като се позовава на данни от анкета, проведена за изданието. \r\nДопитването подкопава претенците на Джонсън, че има обществена подкрепа за плана си за Брекзит. \r\nСамо 34% от запитаните отговарят, че искат министър-председателят да изпълни обещанието си да осъществи Брекзит до 31 октомври, ако това е нужно. От друга страна 49% от попитаните граждани на Великобритания настояват той да забави или да отмени изцяло излизането на страната от структурите на ЕС, или да проведе нов референдум.  \r\nАнкетата също така показва, че обществеността на острова не смята, че премиера може да се споразумее със съюза за нова сделка, като само 19% от попитаните са на мнение, че това е възможно. \r\nОсвен това, според анкетираните Брекзит трябва да бъде поверен на парламента, вместо той да бъде изключван от преговорите. \r\nКонсервативният депутат Гуто Беб се изказа по повод допитването, като заяви, че Джонсън няма подкрепа за Брекзит без сделка и никога не е имал. \r\n„През 2016 Борис Джонсън обеща по-добра сделка от сегашното ни споразумение с ЕС. Защо той не може да изпълни това обещание, вместо да осъществява катастрофален безмандатен Брекзит без сделка?“, допълни той. \r\nЛидерът на либерал-демократите, Джо Суинсън, също се изказа срещу подобно развитие на обстоятелствата.  \r\n„Както показва анкетата, не само, че липсва обществена подкрепа за това, но също е и невероятно безотговорно за всяко правителство, да преследва нещо, което ще доведе до загуба на работни места, щети на икономиката ни и ще удари нашите обществени услуги. \", заяви тя. \r\n*** \r\n \r\n  Осем души загинаха, а десет бяха ранени при пожар в хотел в пристанищния град Одеса в Украйна, предава  AFP , като се позовава на съобщение на аварийните служби в страната. Съобщението не уточнява каква е била причината за пожара или колко души са отседнали в хотела по това време. \r\nПожарът е избухнал в южния градски хотел Tokyo Star. \r\nБлизо 70 пожарникари, подкрепени от 13 аварийни автомобила са се борили с огъня, като са им били нужни повече от три часа за да го овладеят.  \r\nОдеските власти заявиха, че около 150 души са евакуирани от района. \r\nПолицията започна разследване за възможните нарушения на изискванията за пожарна безопасност, като причините за пожара тепърва ще се установяват. \r\n*** \r\n \r\n  Израелските военновъздушни сили са бомбардирали няколко цели в Ивицата Газа, след като снощи прихванаха изстреляни оттам ракети, пише израелският вестник  The Jerusalem Post . \r\nСпоред информацията, самолетите са се целили в два подземни бункера в централната и северната част на Газа, принадлежащи на обявената от Тел Авив за терористична групировка Хамас.  \r\n„Атаката е извършена в отговор на ракетната атака, изтреляна от Ивицата Газа по-рано тази нощ“, се съобщава в изявление на говорителя на израелските отбранителни сили (ИОС), като се добавя, че „ИОС ще продължи да работи срещу опитите за нападение над израелските цивилни и счита, че терористичната организация Хамас е отговорна за всичко, което се прави и което излиза от ивицата Газа.\" \r\n*** \r\n \r\n  Преместването на американските войски в Полша ще бъде по-добър метод за „ограничаване на Русия“, отколкото ако те останат в Западна Европа, заяви полският министър на външните работи Яцек Чапутович, предава  РИА Новости . \r\n„Присъствието на американски войски в Полша играе много важна, възпираща роля, много по-важна от непрекъснатото им присъствие на Запад. Русия ще помисли два пъти, преди да прибегне до военни средства, ако види присъствието на международни войски в Полша, особено на американските “, каза ръководителят на външното министерство. \r\nЧапутович изрази надежда, че по време на предстоящото посещение на президента на САЩ Доналд Тръмп в Полша, ще бъдат конкретизирани плановете за преместване на част от американските войници  в Източна Европа. \r\nПо-рано Вашингтон и Варшава се договориха да бъдат разположени разузнавателни дронове MQ-9 в на Полша. САЩ също обявиха намерението си да увеличат числеността на своите войски в страната с хиляда души, като преместят част от разположените в Германия свои войници на изток.  \r\n*** \r\n \r\n  Съдът в САЩ издаде заповед за изземването на иранския танкер, който британски командоси задържаха миналия месец в Гибралтар, предава  Reuters . \r\nПетролният танкер Grace 1, както и товара му, повече от 2 милиона барела петрол и почти милион долара, подлежат на конфискуване въз основа на жалба от правителството на САЩ, заяви американският адвокат за окръг Колумбия Джеси Лю в прессъобщение. \r\nТанкерът беше задържан по-рано по подозрения за доставка на суров петрол за Сирия, което е в нарушение с наложените от страна на Европейския съюз санкции над Дамаск. \r\nВашингтон се опитва да задържи кораба с мотива, че има връзки с Ислямския революционен гвардейски корпус на Иран, който Белият дом смята за терористична организация. \r\n„Схемата включва множество страни, свързани с ислямския гвардейски корпус, и подпомагани от измамните плавания на Grace 1“, каза Лю. \r\nСпоред него цяла мрежа от компании, които се използват като прикритие на нелегална дейност, пере пари чрез тази схема. \r\n„Заповедта за изземване и молбата за конфискация са само обвинения. Тежестта за доказването на нуждата от конфискуване в граждански процес е върху правителството “, се казва още в прессъобщението. \r\n***", "date": "2019.08.17", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/08/17/2690272/ria-novosti-ima-chuzhdentsi-sred-postradalite-v-pozhara-v-odeskiya-hotel.html", "text": "Има чужденци сред пострадалите в пожара, който избухна рано сутринта в хотел в украинският град Одеса, предава  РИА Новости . \r\nДвама от ранените в пожара в хотел “Tokyo Star” са гражданин на Литва и гражданин на Сиера Леоне, заяви в брифинг представител на здравния отдел на областната администрация в Одеса.   \r\nОт Държавната служба за извънредни ситуации в региона, съобщиха, че по-рано през годината е трябвало да бъде извършена проверка на пожарната безопастност на хотела.  \r\nТова обаче не се е случило, поради смяна на собствеността, като представителите на Държавната служба не са допуснати до сградата. \r\nПрезидентът на Украйна Владимир Зеленски заяви, че лично ще се погрижи собственикът на хотела да бъде наказан в съответствие със закона. Министър-председателят на Украйна Владимир Гройсман разпореди да започнат мащабни инспекции по места за отдих, особено санаториуми и хотели. \r\n \r\n  Теодор Пенев", "date": "2019.08.17", "title": "РИА Новости: Има чужденци сред пострадалите в пожара в одеския хотел"}
{"url": "http://www.focus-news.net/news/2019/08/17/2690271/varna-s-bogata-programa-dalgopol-shte-otbelezhi-50-tata-godishnina-ot-obyavyavaneto-si-za-grad.html", "text": "С богата програма от събития в периода от 26-ти август до 1-ви септември, Община Дългопол ще отбележи 50-тата годишнина от обявяването на населеното място за град. Това съобщиха за Радио „Фокус“ – Варна от Общината. Началото щ бъде поставено на 26-ти август с тържествено издигане на знамена, литургия и откриване на бюст-паметник на Васил Левски на градския площад. Началният час на събитието, в което ще участва и почетен караул от Военноморските сили е 18:00. От 19:00 часа на същото място ще се проведе и Тържествен концерт на местния Духов оркестър „Дико Илиев“. На другия ден, 27-ми август, програмата продължава в 11 часа, когато в Зала – зимно кино ще започне Демонстративен турнир по тенис на маса. От 18 часа в Народно читалище „Н.Й. Напцаров – 1896“ ще се проведе Тържествено заседание на Общинския съвет. По време на сесията ще се състои и церемония по удостояване със звания „Заслужил Гражданин“. На 28-ми август, от 10 часа в залата на Общинския парламент, ще се състои ритуал за „Златна сватба“, а от 17 и от 18 часа ще бъдат представени книгите „Дългопол. Градецът на Камчия“ на Румяна Казакова и „Див огън“ – на Анчо Калоянов. Богатата програма за отбелязването на празника на града продължава и на 29-ти август, когато от 17 до 19 часа на градския стадион ще се състои футболна среща на детски отбори, участници в двадесет и четвъртите Държавни игри на спортистите от малки населени места. От 18 часа на площада ще започне и празничен концерт на любителските състав на Община Дългопол, с водещ Галя Асенова. В предпоследния ден от август, отново на градския стадион, от 8.30 часа и от 17 часа ще се проведат още две футболни срещи. От 20 часа на градския площад ще започне поредният концерт, този път с участието на ансамбъл „Добруджа“. На 31-ви август, изненадите за жителите и гостите на Дългопол продължават с конни надбягвания на хиподрума от 10 часа. Паралелно, от 9 до 12 часа, на стадиона ще се състоят финалните футболни срещи от Държавните игри. От 17 часа на същото място ще се състои и официалната церемония по награждаването на футболисти ветерани. След това ще започне футболна среща между ФК „Камчиец“ – Дългопол и ФК „Атлетик“ – Провадия – ветерани. В 20 часа на градския площад ще започне концерт с участието на оркестър „Канарите“, а от 22 часа ще има и празнична заря. На 1-ви септември, на баскетболната площадка в градския парк, от 9 часа ще се състои баскетболна среща между ветерани и младежи. От 10.30 часа в същия ден, на стадиона ще се състои и турнир по борба за мъже. \r\nДиана СТОЕВА", "date": "2019.08.17", "title": "Варна: С богата програма Дългопол ще отбележи 50-тата годишнина от обявяването си за град"}
{"url": "http://www.focus-news.net/news/2019/08/17/2690278/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния. Това съобщиха от  ГД „Гранична полиция“ . Информацията е към 13.00 часа. На границата с Република Сърбия на ГКПП „Калотина“ и с Република Гърция на ГКПП „Кулата“ и ГКПП „Маказа“ трафикът е интензивен за леки автомобили и в двете посоки. На границата с Република Турция на ГКПП „Капитан Андреево“ трафикът е интензивен на вход за леки автомобили, а на ГКПП „Лесово“ трафикът е интензивен и в двете посоки за леки автомобили. На границата с Румъния на ГКПП „Дунав мост – Русе“, ГКПП „Дунав мост-Видин“, ГКПП „Кардам“ и ГКПП „Дуранкулак“ трафикът е интензивен на вход за леки автомобили. На границата с Република Северна Македония трафикът е нормален на всички контролно-пропускателни пункта.", "date": "2019.08.17", "title": "ГД „Гранична полиция“: Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2019/08/17/2690273/korneliya-ninova-bsp-pochitame-geroite-ot-ilindensko-preobrazhenskoto-vastanie-pokazali-silata-na-balgarskiya-natsionalen-duh.html", "text": "Днес почитаме героите от Илинденско - Преображенското въстание, показали силата на българския национален дух. Това се посочва в позиция на лидера на БСП Корнелия Нинова по повод Националния възпоменателен събор по повод 116-ата годишнина от Илинденско-Преображенското въстание в местността Петров нива, съобщиха от пресцентъра на  Национлния съвет на БСП . \"Хиляди смели сърца останаха завинаги свързани от мечтата за свобода и единение. Поклон  пред смелостта и саможертвата им\", се посочва в позицията на Нинова.", "date": "2019.08.17", "title": "Корнелия Нинова, БСП: Почитаме героите от Илинденско - Преображенското въстание, показали силата на българския национален дух"}
{"url": "http://www.focus-news.net/news/2019/08/17/2690277/obshtina-shumen-priema-zayavleniya-za-lichna-pomosht-za-hora-s-uvrezhdaniya-ot-19-avgust.html", "text": "Хората с увреждания в община Шумен могат да подават заявления за ползване на лична помощ от понеделник, 19 август. Това съобщиха от Община Шумен. Според Закона за личната помощ до 31 декември 2020 г. ползватели са хората с право на чужда помощ с определени 90 и над 90 на сто вид и степен на увреждане или степен на трайно намалена работоспособност. Ползватели са и децата с право на чужда помощ с определени 50 и над 50 на сто вид и степен на увреждане или степен на трайно намалена работоспособност. Децата без право на чужда помощ с определени 90 и над 90 на сто вид и степен на увреждане или степен на трайно намалена работоспособност също са ползватели съгласно закона. Заявлението се подава по образец лично или чрез упълномощено лице до кмета на общината по настоящ адрес. Заявителят декларира, че няма да получава друга подкрепа за задоволяване на същите потребности за периода, през който ще му бъде осигурена лична помощ. Лицето с увреждане може да избере асистент, който да го обслужва. В случай, че не е посочен такъв, Община Шумен, която е доставчик на лична помощ, може да предложи асистент. Към заявлението задължително се прилага направлението с определения брой часове, изготвено от Дирекция „Социално подпомагане” – Шумен. Затова препоръката към ползвателите, които все още нямат такъв документ, е да посетят първо Дирекция „Социално подпомагане“ – Шумен, за да бъдат определени необходимите часове. Броят на часовете за лична помощ се определя въз основа на четири степени на зависимост и варира до 168 часа месечно, според нуждите и състоянието. Когато ползвател на лична помощ е дете с 90 на сто и над 90 на сто степен на увреждане, заявителят дава съгласие до 380 лв. от месечната помощ от общо 930 лв., която получава по Закона за семейни помощи за деца, да се превежда от Агенцията за социално подпомагане на общината, която е доставчик на лична помощ. Конкретната сума се изчислява според определения брой часове помощ, умножена по часовата ставка за положения труд от асистентите. Превеждането на средствата става след определяне на асистент на детето и сключване на трудов договор с него. В случай, че ползвател на лична помощ е пълнолетен човек с 90% и над 90% степен на увреждане и с право на добавка за чужда помощ, заявителят за ползване на лична помощ трябва да даде съгласие същата добавка, която е в размер на 75% от социалната пенсия за старост, да се превежда от Националния осигурителен институт на Агенцията за социално подпомагане. Въз основа на съгласието в заявлението Агенцията за социално подпомагане превежда получените средства за добавката на общината. Предоставянето на помощта ще започне от 1 септември 2019 г., като заявления за включване в механизма ще се приемат и след тази дата. Заявлението и придружаващите ги документи се приемат на адрес: ул. „Цар Иван Александър“ №81, ет. 6, стая 606 (в сградата, където се помещава художествената галерия)  Документи може да се получат на място. За допълнителни разяснения – телефон 054/800 157. Още информация може да се прочете на сайта на Община Шумен в секция „Социална политика“ в рубриката „Съобщения“.", "date": "2019.08.17", "title": "Община Шумен приема заявления за лична помощ за хора с увреждания от 19 август"}
{"url": "http://www.focus-news.net/news/2019/08/17/2690276/ria-novosti-ukrainskite-vlasti-obyaviha-tri-vazmozhni-versii-za-pozhara-v-hotela-v-odesa.html", "text": "Полицията разследва три версии за пожара в хотел \"Tokyo Star\" в Одеса, сред които и палеж, извършен за прикриване на престъпление, предава  РИА Новости , като се позовава на информация на представител на полицията в Украйна. \r\n\"В момента разследващите работят по три версии: небрежно боравене с огън, нарушаване на правилата за пожарна безопасност и евентуално престъпление, прикрито чрез инсцениране на пожар. Беше извикан експерт по криминалистика, който да разследва на място\", заяви представител на Одеската полиция на брифинг в сградата на областната държавна администрация. \r\nПо неговите думи собственикът на хотела е дал показания, осигурил е достъп до помещенията и си сътрудничи с разследващите. \r\n \r\n  Теодор Пенев", "date": "2019.08.17", "title": "РИА Новости: Украинските власти обявиха три възможни версии за пожара в хотела в Одеса"}
{"url": "http://www.focus-news.net/news/2019/08/17/2690274/yambol-svetovno-izvestni-barabanisti-se-sabirat-za-unikalno-super-drumming-shou-na-rok-festa-v-grada.html", "text": "За поредна година Ямбол Рок фест дава среща на мега легенди от световната рок сцена. Това съобщиха от пресцентъра на  Общината . В 2019 г. рок маратонът ще бъде в четири поредни дни от 12 до 15 септември, отново на сцената в централния парк на града. Организатор е община Ямбол, а концертите са с вход свободен за публиката. \r\nСензацията този път е The „Super Drumming“ show с трима от най-големите имена сред барабанистите на рока. Проектът е на Пит Йорк – един от създателите на  „Спенсър Дейвис груп“. В дръм шоуто ще му партнират Херман Реърбел („Скорпионс“) и Бернхард Велц (проекти с Джон Лорд, Иън Пейс и др.). Вечерта предвещава уникални емоции с култови парчета на „Спенсър Дейвис груп“, „Скорпионс“ и др., изпълнени едновременно от тримата барабанисти на сцената. В шоуто участват още Кайтнер Дока (китара), Дейв Маркс (бас), Ернесто Гези (клавир, „Готхард“), вокалните изпълнения са поверени на Мичъл Емс („The Voice of UK”). Концертът е на 14 септември от 21.30 часа. \r\nПрограмата на Ямбол рок фест предлага още супер трибюти на: Whitesnake (13 септември), Bon Jovi (14 септември, събота) и Kiss (15 септември). Хитовете на „Whitesnake“ ще прозвучат в изпълнение на „Bad Boys” - Тома Здравков, Иван Попов, Кирил Кожушков, Станислав Петров и Николай Николаев. В „Bon Jovi“ ще се превъплътят италианците от „New Jersey“, спечелили си славата като най-близки до оригинала. „Kiss Forever Band” (Унгария) пък са утвърдени като най-успешният и автентичен  трибют на „Kiss“ в Европа. \r\nРок маратонът стартира на 12 септември с една от най-обичаните клубни групи у нас: Casual Threesome. Бандата ще забие заедно с Николай Воденичаров-Никеца и още звезди от „Гласът на България“: Мария Величкова, Деница Петрова, Калоян Николов. \r\nСвободният достъп до концертите и култовите изпълнители отново превръщат Ямбол Рок Фест в гореща точка на фестивалния живот у нас през есента. В предишните му издания феновете се срещнаха с оригиналния китарист на „Whitesnake“ Бърни Марсдън, с Греъм Бонит и Дуги Уайт („Voises of Rainbow“) и още куп наши и световни рок-легенди.  \r\n \r\nПовече за програмата на Ямбол Рок Фест `2019 е публикувана  .", "date": "2019.08.17", "title": "Ямбол: Световно известни барабанисти се събират за уникално „Super Drumming“ шоу на Рок феста в града"}
{"url": "http://www.focus-news.net/news/2019/08/17/2690279/rumyana-glavcheva-ekspert-seizmolog-dopisen-chlen-na-bani-navarshvat-se-20-godini-ot-denya-na-katastrofalno-zemetresenie-v-regiona-na-mramorno-more.html", "text": "(по материали от турски и международни изследвания, вкл проучвания в България) . \r\nВ гореща августовска нощ преди 20 години за по-малко от минута животът на жителите на Турция се промени завинаги. Мраморен паметник в Ялова напомня поименно за 2508-те човешки жертви в града. \r\nНа 17 август 1999 г., вторник, в 03:01:40 местно време, земетресение с магнитуд 7.4 удари източните територии на Мраморноморския регион, Северозападна Турция. Епицентърът (40.8 N, 30 E) беше във вилает Коджаели, недалеч от Измит (302960 ж./2012; древната Никомедия). Трусът, иницииран на дълбочина около 15 км под земната повърхност, се случи сред гъсто населен индустриален район, който включва и големите градове Истанбул (близо 13 хил.ж.) – на около 70 километра в запад-северозападна посока от епицентъра, и Измит (над 300 хил.ж.) – само на 11 км северозападно. Сътресенията разрушиха  фатално около 120 хиляди къщи, строени без стриктно спазване на противоземетръсни нормативи, нанесе тежки повреди на повече от 30 хиляди други къщи, остави бездомни над половин милион души. Щетите се оценяват на стойност от 6.5 милиарда американски долара. В Измит стотици от сградите, издигнати върху разлома, се срутиха поради разкъсване на основите им, затрупвайки хиляди (земетресението е в 03 през нощта!). В Гьолчюк (138 074 ж./ 2012 г.) бяха срутени около 500 сгради, оставяйки 20 хиляди бездомни. Пак там, сривът на казармата уби 248 моряци. Големи щети претърпя и турска военноморска база в пристанището на Гьолчюк. Освен в епицентралната област, земетресението причини значителни повреди и в Истанбул на около 70 км от епицентъра. България също помни това земетресение. В югоизточните територии на страната и по черноморското крайбрежие повечето хора се разбудиха от сътресенията. Интензивност до VI степен (уплаха и загуба на равновесие, силно въздействие върху предмети от бита) разтърси Грудово, Болярово и техните околности. Събуждащо люлеене създадоха земетръсните вълни в Кърджалийско, Старозагорско, Сливенско, Русенско и цяла Североизточна България, Великотърновско и Плевенско. “Проспаха” събитието жителите в Ботевградско и Северозападна България, както и в голяма част от Рило-Родопския масив и Благоевградско. \r\nВсяко семейство има своята история, но всички споделят загубата. Земетресението отне между 17 840 и 20 000 човешки живота и принуди 44-50 хиляди души да се погрижат за наранявания или потърсят медицинска помощ по други причини, свързани със преживяното. Последва и друго – множество повреди по транспортната инфраструктура – от изсипване на бетон до пълно срутване на платформата в мостове, тунели, надлези и др. На няколко места по Трансевропейската магистрала, която е почти успоредна на разлома, се получиха сериозни повреди – това става по всички шосейни и влакови трасета, на местата, където те пресичат активираната тектонска структура. За дни прекъснаха транспортни и съобщителни комуникации, електроподаване. Голямо бедствие при земетресение е пламване и разпространение на пожари, особено масивни в петролни рафинерии. Това се случи в рафинерия Тюпраши при Кьорфез – между Гебзе и Измит, поради нефтен разлив. Обектът бе трудно обслужен поради прекъснатото от земетресението водоснабдяване; наложи се потушаване на пожара от въздуха. Земетресението предизвика вълни цунами, особено разрушителни в Измитския залив, където височината на вълната достигна 2.5 метра. Само жертвите от образувалото се цунами  са 155. \r\nВ следващите 24 до 48 чáса деветнадесет страни от света изпратиха спасителни екипи в най-пострадалите места. България също участва в издирване на хора, затрупани под развалини в Сакария, заедно с екипи от Германия, Испания и Египет.  \r\nЗеметресението се случи през нощта. Следователно, щетите и човешките загуби са причинени от състоянието на сградния фонд. Още веднъж – непоправимо засегнати 120 хиляди сгради, без покрив над 300 хиляди души, прекъснати над 18 хиляди човешки живота. Повечето от сградите в селищата край Измитския залив са многоетажни търговски / жилищни конструкции, изградени от стоманобетон, като преобладават тези със стоманобетонни рамки. Сред тях между Гьолчюк и Ялова превес има частичен колапс и повреждане на нови стоманобетонни сгради с неармирани зидани пълнежни стени. Голям процент от силно повредените и срутени сгради са 6- до 8-етажни, също сгради в строеж и строени през последните няколко години. Тогава скорошните строежи в Турция трябваше да се изпълняват по адаптирани норми от Калифорнийския строителен норматив. Но !  \r\nОгледи, извършени от компетентни специалисти, установиха, че (1) повечето сгради включват детайли, силно уязвими при земетресение – например, гладка вертикална и хоризонтална армировъчна стомана, вместо деформирана армировка или слаби връзки колона-греда; (2) липсва строителен надзор върху изпълнението от страна на инженера-проектант, което позволява да се извършат модификации на място – напр., създаване на “меки” партерни етажи за магазини, най-често без разпределителни стени, тъй че целият товар се носи от колоните; (3) много от сградите са построени с лоши и неподходящи строителни материали и с недобро изпълнение; (4) много от сградите не са специфицирани, а са изградени въз основа на предишен опит; (5) съзнателно е пропускана забрана за издигане на сгради върху активни разломи и в райони с висок потенциал за втечняване на почвите. Това са основните изводи, извлечени от доклад на Комисия, назначена от EQE International. Всичко горепосочено, като извлечено от тъжната практика, се отнася и за България – строителен контрол, спазване на нормите за строителство в земетръсни райони и съобразяване с микрогеоложката обстановка! \r\nЗеметресението на 17 август 1999 е произведено от напрежения в сегменти на Северо-Анатолийкия разлом (САР), разделител на Анатолийската тектонска плоча от Евразийския континентален блок. Анатолийската плоча се изтисква (измества) към запад от натиск на Арабската плоча върху Евразийската. САР – всеки разлом не е просто равнина, а е ивица с някаква дебелина – е една от най-активните издължени в пространството тектонски структури в света. Там в 1939 година в района на Ерзинджан започва поредица от катастрофални земетресения, която разкъсва с различна гъстота на последователност около 1000 км от разломната структура от изток към запад и отнема повече от 42600 човешки живота. Земетресението от 17 август 1999 е седмо, най-западното засега, от сеизмичните събития на 20-ти век с магнитуд 7 и по-голям, произведени по САР. При това земетресение се задейства 145 километрова дължина от разлома. Разкъсванията, видими на земната повърхност, се разпростряха на 100 км източно от Гьолчюк. Вместо да се слеят със следите от последното мощно земетресение през 1967, резултат от активиране на САР, те завиха към североизток близо до Акиязъ; там впоследствие се появи струпване на афтършокове. Катастрофално земетресение близо до Измит е документирано и през двадесетте години на XVIII век (1719). \r\nТурски колеги установиха, че т.нар. основно земетресение от 17 август е съставено от няколко компоненти, разкъсвали последователно 5 сегмента от разломната структура – Хершек (дължина около 16.5 км; полуостров Хершек е част от южното крайбрежие на Измитския залив, Източно Мраморно море), Карамюрсел-Гьолчюк (22 км), Гьолчюк-Измит (10 км), Измит-езеро Сапанджа (почти 28 км), Сапанджа-Акиязъ (25 км) и Карадере (32.5 км), от запад към изток. Максимално хоризонтално отместване от 5.2 метра е измерено на сегмента Сапанджа-Акиязъ (Сакария), непосредствено източно от езеро Сапанджа, където разломът е изместил пътя и линията на крайпътните тополови дървета. По най-източния сегмент Карадере максималната денивелация е оценена на около 1.5 м. Между разломните сегменти Карамюрсел-Гьолчюк и Измит-Сапанджа максималното вертикално отместване е 2.3 метра. В централната част на градчето Дегирмендере западно от Гьолчюк земетресението предизвика слягане на алувиалните наслаги в район с размери 300 м х 100 м, а част от центъра на града се плъзна под водата, включително хотел и няколко магазина и ресторанти. Смята се, че именно потапянето на крайбрежните райони, спускането в залива на неконсолидирани седименти, е предизвикало вълни цунами. Тази хипотеза се подкрепя от изключително краткия период – по-малко от минута на вълните цунами, от близостта на епицентъра и ориентацията на засегнатия район, от насочеността на разпространение на повърхностните сеизмични вълни. \r\nЗеметресението с магнитуд 7.4 от 1999 година беше последвано от над 3500 афтершока с магнитуд 2.2 и по-голям (каталог на истанбулската обсерватория Кандили). Най-силните трусове, тези с магнитуд 4 и по-голям, се случиха южно от Адапазаръ – епицентрален район на земетресение с магнитуд 7.1 на 12 ноември 1999 г, и в околностите на Сапанджа, Измит и Чинарджък.", "date": "2019.08.17", "title": "Румяна Главчева, експерт-сеизмолог, дописен член на БАНИ: Навършват се 20 години от деня на катастрофално земетресение в региона на Мраморно море"}
{"url": "http://www.focus-news.net/news/2019/08/17/2690280/sauthyamptan-posreshta-livarpul-v-mach-ot-vtoriya-krag-na-visshata-liga.html", "text": "Футбол: Саутхямптън посреща на своя стадион Ливърпул в мач от втория кръг на Висшата лига днес от 17:00 ч. Ливърпул няма да може да разчита на вратаря си Алисон Бекер, който е контузен. Срещата ще пропусне и Натаниел Клайн. От стартовия състав на Саутхямптън липсва името на Сам МакКуин.  \r\n  Теодор Пенев", "date": "2019.08.17", "title": "Саутхямптън посреща Ливърпул в мач от втория кръг на Висшата лига"}
{"url": "http://www.focus-news.net/news/2019/08/17/2690282/hristo-uzunov-natsionalna-agentsiya-za-prihodite-v-nad-80-ot-nashite-proverki-po-chernomorieto-ne-sa-otkriti-narusheniya.html", "text": "В над 80% от нашите проверки по Черноморието не са открити нарушения. Това съобщи за Радио „Фокус“ – Бургас Христо Узунов, главен експерт в Териториална дирекция на Национална агенция за приходите – Бургас. По думите му изводът от контролните действия на Националната агенция за приходите по спазване на данъчното и осигурително законодателство по цялото българско Черноморието е за повишена фискалната дисциплина и в по-висока степен на доброволно спазване на правилата. „В над 80% от нашите проверки не са открити нарушения. Това е показател именно на спазване на законовите изисквания. Извършени са над 5000 проверки, 800 открити наблюдения и мониторинг чрез патрули на дейността на над 8000 търговски обекта, като делът на нарушенията трайно намалява до 640. Издадени са и заповеди за запечатване на 119 обекта – това е мярка, която се издава винаги в случаите, когато не се издава фискален бон“, отбеляза Узунов. Той добави, че най-често срещаното нарушение е несъответствие на наличността в касата с отчетеното на фискалното устройство и неиздаването на касова бележка. „Отначалото на лятната контролна кампания до момента са открити и 9 обекта, които са работили без касов апарат – тези обекти са запечатани. На 90 търговци по морето, които са с неплатени, стари задължения към бюджета, е наложена мярката „изземване на суми от каса на длъжници“. Общата стойбност на иззетите средства са близо 100 хиляди лева“, посочи още Узунов. По думите му само по Южното Черноморие в обхвата на Териториална дирекция на Национална агенция за приходите – Бургас от началото на лятната кампания в 102 търговски обекта е извършено изземване на средства от каси на 75 задължени лица. „Също по Южното Черноморие са проверени 288 къщо за гости и хотели. Екипите на „Фискален кобнтрол“ и НАП – Бургас са извършили и над 3000 проверки, като се отчита подобрена фискална дисциплина. Случаите на драстични данъчни нарушения, като например работа без фискално устройство, са единични“, каза още Узунов. \r\nМария ПОПЧЕВА", "date": "2019.08.17", "title": "Христо Узунов, Национална агенция за приходите: В над 80% от нашите проверки по Черноморието не са открити нарушения"}
{"url": "http://www.focus-news.net/news/2019/08/17/2690283/the-telegraph-al-kayda-publikuva-video-s-gafove-pri-zasnemaneto-na-materiali-na-islyamska-darzhava.html", "text": "Терористичната групировка Ал-Кайда разпространи видео с гафове при заснемането на пропагандни материали на съперническата групировка Ислямска Държава, пише британският вестник  The Telegraph . \r\nВидеото, разпространено от Ал Кайда в арабските медии,показва коленичил член на Ислямска Държава, който се опитва да поднови клетвата си за вярност на лидера на терористичната групировка Абу Бакр ал Багдади, но многократно е прекъсван от чуруликаща птица на дървото над него. \r\nБоецът се разсейва от птицата, което го кара да забрави думите от клетвата, при което той вади листче от джоба си, а негов съмишленик може да бъде чут как го окуражава и успокоява. \r\nНе е ясно как Ал-Кайда се е сдобила с видеото, но то вероятно е разпространено от дезертьор на Ислямска Държава, или е иззето от тяхна унищожена база. \r\nЕлизабет Кендъл, експерт от Оксфордския университет за Близкия Изток, сподели видеото в „Туитър“ и също не пропусна да се подиграе на радикалната групировка. \r\n „Героичната птица безмилостно заглушава опита на ислямиста да поднови верността си към халифа“, пише тя.  \r\n \r\n  Теодор Пенев", "date": "2019.08.17", "title": "The Telegraph: Ал-Кайда публикува видео с гафове при заснемането на материали на Ислямска Държава"}
{"url": "http://www.focus-news.net/news/2019/08/17/2690284/sliven-kmetat-stefan-radev-obyavyava-19-avgust-ponedelnik-za-den-na-traur-v-obshtinata-po-povod-tragichnata-smart-na-kristin-georgieva.html", "text": "Кметът Стефан Радев обявява 19 август, понеделник, за Ден на траур в Община Сливен по повод трагичната смърт на Кристин Георгиева. Той изказва дълбоки съболезнования от негово име и от името на Община Сливен към семейството на детето. Кметът изразява съпричастност с болката и трагедията на близките на детето. Стефан Радев е категоричен, че в този тежък момент Община Сливен застава зад роднините на Кристин и потвърждава готовността си да окаже финансова, психологична и всяка друга подкрепа, от която имат нужда. Пред близките е поел ангажимент Общината да поеме разходите по погребението, което ще бъде следващата седмица. \r\n„Дълбоко съм покрусен от трагичната смърт на Криси. Изказвам съболезнования на нейните близки. В този тежък момент всички скърбим заедно с тях. Уверявам ги, че могат да разчитат на подкрепа от моя страна. Очаквам и вярвам, че извършителят на това зверско престъпление ще бъде наказан с цялата строгост на закона“, посочва Стефан Радев.", "date": "2019.08.17", "title": "Сливен: Кметът Стефан Радев обявява 19 август, понеделник, за Ден на траур в общината по повод трагичната смърт на Кристин Георгиева"}
{"url": "http://www.focus-news.net/news/2019/08/17/2690285/vidin-italianskiyat-dirigent-masimo-chelegato-shte-predstavi-zaedno-sas-simfonieta-vidin-dve-tvorbi-na-chaykovski.html", "text": "Италианският диригент Масимо Челегато ще представи заедно със Симфониета Видин две творби на Чайковски. Това каза на пресконференция Мирослва Кръстев, директор на видинската филхармония, предаде репортер на  Радио „Фокус“- Видин . Той посочи, че Масимо Челегато вече репетира с видинската филхармония. „Това е първо участие на италианският диригент на видинска сцена. Той е голям почитател на творчеството на Чайковски и ще представи две негови знакови творби – „Лешникотрошачката“ и Шестата „Патетична” симфония в си минор оп. 74 , обясни Мирослав Кръстев. На пресконференцията Масимо Челегато се спря с подробности на произведенията, които ще представи. Италианският диригент заяви, че в живота си е бил влюбен само в музиката и в жена си Моника, която присъстваше на пресконференцията. Милослав Кръстев посочи, че Масимо Челегато има специален интерес към педагогиката на слушането и към изкуството да доведеш слушателя до максималната наслада от музикалното произведение чрез разказвателни техники, представящи звука по изразителен и емоционален начин. Челегато води специален курс „Звукът на цвета, цвета на звука” в Академията за изящни изкуства във Верона, където разглежда по-дълбоко връзката между нотния знак в музикалния език и цвета в структурата на живописта. Автор е на поредицата „Приказки за музиката“, в която за първи път се съчетава фантастичното съвместно разказване. Създава множество радиопредавания в Италия за националния ефир. \r\nНа 18 август  от 19 часа публиката във видинската зала „Филхармония” ще преживее интересно пътуване в музикално-образния свят на Пьотр Илич Чайковски, което ще пресъздаде „Симфониета – Видин“ под диригенството на Масимо Челегато. \r\nАнна ЛОЗАНОВА", "date": "2019.08.17", "title": "Видин: Италианският диригент Масимо Челегато ще представи заедно със Симфониета Видин две творби на Чайковски"}
{"url": "http://www.focus-news.net/news/2019/08/17/2690286/kathimerini-probite-ot-pozhara-v-evbeya-sochat-kam-dvama-zapodozreni-vazmozhno-e-oganyat-da-e-prichinen-i-ot-kaso-saedinenie.html", "text": "Заподозрени са двама души за пожара на гръцкия остров Евбея, като властите не изключват и възможността за късо съединение, пише електронното издание на гръцкия вестник Kathimerini. \r\nГръцките власти разследваха причините за големия горски пожар, който опустоши обширни горски територии на остров Евбея и горя в продължение на три дни. Полицията разполага с двама заподозрени в евентуален умишлен палеж, като същевременно проучва възможността огънят да е бил причинен от късо съединение. \r\nСлужители на специалната секция за палежи на гръцката противопожарна служба получиха достъп до телефонните записи на 33-годишен мъж, за когото се смята, че може да е причинил пожара. \r\nРазследващите се стремят да установят дали алибито на заподозрения, че той не е бил в района по време на пожара, ще се потвърди.  \r\nПодозренията на властите се дължат на това, че мъжът е бил арестуван през август миналата година във връзка с общо девет случая на палежи, които са извършени недалеч от мястото, къде бушуваше бедствието. \r\nСпоред служителите на пожарната служба някои предмети, намерени в изгорялата гора, могат да бъдат останки от механизми, използвани за палежи, но без потвърждаващите показания на свидетели, те са недостатъчни като доказателства. \r\nВластите също така разследват втори заподозрян, местен жител, който е получил изгаряния от бедствието. \r\nПожарната служба все пак не изключва възможността пожарът да е причинен от късо съединение от водни помпи в района.  \r\n \r\n  Теодор Пенев", "date": "2019.08.17", "title": "Kathimerini: Пробите от пожара в Евбея сочат към двама заподозрени, възможно е огънят да е причинен и от късо съединение"}
{"url": "http://www.focus-news.net/news/2019/08/17/2690288/sport-andi-mari-nyama-da-uchastva-v-otkritoto-parvenstvo-na-sasht.html", "text": "Тенис: Бившият номер 1 при мъжете Анди Мъри от Великобритания потвърди, че няма да участва в тазгодишното издание на Откритото първенство на САЩ, което започва в края на август, защото иска да се концентрира върху подготовката си след операцията на тазобедрената си става. Трикратният шампион в турнирите от Големия шлем изигра първия си мач на сингъл тази седмица в Синсинати, където загуби с 4:6, 4:6 от французина Ришар Гаске. Мъри ще играе през следващата седмица на турнира в Уинстън-Салем, където ще стартира срещу номер 72 в света Тенис Сандрген (САЩ).", "date": "2019.08.17", "title": "Спорт: Анди Мъри няма да участва в Откритото първенство на САЩ"}
{"url": "http://www.focus-news.net/news/2019/08/17/2690287/burgas-rayonnata-prokuratura-povdigna-obvinenie-poiska-myarka-za-neotklonenie-zadarzhane-pod-strazha-spryamo-mazh-za-izvarshena-krazhba.html", "text": "На 16 август 2019 г. е започнало разследване по досъдебно производство, в хода на което прокурор при РП-Бургас е повдигнал обвинение срещу Стоян В., затова че на 7 август 2019 г., в град Бургас, от телескоп, собственост на Община Бургас, представлявана от Димитър Николов – Кмет на Община Бургас, при условията на опасен рецидив, в съучастие с друго лице, действайки като извършител, чрез унищожаване на преграда здраво направена за защита на имот – счупване ключалката на метална кутия и чрез използване на техническо средство, отнел чужди движими вещи – метална кутия на стойност 442 лева, ведно с парична сума от 302 лева, всичко  на обща стойност 744 лева (седемстотин четиридесет и четири), от владението на А. Н., без негово съгласие, с намерение противозаконно да ги присвои – престъпление по чл. 196, ал. 1, т. 2, вр. чл. 195, ал. 1, т. 3 и т. 4, чл. 194, ал. 1, вр. чл. 29, ал. 1, б. “А“ и „Б“, вр. чл. 20, ал. 2 от НК. Това съобщиха от  Апелативна прокуратура - Бургас .  \r\nВ хода на проведеното до настоящия момент разследване, по досъдебното производство са събрани достатъчно доказателства, сочещи на авторството на Стоян В. и още едно лице, в извършване на инкриминираното тежко умишлено престъпление. С постановление на прокурор от РП-Бургас, обвиняемото лице е задържано за срок до 48 часа. \r\nДнес, 17 август 2019 г. РП-Бургас внесе в съд искане за определяне на постоянна мярка за неотклонение „Задържане под стража“, спрямо обвиняемия.", "date": "2019.08.17", "title": "Бургас: Районната прокуратура повдигна обвинение поиска мярка за неотклонение „задържане под стража“ спрямо мъж за извършена кражба"}
{"url": "http://www.focus-news.net/news/2019/08/17/2690289/varna-47-signala-za-nasilie-nad-nepalnoletni-sa-podadeni-ot-nachaloto-na-godinata.html", "text": "Общо 47 сигнала за насилие над непълнолетни са били подадени до Отдела за закрила на детето във Варна от началото на годината. Само през август те са три. Това каза в интервю за  Радио „Фокус“ – Варна  директорът на отдела Анна Конукова. Според нея тези сигнали не са много на фона на общата бройка съобщения подадени до звеното – 675. „По-скоро сигналите, които получаваме са сигнали за домашно насилие от родители, роднини или партньори на единия или другия родител – втори или последващи“, обясни още тя. Според Анна Конукова всеки може да се обърне към звеното за помощ, ако детето му е станало жертва на някакъв вид физическо или психическо насилие. На семействата се предлага безплатна психологическа помощ чрез ползването на социални услуги в общността чрез центровете за обществена подкрепа. Те са четири в град Варна и един – в Аксаково.  \r\nДиана СТОЕВА", "date": "2019.08.17", "title": "Варна: 47 сигнала за насилие над непълнолетни са подадени от началото на годината"}
{"url": "http://www.focus-news.net/news/2019/08/17/2690281/dobromir-borislavov-direktor-na-sofiyskiya-zoopark-vzehme-vsichki-vazmozhni-merki-da-zashtitim-divite-svine-ot-virusa-afrikanska-chuma.html", "text": "Взехме всички възможни мерки да защитим дивите свине от вируса африканска чума. Това каза в интервю за  Агенция „Фокус“  Добромир Бориславов, директор на Софийски зоопарк. „Нашето надежда в случая е, че ние сме сравнително далеч от всички огнища, но опитахме се да оградим с ленти, за създаване на повече биосигурност. Целта ни не да ограничим достъпа до тези диви свине, а да създадем малко по-голям буфер между посетителите до самите животни“, добави Бориславов. „Опитахме да създадем по-голяма дистанция до тези видове, за да няма възможност да се стигне до заразяване“, обясни още директорът на зоопарка. Добромир Бориславов се извини на посетителите на зоологическата градина, защото тя е дом на видове животни, които биха могли да бъдат засегнати от вируса. „Вярвам, че сме по-далеч и, че посетителите в зоопарка обичат животни и ще се опитат да се съобразят с този временен дискомфорт“, допълни още Бориславов. \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.08.17", "title": "Добромир Бориславов, директор на Софийския зоопарк: Взехме всички възможни мерки да защитим дивите свине от вируса африканска чума"}
{"url": "http://www.focus-news.net/news/2019/08/17/2690275/anadolu-agency-operativniyat-tsentar-v-severna-siriya-shte-e-funktsionalen-do-sedmitsa-tvardi-turskiyat-ministar-na-otbranata.html", "text": "Съвместният оперативен център за координиране на действията в зоната за сигурност в северната част на Сирия ще започне да функционира от следващата седмица, съобщи в петък министърът на отбраната на Турция Хулуси Акар, цитиран от  Anadolu Agency \r\nЗаедно с началника на генералния щаб на армията Ясар Гюлер и командирите на сухопътните, въздушните и военноморските сили на Турция, Акар посети югоизточния град Шанлъурфа, за да инспектира войските, подготвящи се за създаване на турско-американския център за съвместни операции. \r\nАкар заяви, че засега графикът за създаване на центъра се изпълнява гладко и навреме. \r\nТой също така подчерта, че Турция и САЩ са постигнали съгласие по много неща, включително контрола и координацията на въздушното пространство на зоната за сигурност в Сирия. \r\nМинистърът обаче разкритикува САЩ за сътрудничеството им с обявената от Анкара за терористична организация „Отряди за народна самоотбрана“ (ОНС). \r\nТой призова Вашингтон да прекрати сътрудничеството си с тях час по-скоро. \r\n \r\n  Теодор Пенев", "date": "2019.08.17", "title": "Anadolu Agency: Оперативният център в Северна Сирия ще е функционален до седмица, твърди турският министър на отбраната"}
{"url": "http://www.focus-news.net/news/2019/08/17/2690293/arbitrazhniyat-sad-vav-vashington-reshi-okonchatelno-spora-mezhdu-balgariya-i-omanskiya-fond.html", "text": "Арбитражният съд във Вашингтон реши окончателно спора между България и Оманския фонд. Това съобщиха от пресцентъра на   Министерство на финансите . Държавният резервен фонд на Оман се отказа от исковете си без право да ги предяви отново. \r\nНа 13 август 2019 г. арбитражният трибунал постанови решение по международното арбитражно дело № ARB/15/43, заведено от Държавния резервен фонд на Оман срещу Република България в Международния център за разрешаване на инвестиционни спорове в гр. Вашингтон, САЩ. \r\nВ делото ищецът се оплакваше, че действията на българската държава и БНБ във връзка с поставянето на \"Корпоративна търговска банка\" АД под особен надзор, отнемането на лиценза и обявяването й в несъстоятелност, както и отказът й да бъде предоставена ликвидна подкрепа или спасителен план под друга форма, представляват нарушения на Договора за взаимно насърчаване и защита на инвестициите между България и Оман. \r\nСлед като България представи две писмени защити, придружени от експертни становища и доказателства, през месец декември 2018 г. Държавният резервен фонд на Оман се отказа от исковете си без право да ги предяви отново. В съответствие с този отказ, решението отхвърля окончателно исковете като неоснователни и осъжда ищеца да заплати всички разноски по делото на България.", "date": "2019.08.17", "title": "Арбитражният съд във Вашингтон реши окончателно спора между България и Оманския фонд"}
{"url": "http://www.focus-news.net/news/2019/08/17/2690295/alsat-m-makedoniya-otcheten-e-bum-na-stomashno-chrevnite-infektsii-v-cherna-gora.html", "text": "Десетки пациенти, повечето от които деца със стомашни инфекции, са приети в болници в някои части на Черна гора, информира македонският телевизионен канал  “Алсат М“ , който излъчва на албански език. \r\nСамо през последните десет дни 38 души са заразени с ротавирусни инфекции, включително 36 деца на възраст под четири години. Според черногорските медии повечето заразени са от Подгорица, Цетине и Будва. \r\nИнститутът за обществено здраве на Черна гора информира, че инфекциите се дължат на високите температури, които създават условия за развитието на микроорганизми, но местните портали казват, че дефектът на канализационната мрежа в участъка Бечичи – Рафаиловичи в района на Будва е причина за инфекциите. \r\nРуските епидемиолози предупредиха своите граждани, че водата в Черна гора е източник на зарази и трябва да се внимава и с питейната вода. Те предупреждават,  че канализацията в страната е остаряла и че тя е достатъчна за местните жители, но не и за по-голям брой хора, които идват през летните месеци. \r\nКакто съобщава порталът Vijesti, фекални води могат да бъдат видени по пешеходни пътеки в Бечичи, а местен хотел забрани на гостите да ходят на плажа, където е забелязано фекално замърсяване. Хотелиери от района заведоха и първите съдебни дела срещу компанията, която управлява канализационната мрежа, тъй като самите те получиха известие за дела от туристически агенции, чрез които гостите са резервирали почивките си. \r\n \r\n  Юлиян Марков", "date": "2019.08.17", "title": "„Алсат М“ (Македония): Отчетен е бум на стомашно-чревните инфекции в Черна гора"}
{"url": "http://www.focus-news.net/news/2019/08/17/2690291/okrazhniyat-prokuror-na-burgas-georgi-chinev-okolo-75-kilograma-kokain-sa-otkriti-v-20-626-kashona-s-banani.html", "text": "Около 75 килограма кокаин са открити в 20 626 кашона с банани. Това съобщи по време на брифинг Георги Чинев, административен ръководител на Окръжна прокуратура – Бургас, предаде репортер на  Радио \"Фокус\" - Бургас . \"На 27 юли тази година плавателен съд на международна компания е акостирала в Пристанище Бургас, идвайки от Италия. Два дни по-късно - на 29-ти, са разтоварени голямо количество банани, които на 31 юли са пристигнали в складова база в Бургас. Получател на стоката е българско търговско дружество, като от Еквадор за него са били поредназначени 15 контейнери с банани, във всеки от които е имало по 20 палета. Общо кашоните са били 20 626 броя. Открити в тях са около 75 килограма кокаин\", отбеляза Георги Чинев. Той посочи още, че е грама на такова високорисково наркотично вещество възлиза на близо 70 евро, а на едро - цената е около 80 хиляди лева. \"Установено е, че част от бананите - 3240 кашона са били експортирани за Румъния. Идентифицират се баркодовете на отделните пратки. Пратката е включвала банани от 32 ферми от Еквадор\", добави окръжният прокурор. \r\nПо думите му по случая е образувано досъдебно производство за престъпление по чл. 354 а, ал.2, вр. ал 1 от НК, т.е \"задържане с цел разпространение на високорискови наркотични вещества - кокаин, в особено големи размери\". \"Проведени са множество действия по разследване, като са разпитани лица в качеството им на свидетели, извършене  оглед на местопроизшествието, назначена е и физико-химическа експертиза\", добави Георги Чинев. \r\nМария ПОПЧЕВА", "date": "2019.08.17", "title": "Окръжният прокурор на Бургас Георги Чинев: Около 75 килограма кокаин са открити в 20 626 кашона с банани"}
{"url": "http://www.focus-news.net/news/2019/08/17/2690296/sport-arsenal-pobedi-barnli-s-21.html", "text": "Футбол: Отборът на : Арсенал победи Бърнли с 2:1 на „Емирейтс Стейдиъм“ в мач от втория кръга на английската Премиър лига. Домакините поведоха с гол на Лаказет в 13-та минута, но в 43-ата Барнс от отбора на Бърнли възстанови равенството. В 64-ата минута Обамеянг оформи крайния резултат. Това е втора победа за Арсенал, който оглави временното класиране преди да се изиграят останалите мачове от кръга през уикенда и в понеделник.", "date": "2019.08.17", "title": "Спорт: Арсенал победи Бърнли с 2:1"}
{"url": "http://www.focus-news.net/news/2019/08/17/2690294/kaloyan-kaloyanov-odmvr-burgas-rabotnik-e-otkril-kashonite-s-banani-v-koito-sled-proverka-sa-ustanoveni-okolo-75-kilograma-kokain.html", "text": "Работник е открил кашоните с банани, в които след проверка са установени около 75 килограма кокаин. Това каза директорът на ОДМВР – Бургас Калоян Калоянов на брифинг, предаде репортер на  Радио „Фокус“ – Бургас . По думите му всеки от откритите пакети с банани е с тегло 2,5 кг. „Разположени са така, че на пръв поглед да се виждат плодовете в тях. Били са покрити със специфично фолио от метал, най-вероятно с цел избягване на проверки“, отбеляза Калоян Калоянов. Той добави, че чистотата на наркотичното вещество все още е въпрос на експертиза. „Към момента проследяваме цялото количество пратки – 400 тона, до различните направления. Открили сме места, където са доставени плодове от този склад и където в момента се извършват проверки. Към настоящия момент другаде не е установено друго количество наркотично вещество“, каза още директорът. По думите му в момента се изследва цялата документация по пътя на пратката. „Общата стойност на едро е 2, 652 млн. евро. Към момента няма задържани по случая“, добави ст. комисар Калоянов. \r\nМария ПОПЧЕВА", "date": "2019.08.17", "title": "Калоян Калоянов, ОДМВР – Бургас: Работник е открил кашоните с банани, в които след проверка са установени около 75 килограма кокаин"}
{"url": "http://www.focus-news.net/news/2019/08/17/2690297/afp-poroen-dazhd-navodni-istanbul.html", "text": "Мегаполисът  Истанбул в Турция бе наводнен от пороен дъжд в събота, включително и  части от историческия пазар Капълъ чарши, предава  AFP . \r\nОстави много  автомобили блокирани в наводнените улици. За кратко спряха фериботните услуги, свързващи азиатската и европейската страна на града, докато властите предупредиха гражданите да внимават в неблагоприятните метеорологични условия. \r\nНаводненията, продължили около два часа, засегнаха и историческия пазар Капалъ чарщи - един от най-старите пазари в света, като собствениците на магазини, се опитваха сами да евакуират водата. \r\nЧастната телевизия NTV съобщи за много коли, заседнали по улиците и спасени от екипи на противопожарната служба. В един район противопожарен автомобил пропадна в яма, която силния дъжд предизвика на пътя, добави NTV. \r\n \r\n  Юлиян Марков", "date": "2019.08.17", "title": "AFP: Пороен дъжд наводни Истанбул"}
{"url": "http://www.focus-news.net/news/2019/08/17/2690290/tass-vazniknaha-sblasatsi-mezhdu-politsiya-i-protestirashti-v-honkong.html", "text": "Възникнаха сблъсъци между полиция и протестиращи в Хонконг, когато въоръжени с щитове и гумени палки, полицейски групи в Хонконг в събота вечер започнаха операция по разпръскване на демонстрантите в континенталната част на анклава, съобщи местен телевизионен канал,цитиран от  TACC . \r\nРедовни антиправителствени протести се провеждат в събота в различни части на Хонконг. В някои квартали шествията не бяха разрешени и полицията пристъпи към тяхното разгонване. \r\nХиляди проправителствени активисти проведоха голям патриотичен митинг в центъра на града в подкрепа на властите и полицията. Протестиращите държаха китайски знамена, изпяха химна и осъдиха радикалните активисти за техните провокации, насилие и размирици. \r\nПреди повече от два месеца в Хонконг избухнаха масови протести срещу законопроект, иницииран от местните власти, който трябваше да установи механизъм за екстрадиция от Хонконг в континентален Китай за преследване на лица, заподозрени в нарушаване на китайски закони или издирвани от китайските власти. Под обществен натиск ръководителят на местната администрация оттегли законопроекта от дневния ред, но това не спря вълната от протести. \r\n \r\n  Юлиян Марков", "date": "2019.08.17", "title": "ТАСС: Възникнаха сблъсъци между полиция и протестиращи в Хонконг"}
{"url": "http://www.focus-news.net/news/2019/08/17/2690301/sport-neymar-otnovo-e-izvan-grupata-za-macha-s-ren.html", "text": "Футбол: Бразилската звезда в състава на Пари Сен Жермен Неймар тренира  със съотборниците си днес, но веднага след тренировката стана ясно, че няма да играе утре срещу Рен. Нападателчт остана извън групата на Томас Тухел и бъдещето му продължава да е неясно. \r\nФилипе Коутиньо отпадна като вариант за размяна, след като снощи Барселона го отдаде под наем на Байерн (Мюнхен). От “Камп Ноу” ще продължат с опитите да вземат Неймар, който търси завръщане след скандалното си напускане на каталунския тим преди две години.", "date": "2019.08.17", "title": "Спорт: Неймар отново е извън групата за мача с Рен"}
{"url": "http://www.focus-news.net/news/2019/08/17/2690292/unn-ukrayna-otkrit-e-oshte-edin-zaginal-pri-razchistvaneto-na-pozhara-v-hotela-v-odesa.html", "text": "При разчистване на мястото на пожара в хотел в Одеса е намерен още един загинал, с което броят на загиналите при пожара достигна девет, съобщи пресслужбата на Министерството на извънредните ситуации на Украйна в Одеска област, цитирана от украинската агенция  УНН . \r\nЧетирима от десет души, ранени при пожар в хотел в Одеса, са в тежко състояние, каза по време на брифинг Олег Бех, началник на Главното управление на националната полиция в Одеска област. \r\nКакто бе съобщена към момента на пожара в хотела е имало около 200 души, евакуирани  са 136 души, 10 души са ранени \r\nПо случая е образувано предварително производство, като се проверяват възможните причини за възникване на пожара, включително умишлен палеж с цел прикриване на друго престъпление. \r\nНеделя, 18 август, е обявен за ден на траур в Одеска област, а в понеделник ще бъде създадена междуведомствена работна група за проверка на всички хотели и места за настаняване в областта. \r\n \r\n  Юлиян Марков", "date": "2019.08.17", "title": "УНН (Украйна): Открит е още един загинал при разчистването на пожара в хотела в Одеса"}
{"url": "http://www.focus-news.net/news/2019/08/17/2690299/burgas-sadat-opredeli-myarka-zadarzhane-pod-strazha-spryamo-mazh-za-izvarshena-krazhba-v-morskata-gradina.html", "text": "След внесено искане на Районна прокуратура – Бургас, районният  съд в града определи мярка за неотклонение „задържане под стража“ спрямо Стоян В. от гр. Бургас за извършена кражба, като съизвършител, в условията на опасен рецидив на сумата от 302 лв. от метална кутия, монтирана на телескоп в Морската градина в града. Това съобщиха от   Апелативна  прокуратура – Бургас . \r\nВ  хода на разследването по делото  прокурор при РП-Бургас е повдигнал обвинение срещу Стоян В., затова че на 07 август 2019 г. в град Бургас от телескоп, собственост на Община Бургас, представлявана от Димитър Николов – Кмет на Община Бургас,  при условията на опасен рецидив, в съучастие с друго лице, действайки като извършител, чрез унищожаване на преграда, здраво направена за защита на имот – счупване ключалката на метална кутия и чрез използване на техническо средство, отнел чужди движими вещи – метална кутия на стойност 442 лева, ведно с парична сума от 302 лева, всичко  на обща стойност 744 (седемстотин четиридесет и четири) лева, от владението на А. Н., без негово съгласие, с намерение противозаконно да ги присвои – престъпление по чл. 196, ал. 1, т. 2, вр. чл. 195, ал. 1, т. 3 и т. 4, чл. 194, ал. 1, вр. чл. 29, ал. 1, б. „А“ и „Б“, вр. чл. 20, ал. 2 от НК. \r\nСпоред прокурора по досъдебното производство са събрани достатъчно доказателства, сочещи на авторството на Стоян В. и още едно лице, в извършване на инкриминираното тежко умишлено престъпление. \r\nСъдът прие аргументите на обвинението и определи най-тежката мярка за неотклонение спрямо обвиняемия Стоян В. \r\nОпределението на Районния съд може да бъде обжалвано пред Окръжен съд – Бургас.", "date": "2019.08.17", "title": "Бургас: Съдът определи мярка „задържане под стража“ спрямо мъж за извършена кражба в Морската градина"}
{"url": "http://www.focus-news.net/news/2019/08/17/2690300/tass-v-sudan-podpisaha-sporazumenie-za-prehod-kam-grazhdansko-upravlenie.html", "text": "В Судан подписаха споразумение за преход към гражданско управление, съобщи телевизионният канал Al-Hadath, цитиран от  TACC . \r\nПреходния военен съвет и ключовите опозиционни сили на страната от Алианса за свобода и промяна подписаха основните политически документи -  конституционната декларация и споразумението за преходен период. \r\nЦеремонията по сключване на политическото споразумение се проведе по-рано в Хартум в присъствието на голям брой чуждестранни гости от арабски и африкански държави, както и представители на ЕС и Африканския съюз. Както заяви председателят на Комисията на Африканския съюз Муса Факи Махамат, „сключването на споразумението е отговор на стремежите и исканията на хората“. \r\nСпоред Садик ал Махди, постоянен ръководител на най-старата опозиционна партия на Судан Ал-Ума (\"Нацията\"), \"тези документи са важна стъпка по пътя към прехода на страната към гражданско управление и са исторически\". \r\nСпоразуменията бяха предшествани от месеци трудни преговори между страните, които поради непрекъснатите противоречия редовно блокираха и в крайна сметка доведоха до дълбока политическа криза в страната. Армията и опозицията се обвиняваха взаимно в опит да узурпират властта и неспособността да водят адекватен диалог. В крайна сметка с посредничеството на Етиопия и Африканския съюз страните най-накрая успяха да постигнат съгласие и да изработят взаимно приемлива формула за управление. \r\nКонституционната декларация, парафирана от страните на 3 август, определя основните принципи на преходния период в страната и е основната законодателна основа за постепенното прехвърляне на властта от военни на граждански сили. Документът описва основните органи и принципите на взаимодействие между тях. Окончателният проект на Преходното споразумение, договорен на 17 юли, също беше подписан. \r\nЕдна от ключовите разпоредби на документите е създаването на Суверенния съвет, който ще се състои от 11 представители. В него ще бъдат включени петима души от Военния съвет, както и петима цивилни, които ще бъдат избрани от Алианса за свобода и промяна. Последният човек трябва да бъде одобрен и от двете страни. След сформирането на Суверенния съвет, който ще действа най-малко три години, преходният военен съвет трябва да бъде разпуснат. Освен това вече е известна основната кандидатура за поста на министър-председателя  Това е Абдула Хамдук, икономист и бивш изпълнителен секретар на Икономическата комисия за Африка на ООН, който има всички шансове да стане премиер. \r\n \r\n  Юлиян Марков", "date": "2019.08.17", "title": "ТАСС: В Судан подписаха споразумение за преход към гражданско управление"}
{"url": "http://www.focus-news.net/news/2019/08/17/2690305/pregled-na-mezhdunarodnite-novini-do-18-chasa-agentsiya-fokus.html", "text": "Има чужденци сред пострадалите в пожара, който избухна рано сутринта в хотел в украинският град Одеса, предава  РИА Новости . \r\nДвама от ранените в пожара в хотел “Tokyo Star” са гражданин на Литва и гражданин на Сиера Леоне, заяви в брифинг представител на здравния отдел на областната администрация в Одеса.   \r\nОт Държавната служба за извънредни ситуации в региона, съобщиха, че по-рано през годината е трябвало да бъде извършена проверка на пожарната безопастност на хотела.  \r\nТова обаче не се е случило, поради смяна на собствеността, като представителите на Държавната служба не са допуснати до сградата. \r\nПрезидентът на Украйна Владимир Зеленски заяви, че лично ще се погрижи собственикът на хотела да бъде наказан в съответствие със закона. Министър-председателят на Украйна Владимир Гройсман разпореди да започнат мащабни инспекции по места за отдих, особено санаториуми и хотели. \r\n*** \r\n \r\n  Съвместният оперативен център за координиране на действията в зоната за сигурност в северната част на Сирия ще започне да функционира от следващата седмица, съобщи в петък министърът на отбраната на Турция Хулуси Акар, цитиран от  Anadolu Agency \r\nЗаедно с началника на генералния щаб на армията Ясар Гюлер и командирите на сухопътните, въздушните и военноморските сили на Турция, Акар посети югоизточния град Шанлъурфа, за да инспектира войските, подготвящи се за създаване на турско-американския център за съвместни операции. \r\nАкар заяви, че засега графикът за създаване на центъра се изпълнява гладко и навреме. \r\nТой също така подчерта, че Турция и САЩ са постигнали съгласие по много неща, включително контрола и координацията на въздушното пространство на зоната за сигурност в Сирия. \r\nМинистърът обаче разкритикува САЩ за сътрудничеството им с обявената от Анкара за терористична организация „Отряди за народна самоотбрана“ (ОНС). \r\nТой призова Вашингтон да прекрати сътрудничеството си с тях час по-скоро. \r\n*** \r\n \r\n  Заподозрени са двама души за пожара на гръцкия остров Евбея, като властите не изключват и възможността за късо съединение, пише електронното издание на гръцкия вестник Kathimerini. \r\nГръцките власти разследваха причините за големия горски пожар, който опустоши обширни горски територии на остров Евбея и горя в продължение на три дни. Полицията разполага с двама заподозрени в евентуален умишлен палеж, като същевременно проучва възможността огънят да е бил причинен от късо съединение. \r\nСлужители на специалната секция за палежи на гръцката противопожарна служба получиха достъп до телефонните записи на 33-годишен мъж, за когото се смята, че може да е причинил пожара. \r\nРазследващите се стремят да установят дали алибито на заподозрения, че той не е бил в района по време на пожара, ще се потвърди.  \r\nПодозренията на властите се дължат на това, че мъжът е бил арестуван през август миналата година във връзка с общо девет случая на палежи, които са извършени недалеч от мястото, къде бушуваше бедствието. \r\nСпоред служителите на пожарната служба някои предмети, намерени в изгорялата гора, могат да бъдат останки от механизми, използвани за палежи, но без потвърждаващите показания на свидетели, те са недостатъчни като доказателства. \r\nВластите също така разследват втори заподозрян, местен жител, който е получил изгаряния от бедствието. \r\nПожарната служба все пак не изключва възможността пожарът да е причинен от късо съединение от водни помпи в района.  \r\n*** \r\n \r\n Възникнаха сблъсъци между полиция и протестиращи в Хонконг, когато въоръжени с щитове и гумени палки, полицейски групи в Хонконг в събота вечер започнаха операция по разпръскване на демонстрантите в континенталната част на анклава, съобщи местен телевизионен канал,цитиран от  TACC . \r\nРедовни антиправителствени протести се провеждат в събота в различни части на Хонконг. В някои квартали шествията не бяха разрешени и полицията пристъпи към тяхното разгонване. \r\nХиляди проправителствени активисти проведоха голям патриотичен митинг в центъра на града в подкрепа на властите и полицията. Протестиращите държаха китайски знамена, изпяха химна и осъдиха радикалните активисти за техните провокации, насилие и размирици. \r\nПреди повече от два месеца в Хонконг избухнаха масови протести срещу законопроект, иницииран от местните власти, който трябваше да установи механизъм за екстрадиция от Хонконг в континентален Китай за преследване на лица, заподозрени в нарушаване на китайски закони или издирвани от китайските власти. Под обществен натиск ръководителят на местната администрация оттегли законопроекта от дневния ред, но това не спря вълната от протести. \r\n*** \r\n \r\n При разчистване на мястото на пожара в хотел в Одеса е намерен още един загинал, с което броят на загиналите при пожара достигна девет, съобщи пресслужбата на Министерството на извънредните ситуации на Украйна в Одеска област, цитирана от украинската агенция  УНН . \r\nЧетирима от десет души, ранени при пожар в хотел в Одеса, са в тежко състояние, каза по време на брифинг Олег Бех, началник на Главното управление на националната полиция в Одеска област. \r\nКакто бе съобщена към момента на пожара в хотела е имало около 200 души, евакуирани  са 136 души, 10 души са ранени \r\nПо случая е образувано предварително производство, като се проверяват възможните причини за възникване на пожара, включително умишлен палеж с цел прикриване на друго престъпление. \r\nНеделя, 18 август, е обявен за ден на траур в Одеска област, а в понеделник ще бъде създадена междуведомствена работна група за проверка на всички хотели и места за настаняване в областта. \r\n*** \r\n \r\n Мегаполисът  Истанбул в Турция бе наводнен от пороен дъжд в събота, включително и  части от историческия пазар Капълъчарши, предава  AFP . \r\nОстави много  автомобили блокирани в наводнените улици. За кратко спряха фериботните услуги, свързващи азиатската и европейската страна на града, докато властите предупредиха гражданите да внимават в неблагоприятните метеорологични условия. \r\nНаводненията, продължили около два часа, засегнаха и историческия пазар Капалъчарщи - един от най-старите пазари в света, като собствениците на магазини, се опитваха сами да евакуират водата. \r\nЧастната телевизия NTV съобщи за много коли, заседнали по улиците и спасени от екипи на противопожарната служба. В един район противопожарен автомобил пропадна в яма, която силния дъжд предизвика на пътя, добави NTV. \r\n*** \r\n \r\n В Судан подписаха споразумение за преход към гражданско управление, съобщи телевизионният канал Al-Hadath, цитиран от  TACC . \r\nПреходния военен съвет и ключовите опозиционни сили на страната от Алианса за свобода и промяна подписаха основните политически документи -  конституционната декларация и споразумението за преходен период. \r\nЦеремонията по сключване на политическото споразумение се проведе по-рано в Хартум в присъствието на голям брой чуждестранни гости от арабски и африкански държави, както и представители на ЕС и Африканския съюз. Както заяви председателят на Комисията на Африканския съюз Муса Факи Махамат, „сключването на споразумението е отговор на стремежите и исканията на хората“. \r\nСпоред Садик ал Махди, постоянен ръководител на най-старата опозиционна партия на Судан Ал-Ума (\"Нацията\"), \"тези документи са важна стъпка по пътя към прехода на страната към гражданско управление и са исторически\". \r\nСпоразуменията бяха предшествани от месеци трудни преговори между страните, които поради непрекъснатите противоречия редовно блокираха и в крайна сметка доведоха до дълбока политическа криза в страната. Армията и опозицията се обвиняваха взаимно в опит да узурпират властта и неспособността да водят адекватен диалог. В крайна сметка с посредничеството на Етиопия и Африканския съюз страните най-накрая успяха да постигнат съгласие и да изработят взаимно приемлива формула за управление. \r\nКонституционната декларация, парафирана от страните на 3 август, определя основните принципи на преходния период в страната и е основната законодателна основа за постепенното прехвърляне на властта от военни на граждански сили. Документът описва основните органи и принципите на взаимодействие между тях. Окончателният проект на Преходното споразумение, договорен на 17 юли, също беше подписан. \r\nЕдна от ключовите разпоредби на документите е създаването на Суверенния съвет, който ще се състои от 11 представители. В него ще бъдат включени петима души от Военния съвет, както и петима цивилни, които ще бъдат избрани от Алианса за свобода и промяна. Последният човек трябва да бъде одобрен и от двете страни. След сформирането на Суверенния съвет, който ще действа най-малко три години, преходният военен съвет трябва да бъде разпуснат. Освен това вече е известна основната кандидатура за поста на министър-председателя  Това е Абдула Хамдук, икономист и бивш изпълнителен секретар на Икономическата комисия за Африка на ООН, който има всички шансове да стане премиер. \r\n*** \r\n \r\n Руските опозиционни активисти проведоха нов вид протести в Москва в събота – от по един човек, носещ плакат, за да настояват за свободни и честни избори,  за разлика от по-мащабните демонстрации в руската столица предишните седмици, предава  AFP .  \r\nВ стремежа си да заобиколят ограниченията от властите, активистите се редуваха да държат протестни плакати, тъй като такива демонстрации технически не се нуждаят от одобрение. \r\nПротестите, проведени на няколко места в централна Москва, бяха далеч от вълната на митингите, при които десетки хиляди излязоха на улиците, след като преди месец не бяха допуснати ключови лица от опозицията за участие в местните избори. \r\nПредишните митинги, които се провеждаха всяка събота след противоречивото решение на властите, бяха най-големите след  2011 г., когато избухнаха масови протести срещу завръщането на президента Владимир Путин в Кремъл след един мандат като премиер. \r\nОколо 3000 души бяха арестувани за участие и изтъкнати членове на опозицията, включително и критикът на Кремъл Алексей Навални, остават зад решетките, припомня агенцията.", "date": "2019.08.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/17/2690298/krasimir-premyanov-sayuz-na-trakiyskite-druzhestva-v-balgariya-dlazhnitsi-sme-na-mladite-po-otnoshenie-na-dobroto-poznavane-na-istoriyata.html", "text": "Длъжници сме на младите по отношение на доброто познаване на историята. Това каза в интервю за  Агенция „Фокус“  председателят на Съюза на тракийските дружества Красимир Премянов по повод Националния възпоменателен събор в местността Петрова нива. „Би следвало по-нататък да настояваме пред нашето Министерство на образование да се защити по-силно този елемент в образователната система и в учебниците за подрастващото поколение. Имаме диалог с министър Вълчев. Дали сме им две разработки. Едната да се запознаят с живота и делото на нашия патрон Капитан Петко войвода, който тази година навършва 175 години и с борбата на тракийските българи за целокупността и единството на България. Дано тези разработки в подходяща форма да влязат в образователния процес“, заяви още Премянов. По думите му това е много важно. „Да се гордеят младите българи, независимо от сегашните трудности и основания за критики със своята история и с това, че са българи“, допълни още председателят на Съюза на тракийските дружества.  \r\nДеница КИТАНОВА \r\n \r\n Пълния текст на интервюто четете в „Мнение”", "date": "2019.08.17", "title": "Красимир Премянов, Съюз на тракийските дружества в България: Длъжници сме на младите по отношение на доброто познаване на историята"}
{"url": "http://www.focus-news.net/news/2019/08/17/2690303/pazardzhik-op-okolna-sreda-obyavi-protsedura-merki-za-podobryavane-na-prirodozashtitnoto-sastoyanie-na-ptitsi.html", "text": "Управляващият орган на ОП „Околна среда 2014-2020 г.“ обяви на 24.07.2019 г.  процедура за предоставяне на безвъзмездна финансова помощ чрез подбор на проекти „Мерки за подобряване на природозащитното състояние на птици“. Процедурата е по приоритетна Ос 3 „Натура 2000 и биоразнообразие“ на програмата. Това съобщиха за  Радио „Фокус“ – Пазарджик  от Областния информационен център. Общият размер на средствата, които могат да бъдат предоставени, е 9 141 202 лв. Целта на процедурата е подобряване на природозащитното състояние на видове защитени птици, чрез изпълнение на мерки от четири действащи към момента планове за управление на защитени зони и осем плана за действие за видове. Мерките, които ще се финансират покриват извършването на специфични приоритетни консервационни дейности по подобряване на местообитанията и хранителната база. Дейностите попадат изцяло в обхвата на мярка 109 „Инвестиции в консервационни дейности за поддържане/подобряване на природозащитното състояние на видове и природни местообитания“ от Национална приоритетна рамка за действие на Натура 2000 за периода 2014-2020 г. Допустими бенефициенти по процедурата са структури/звена в Министерство на околната среда и водите и Министерство на земеделието, храните и горите, юридически лица с нестопанска цел, общини и научни институции. Крайният срок за подаване на проектни предложения е 18.30 часа на 24 октомври 2019 г. При проявяване на интерес от страна на потенциалните бенефициенти на територията на Пазарджишка област и за повече информация, може да се обръщат към екипа на Областен информационен център – Пазарджик, намиращ се на бул. „България“ 2, както и на тел: 034 / 44 62 09", "date": "2019.08.17", "title": "Пазарджик: ОП „Околна среда“ обяви процедура „Мерки за подобряване на природозащитното състояние на птици“"}
{"url": "http://www.focus-news.net/news/2019/08/17/2690302/press-24-makedoniya-malak-samolet-katsna-na-magistralata-zagreb-rieka.html", "text": "Малък самолет Cessna 150 кацна на магистралата Загреб – Риека, информира македонският портал  PRESS 24 .  \r\nПри инцидента не са нанесени щети и никой не е пострадал. Инструкторът на полета и обучаем пилот - жена са били в самолета, според хърватския портал 24sata.hr. Благодарение на своя опит инструкторът е успял да приземи самолета. Според предварителните информации причината за аварийното кацане е отказ на двигателя по време на полет. Екипи на спасителните служби и полицията обезопасяват района и регулират движението. \r\n \r\n  Юлиян Марков", "date": "2019.08.17", "title": "PRESS 24 (Македония): Малък самолет кацна на магистралата Загреб – Риека"}
{"url": "http://www.focus-news.net/news/2019/08/17/2690306/nimh-utre-shte-e-slanchevo-sled-obyad-shte-ima-vremenni-uvelicheniya-na-oblachnostta.html", "text": "През нощта ще бъде предимно ясно и почти тихо. Утре ще е слънчево, след обяд ще има временни увеличения на облачността, но ще е почти без валежи. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология .  Ще духа слаб, след обяд в Източна България - до умерен вятър от север-североизток. Максималните температури ще са предимно между 27° и 32°. \r\nАтмосферното налягане слабо ще се повиши и ще е по-високо от средното за месеца. \r\nПо Черноморието ще е слънчево. Ще духа слаб, в следобедните часове - до умерен вятър от север-североизток. Максималните температури ще са 24 - 26°. Вълнението на морето ще е 1 - 2 бала. Температурата на водата е 26 - 27°. \r\nНад планините ще е слънчево. След обяд ще има временни увеличения на облачността, но ще е без валежи. \r\nЩе духа умерен, по високите и открити части - до силен вятър от северната четвърт. Максималната температура на височина 1200 метра ще е около 19°, на 2000 метра - 13°. \r\nПрез първата половина от следващата седмица ще бъде предимно слънчево. След обяд от вторник нататък в низините ще бъде отново горещо. Ще духа слаб източен, в източната половина от страната - до умерен изток-североизточен вятър. Температурите ще се повишават и в сряда преобладаващите максимални ще са между 31° и 36°. Около средата на седмицата над източните райони ще има временни увеличения на облачността, валежи са малко вероятни.", "date": "2019.08.17", "title": "НИМХ: Утре ще е слънчево, след обяд ще има временни увеличения на облачността"}
{"url": "http://www.focus-news.net/news/2019/08/17/2690308/burgas-vaorazhen-42-godishen-mazh-e-zadarzhan-ot-spetsializiranite-politseyski-sili-v-grada-sled-trichasovi-pregovori.html", "text": "42-годишен жител на гр. Поморие, въоръжен с огнестрелно оръжие е задържан от служители на „Специализираните полицейски сили” към ОДМВР – Бургас след три часови преговори с екип от психолози и служители от Районно управление - Поморие. Не е допуснато използване на оръжието, като от инцидента няма пострадали. Това съобщиха от пресцентъра на  ОДМВР – Бургас \r\nВ 13.48 ч. днес е получено съобщение за пореден семеен скандал, възникнал в дома на помориеца, разположен на ул. „Княз Борис I”, като спречкването било между него и двамата му родители. Своевременно към мястото на инцидента се насочили два полицейски екипа от Районно управление - Поморие, които констатирали, че 42 годишния мъж се държал агресивно с родителите си и бил въоръжен с пистолет. Забелязвайки полицаите помориецът размахал оръжието, отправяйки заплахи, като майка му успяла да излезе от къщата. Баща му / трудноподвижен/ останал в дома, в който били и летовници, отседнали на квартира. Помориецът излязъл пред единствения изход от жилището и останал на двора, където са водени и преговорите със сформирания екип от психолози и служители от Районно управление - Поморие. \r\nКъм момента 42 годишния помориец е задържан за срок от 24 часа. Огнестрелното оръжие е иззето – констатирано е, че същото е законно притежавано, тъй като мъжа до преди осем години работел в Районно управление – Поморие в „Патрулно постова дейност”. Материалите по образуваното досъдебно производство са докладвани в Районна прокуратура – Поморие.", "date": "2019.08.17", "title": "Бургас:  Въоръжен 42-годишен мъж е задържан от „Специализираните полицейски сили“ в града след тричасови преговори"}
{"url": "http://www.focus-news.net/news/2019/08/17/2690304/afp-opozitsiyata-v-moskva-smeni-taktikata-na-protestite.html", "text": "Руските опозиционни активисти проведоха нов вид протести в Москва в събота – от по един човек, носещ плакат, за да настояват за свободни и честни избори,  за разлика от по-мащабните демонстрации в руската столица предишните седмици, предава  AFP .  \r\nВ стремежа си да заобиколят ограниченията от властите, активистите се редуваха да държат протестни плакати, тъй като такива демонстрации технически не се нуждаят от одобрение. \r\nПротестите, проведени на няколко места в централна Москва, бяха далеч от вълната на митингите, при които десетки хиляди излязоха на улиците, след като преди месец не бяха допуснати ключови лица от опозицията за участие в местните избори. \r\nПредишните митинги, които се провеждаха всяка събота след противоречивото решение на властите, бяха най-големите след  2011 г., когато избухнаха масови протести срещу завръщането на президента Владимир Путин в Кремъл след един мандат като премиер. \r\nОколо 3000 души бяха арестувани за участие и изтъкнати членове на опозицията, включително и критикът на Кремъл Алексей Навални, остават зад решетките, припомня агенцията. \r\n \r\n  Юлиян Марков", "date": "2019.08.17", "title": "AFP: Опозицията в Москва смени тактиката на протестите"}
{"url": "http://www.focus-news.net/news/2019/08/17/2690307/the-washington-post-predsedatelyat-na-ek-zhan-klod-yunker-shte-se-podlozhi-na-neotlozhna-operatsiya.html", "text": "Председателят на Европейската комисия Жан-Клод Юнкер трябваше да съкрати лятната си ваканция и се прибра в родината си Люксембург, където ще претърпи спешна операция на жлъчния мехур, пише американският вестник  The Washington Post . \r\nВисокопоставен служител на  Европейския съюз заяви, че 64-годишният Юнкер „ще бъде подложен на спешна холецистектомия“ – хирургично отстраняване на жлъчния мехур. \r\nЮнкер се е намирал на почивка в Австрия.  Следващата седмица той трябваше участва в  срещата на Г-7 в Биариц, Франция.  \r\nПредседателят на ЕК от години страда от заболяване на гръбначния стълб, според различни информации. \r\n \r\n  Юлиян Марков", "date": "2019.08.17", "title": "The Washington Post: Председателят на ЕК Жан-Клод Юнкер ще се подложи на неотложна операция"}
{"url": "http://www.focus-news.net/news/2019/08/17/2690309/rse-makedoniya-albanskata-opozitsiya-prodalzhava-s-protestite-sled-sezona-na-otpuskite.html", "text": "Лидерът на Демократическата партия Лулзим Баша обяви, че обединената албанска опозиция ще продължи националните протести през септември, информира македонската редакция на  Радио “Свобдна Европа“ .   \r\nТой добави, че обръчът около премиера Еди Рама се стеснява и че \"времето за плащане на сметката наближава\". Баша обяви, че ще подпише споразумение за доверие с жителите на квартала \"Астир\", чиито домове според правителствен проект трябва да бъдат съборени през септември, за да се изгради нов околовръстен път на Тирана. В резултат на реализацията на проекта ще бъдат съборени 330 индивидуални къщи, а над хиляда души живеещи в тях трябва да бъдат изселени. \r\nДокументът изразява подкрепата на опозицията за \"протеста на жителите в защита на домовете им\". \r\n \r\n  Юлиян Марков", "date": "2019.08.17", "title": "РСЕ (Македония): Албанската опозиция продължава с протестите след сезона на отпуските"}
{"url": "http://www.focus-news.net/news/2019/08/17/2690312/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния, съобщиха от  ГД „Гранична полиция“ . Информацията за трафика е към 18.00 часа. На границата със Сърбия на ГКПП „Калотина“ трафикът е интензивен на изход за леки автомобили. На границата с Република „Гърция на ГКПП „Кулата“ и ГКПП „Маказа“ трафикът е интензивен за леки автомобили и в двете посоки.  На границата с Република Турция на ГКПП „Капитан Андреево“ и ГКПП „Лесово“ трафикът е интензивен на вход за  леки автомобили. На границата с Румъния на ГКПП „Дунав мост – Русе“,  ГКПП „Кардам“ и ГКПП „Дуранкулак“ трафикът е интензивен за товарни автомобили и в двете посоки. На границата с Република Северна Македония трафикът е нормален на всички гранични контролно-пропускателни пункта.", "date": "2019.08.17", "title": "ГД „Гранична полиция“: Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2019/08/17/2690313/sport-livarpul-pobedi-kato-gost-sauthemptan-s-21.html", "text": "Футбол: Отборът на Ливърпул победи като гост Саутхемптън с 2:1. За гостите точни бяха Садио Мане и Роберто Фирмино. Домакините успяха да върнат един гол с попадение на Дани Ингс. \r\nИзиграха се още пет мача от Премиър лигата, които завършиха при следните резултати:  \r\nАрсенал – Бърнли  2:1 \r\nАстън Вила – Борнемут  1:2 \r\nБрайтън – Уест Хем  1:1 \r\nЕвъртън – Уотфорд  1:0 \r\nНорич – Нюкасъл  3:1 \r\nВ 19:30 играят Манчестър Сити и Тотнъм Хотспър.", "date": "2019.08.17", "title": "Спорт: Ливърпул победи като гост Саутхемптън с 2:1"}
{"url": "http://www.focus-news.net/news/2019/08/17/2690315/afp-dronove-na-yemenskite-huti-predizvikaha-pozhar-v-sauditski-gazov-zavod.html", "text": "Атака, за която поеха отговорност йеменските хути, предизвика пожар в саудитски газов завод в събота, но не причини жертви или прекъсване на производството, заяви държавната енергийна компания на Саудитска Арабия “Арамко”, цитирана от  AFP . \r\n\"Екипът за реакция на „Арамко“ реагира на ограничен пожар тази сутрин в съоръжението за втечняване на природен газ \"Шейба\", заявиха от компанията. \"Няма пострадали и прекъсвания при нефтените операции на Арамко.\" \r\nВ последните месеци бунтовниците хути извършиха редица трансгранични ракетни атаки и такива с безпилотни летателни апарати, насочени към саудитските военни бази и други съоръжения, като според тях това е отмъщение за действията на водената от Саудитска Арабия коалиция в Йемен. \r\nВ събота сутринта хутите издадоха изявление, в което заявиха за \"мащабна\" атака срещу саудитска газова инсталация, за която казаха, че е ударена от 10 дрона. \r\nГоворител на бунтовниците, цитиран от бунтовническата телевизия Al-Masirah, също обеща \"по-яростни и по-мащабни атаки\" срещу Саудитска Арабия, ако тя предприеме ответни действия. \r\n \r\n  Юлиян Марков", "date": "2019.08.17", "title": "AFP: Дронове на йеменските хути предизвикаха пожар в саудитски газов завод"}
{"url": "http://www.focus-news.net/news/2019/08/17/2690311/predstoyashti-mezhdunarodni-sabitiya-za-18-avgust-agentsiya-fokus.html", "text": "*** \r\n  Визита на израелския премиер Бенямин Нетаняху \r\n \r\n*** \r\n  Изтичане срока за задържане на иранския танкер \r\n \r\n*** \r\n  Планиран е масов антиправителствен мирен протест \r\n \r\n*** \r\n  Обявяване на членовете на Суверенния съвет в Судан", "date": "2019.08.17", "title": "Предстоящи международни събития за 18 август  (Агенция \"Фокус\")"}
{"url": "http://www.focus-news.net/news/2019/08/17/2690314/predstoyashti-sabitiya-v-stranata-za-18-avgust-agentsiya-fokus.html", "text": "*** \r\n   \r\nОт 12.00 ч. в зала „Роял“ на „София Хотел Балкан“ министърът на енергетиката Теменужка Петкова ще участва в събрание по случай националното честване на Деня на миньора.  \r\n \r\n*** \r\n \r\nОт 10.00 ч., в Южния парк в София ще се проведе Боса разходка - специално събитие, което е част от кампанията за превенция на разширените вени и хронична венозна болест „Вземи краката си в ръце“.  \r\n \r\n*** \r\n \r\nОт 10.00 ч. ще се проведе обучение по безопасно шофиране група 1 на ул. „Резбарска“. \r\n \r\n*** \r\n \r\nОт 14:00 ч. на площад „Академик Николай Хайтов” ще се проведе награждаването в тазгодишното издание на планинския ултрамаратон „Персенк Ултра”. \r\n \r\n*** \r\n \r\nОт 09.00 до 19.30 часа в експозиционен център „Флора“ ще бъде представена изложба на живи пеперуди \r\n \r\n*** \r\n \r\nОт 10.00 до 13.00 и от 16.00 до 20.00 часа в експозиционен център „Флора“ ще бъде представена изложба на папагали \r\n \r\n*** \r\n \r\nВ 11.00 часа в експозиционен център „Флора“ в рамките на фестивал \"С книга на плажа\" Георги Тошев ще представи книгата \"Мама Миа\"! Филмът.АББА.Продължението\", както и филмът за АББА - тяхната история.  \r\n \r\n*** \r\n \r\nВ 16.00 часа в експозиционен център „Флора“ ще се проведе концертът \"Ден на Срещи с Пианото\" с Иван Дончев в рамките на Международния фестивал \"Бургаски музикални вечери\"  \r\n \r\n*** \r\n \r\nВ 16.30 часа в експозиционен център „Флора“ предстои представяне на книгите \"Сакрално: Чудесата близо до нас\" от Мариана Праматарова; \"Басни и шантавинии\" от Пейо Пантелеев; \"Културно - историческо наследство в периода на Българското възраждане\" от Атанас Пенчев, в рамките на фестивала \"С книга на плажа\"  \r\n \r\n*** \r\n \r\n \r\nВ 18.00 часа в пространството симБиотично на Атанасовското езеро ще се проведе експерименталният концерт на YPSMAEL (de) & E.U.E.R.P.I. (bg), който предхожда фестивала за съвременно изкуство \"ВОДА\"  \r\n \r\n*** \r\n \r\n \r\nВ 19.00 часа в експозиционен център „Флора“ ще се проведе концерт на проф. Богданов (Русия) и студенти – пиано в рамките на Международния фестивал \"Бургаски музикални вечери\" \r\n \r\n*** \r\n \r\n \r\nВ 19.00 часа в експозиционен център „Флора“ Алек Попов ще представи книгата \"Спътник на радикалния мислител\" в рамките на фестивала \"С книга на плажа\"  \r\n \r\n*** \r\n \r\nОт 9.00 ч. в храм „Св. Анастасий“ ще бъде отслужена света литургия по повод празника на чудотворната икона на Света Богородица „Всецарица“. \r\n \r\n*** \r\n \r\nОт 11.00 ч. пред паметника на подводничаря в Пункт за базиране Варна ще  бъдат отбелязани 65-годишнината от създаването на Осми дивизион подводни лодки и възстановяването на подводното плаване в България.  \r\n \r\n*** \r\n \r\nОт 15.00 ч. в Археологическия музей  ще бъде открита Деветата клубна изложба на Модел клуб - Варна.  \r\n \r\n*** \r\n \r\nОт 19.00 часа публиката във видинската зала „Филхармония” италианският диригент Масимо Челегато ще представи заедно със Симфониета Видин две творби на Чайковски. \r\n \r\n*** \r\n \r\nОт  10.30 ч., в център Тракарт в подлез Археологичски, ще се проведе Ден на узбекската култура.  \r\n \r\n*** \r\n   \r\nот 19.00 часа в Народно читалище “Просвета 1888” ще бъде премиерата на поетичната книга „ГРАДЪТ – поезия и фотография“. \r\n \r\n*** \r\n     \r\nОт 9.30 ч. Негово преосвещенство Белоградчишки епископ Поликарп ще оглави Архиерейска света Литургия в храм \"Рождество Богородично\", на \"Бельова черква\". \r\n \r\n*** \r\n   \r\nОт 14.00 часа в зала 28 на Община Търговище ще се проведат консултациите за определяне състав на Общинска избирателна комисия (ОИК) Търговище, във връзка с предстоящите на 27 октомври избори за общински съветници и за кметове.   \r\n \r\n*** \r\n   \r\nОт 9.30 часа в зала 203 на Община Шумен ще се проведат консултации за определяне състава на Общинската избирателна комисия за произвеждане на избори за общински съветници и за кметове на общини на 27 октомври 2019 г.- отразява Ивелина.  \r\n   \r\n*** \r\n   \r\nОт 19.00 часа на ул. „Тракия“ ще се проведе протестно шествие срещу решение за изграждане на социални жилища. – отразява Ивелина.", "date": "2019.08.17", "title": "Предстоящи събития в страната за 18 август (Агенция „Фокус“)"}
{"url": "http://www.focus-news.net/news/2019/08/17/2690317/sport-borusiya-dortmund-pobedi-augsburg-s-51.html", "text": "Футбол: Тимът на Борусия Дортмунд победи Аугсбург с 5:1. Гостите откриха резултата с гол на Нидерлехнер в 29-та секунда Точни за домакините бяха Алкасер – два пъти, Марко Ройс, Санчо и Юлиан Бранд.  \r\nИзиграха се още четири мача от германската Бундеслига , които завършиха при следните резултати \r\nБайер Леверкузен – Падерборн  3:2 \r\nВердер Бремен – Фортуна Дюселдорф  1:3 \r\nВолфсбург – Кьолн  2:1 \r\nФрайбург – Майнц 05  3:0 \r\nВ 19:30 играят Борусия Мьонхенгладбах – Шалке 04.", "date": "2019.08.17", "title": "Спорт: Борусия Дортмунд победи Аугсбург с 5:1"}
{"url": "http://www.focus-news.net/news/2019/08/17/2690310/varna-vremenno-dvizhenieto-po-patya-zlatni-pyasatsi-svsv-konstantin-i-elena-v-platnoto-za-varna-se-osashtestvyava-v-ednata-lenta-poradi-katastrofa.html", "text": "Временно движението по път I-9 Златни пясъци - Св. Св. Константин и Елена в платното за Варна се осъществява в една лента поради ПТП. Това съобщиха от  Агенция \"Пътна инфраструктура\" .  Движението се регулира от пътна полиция.", "date": "2019.08.17", "title": "Варна: Временно движението по пътя Златни пясъци - Св.св. Константин и Елена в платното за Варна се осъществява в едната лента поради катастрофа"}
{"url": "http://www.focus-news.net/news/2019/08/17/2690316/hilyadi-balgari-se-sabraha-v-mestnostta-petrova-niva-za-da-pochetat-pametta-na-zhertvite-ot-ilindensko-preobrazhenskoto-vastanie.html", "text": "Хиляди българи се събраха в местността Петрова нива, за да почетат паметта на жертвите от Илинденско-Преображенското въстание, предаде репортер на  Радио „Фокус“ – Бургас . Годишнината от събитието, свързана с национално-освободителната борба на македонските и тракийските българи, за пореден път събра сънародници от всички краища на страната. Освен военнослужещите от Въоръжените, Военноморските сили и Националната гвардейска част, да отдадат почит на героите са дошли и стотици тракийски наследници. Под съпровода на странджанската народна песен всички са в очакване на Заупокойната молитва, която предстои да бъде отслужена в храм-костница „Света Петка“. Събитията по отбелязване на 116-тата годишнина по традиция започнаха в ранните часове на деня с фолклорния конкурс „С песните на Манол Михайлов“ и детския пленер „Цветовете на Странджа“. По-рано се проведе научна конференция, чиято тема тази година бе „Капитан Петко Войвода и борбата на тракийските българи за свобода и справедливост“. След нея д-р Ваня Стоянова даде урок по история на открито, чиято тема бе „Капитан Петко Войвода – 175 години безсмъртие“. Очаква се президентът на Република България Румен Радев, под чийто патронаж се провежда днешното събитие, да произнесе слово. \r\n \r\n „Фокус“  припомня: На 29 юни 1903 г се е състоял конгресът на Одринския революционен окръг в местността Петрова нива. Санстефанският мирен договор и последвалият Берлински договор будят гнева на все още поробените българи в областите Македония и Одрин. Така се взима решение от Даме Груев и Христо Татарчев да избухне въстание, което да освободи тези области. Конгресът е наречен още Странджанското Оборище. На него присъстват делегати от всички области в Одринско, четници и войводи. Те взимат важни решения, относно плана и хода на предстоящото въстание.  \r\nМария ПОПЧЕВА", "date": "2019.08.17", "title": "Хиляди българи се събраха в местността Петрова нива, за да почетат паметта на жертвите от Илинденско-Преображенското въстание"}
{"url": "http://www.focus-news.net/news/2019/08/17/2690335/strana-ukrayna-kakvo-ochakva-netanyahu-v-kiev.html", "text": "Израелският премиер Бенямин Нетаняху ще посети Украйна. Официално, за да отбележат жертвите на събитията в Баби Яр, където нацистите масово разстреляха множество евреи. Но пътуването има няколко политически цели, които могат да имат последствия за Украйна, коментира украинското издание  “Страна“ . \r\nЗа президента Зеленски  това ще е първият чуждестранен гост, а самият Нетаняху , който ръководи правителството през последните десет години, не е идвал в Украйна през всичките тези десет години. \r\nЕкспертите говорят за няколко геополитически мисии на Нетаняху, който е приятелски настроени както към Съединените щати, така и към Русия (символично, в навечерието на парламентарните избори, предвидени за септември в Израел, на сградата на управляващата партия се появиха два плаката - на единия Нетаняху се ръкува с Путин, на другия с Тръмп ). Затова някои гледат на него като възможен посредник в преговорите с Москва, докато други го разглеждат като междинно звено към Вашингтон. \r\nЕдна от задачите му е да накара Зеленски да обещае откриване на украинското посолство в Ерусалим, което Израел очаква от всички свои международни партньори. \r\n\"Моята цел, която може и да не бъде постигната по време на това посещение, но се надявам, че в близко бъдеще ще доведе до откриването на украинското посолство в Ерусалим\", призна самият Нетаняху в интервю за Newsru.co.il. \r\nЗаконопроект за прехвърлянето на посолството в Ерусалим е внасян във Върховната Рада няколко пъти, но той все още не е разгледан. Това е доста спорен въпрос. САЩ подкрепят темата (Тръмп миналата година вече прехвърли посолството в източната част на Йерусалим, която палестинците считат за своя територия и освен това за своя столица), но Европа, арабските страни и Турция са категорично против. Следователно, ако Киев предприеме тази стъпка, тогава рискува да развали отношенията си както с Близкия изток, така и с ЕС. \r\nПредполага се, че решението на Тръмп е повлияно от мощното израелско лоби, в което участва Джаред Кушнер, неговият зет и съветник. \r\nСпоред Майкъл Магид, експерт по Близкия изток, семейството на Тръмп и израелския премиер Нетаняху са свързани с влиятелен магнат, един от спонсорите на Републиканската партия Шелдън Аделсън. \r\nДруг въпрос, който ще бъде обсъден, се отнася до историческото минало и оценката на дейността на националистическите организации. Последното посещение на президента на Израел в Украйна Реувен Ривлин преди три години и речта му в парламента завършиха със скандал - той говори негативно за ОУН-УПА и ролята им в Холокоста. \r\nБандера и ОУН-УПА в Израел се считат за антисемити и тяхното прославяне в Украйна не допринася за развитието на отношенията между двете държави. \r\nСпоред източници от обкръжението на Нетаняху, ще се постави темата за възможното посредничество при преговорите между Украйна и Русия. \r\nНетаняху е един от малкото световни лидери в условно \"западния\" свят, който често посещава Москва (пътувал 15 пъти през последните 10 години, седял до Путин на парада на победата, а Путин, между другото, ще отиде в Израел на 7 септември, за да присъства на откриването на мемориал, посветен на Блокадата на Ленинград). \r\nПолитическият анализатор Константин Бондаренко обаче се съмнява в посредническата мисия на Нетаняху. \r\n\"Има повече от достатъчно кандидати за тази роля - и Лукашенко, и Нетаняху, и Ердоган. Но във всеки случай това не е нищо повече от хипотеза\", казва ни Бондаренко. \r\nЕкспертът Руслан Бортник, напротив, не изключва подобна опция. \r\n\"Разбира се, Израел предлага възможността за своето посредничество, въпреки че тук има много конкуренти - Ердоган, Лукашенко и САЩ са променили позицията си. Самият Израел има свои проблеми с Русия във връзка с дейностите на Иран, Хизбула и войната в Сирия. Потенциално Израел може да бъде в група нови медиатори и основател на нов формат на преговори по отношение на мира в Донбас и украинско-руското уреждане. Израелската дипломация е една от най-професионалните и висококачествени в света \", казва Бортник. \r\nСамият Нетаняху отговори уклончиво на въпроса на журналистите дали е готов да стане миротворец между Русия и Украйна. \r\n\"Досега учтиво отказвах подобни оферти, но ако поискате, ще обмисля отново този вариант\", заяви израелският премиер. \r\n \r\n  Юлиян Марков", "date": "2019.08.17", "title": "„Страна“ (Украйна): Какво очаква Нетаняху в Киев"}
{"url": "http://www.focus-news.net/news/2019/08/17/2690337/afp-palestintsite-izstrelyaha-tri-raketi-po-izrael.html", "text": "Палестинците от Ивицата Газа изстреляха три ракети по южната част на Израел в събота вечер, съобщи израелската армия, като това е второто нападение за 24 часа, предава  AFP . \r\nЗа сега не се съобщава за пострадали хора и нанесени материални щети. \r\n„Три ракети бяха засечени, че са изстреляни от Ивицата Газа към израелската територия“, се казва в изявлението на израелската армия на английски език. „Две ракети бяха прихванати от системата за противовъздушна отбрана„ Железен купол “. В изявлението на израелската армия не се казва какво се е случило с третата ракета. \r\nВ южния град Сдерот и околностите му бяха задействани сирените за въздушни нападения. \r\nАтака в петък дойде след период на спокойствие, продължило около един месец. \r\nВ отговор израелските военни самолети удариха поне три цели в Ивицата Газа рано в събота, но никой не е пострадал, заяви палестински източник. \r\nИзраел удари наблюдателен пункт на „Хамас“ в Бейт Ханун, в северната част на Ивицата Газа, неидентифицирана цел близо до град Газа и терен близо до Дейр Ел Балах в централната част на палестинския анклав, каза източникът. \r\n \r\n  Юлиян Марков", "date": "2019.08.17", "title": "AFP: Палестинците изстреляха три ракети по Израел"}
{"url": "http://www.focus-news.net/news/2019/08/17/2690336/vremenno-dvizhenieto-pri-km-247-na-am-trakiya-v-posoka-burgas-se-osashtestvyava-v-izprevarvashtata-lenta-poradi-ptp.html", "text": "Временно движението при км 247 на АМ \"Тракия\" в посока Бургас се осъществява в изпреварващата лента поради ПТП. Това съобщиха от пресцентъра на  Агенция \"Пътна инфраструктура\" .Ограничено е движението в активната и аварийната лента. Движението се регулира от пътна полиция.", "date": "2019.08.17", "title": "Временно движението при км 247 на АМ \"Тракия\" в посока Бургас се осъществява в изпреварващата лента поради ПТП"}
{"url": "http://www.focus-news.net/news/2019/08/17/2690339/sport-ansambalat-na-balgariya-specheli-srebro-v-mnogoboya-na-svetovnata-kupa-v-minsk.html", "text": "Художествена гимнастика: Ансамбълът на България в състав Симона Дянкова, Мадлен Радуканова, Лаура Траатс, Стефани Кирякова и Ерика Зафирова спечели сребърните медали в многобоя на Световната купа в Минск. Първи е отборът на Русия, трети са домакините от Беларус. Трябва да се отбележи, че и в двата дни от всички претенденти за медали без грешка игра само ансамбълът на България. \r\nВ неделя по програма има два финала при ансамблите плюс три за Боряна Калейн на отделните уреди.", "date": "2019.08.17", "title": "Спорт: Ансамбълът на България спечели сребро в многобоя на Световната купа в Минск"}
{"url": "http://www.focus-news.net/news/2019/08/17/2690318/rumen-petkov-abv-ilindensko-preobrazhenskoto-vastanie-e-nerazdelna-chast-ot-balgarskata-istoriya.html", "text": "Съборът на Петрова нива винаги е празник, източник на патриотичен и емоционален заряд, на чувство за национално достойнство и гордост, каза на Петрова нива председателят на ПП АБВ Румен Петков. И тази година Петков, водачът на листата на партията в Бургас Антон Коджабашев и представители на местната организация на АБВ са сред гостите на събитието, където тържествено се отбелязват 116 години от Илинденско-Преображенското въстание. Това съобщиха от пресцентъра на  АБВ . \r\nПредседателят на ПП АБВ каза още, че 116-ата годишнина от Илинденско-Преображенското въстание е повод да се връщаме в най-силните дни на българщината в региона.  \r\n„Ние от ПП АБВ продължаваме да твърдим, че Илинденско-Преображенското въстание е неразделна част от българската история и всякакви опити за пренаписване от страна на нашите македонски приятели са грубо посегателство върху идентичността и същината на Илинден и на Илинденско-Преображенското въстание“, коментира Румен Петков.", "date": "2019.08.17", "title": "Румен Петков, АБВ: Илинденско-Преображенското въстание е неразделна част от българската история"}
{"url": "http://www.focus-news.net/news/2019/08/17/2690340/valeri-simeonov-nfsb-ochakvayte-vazrazhdane-na-patriotichnite-sili-v-balgariya-sled-kato-se-osvobodihme-ot-edin-tezhak-kamak.html", "text": "Очаквайте възраждане на патриотичните сили в България, след като се освободихме от един тежък камък. Това каза лидерът на НФСБ Валери Симеонов по време на Националния възпоменателен събор по повод 166-ата годишнина от Илинденско-Преображенското въстание в местността Петров нива, предаде репортер на  Радио „Фокус“ -Бургас . По думите му в отношенията между ПП ГЕРБ и ПП НФСБ ще има доста сериозни промени. „Това ще се случи още през септември, тъй като държавата не върви на добре. Намираме се в тежка икономическа и политическа криза. Предстои да проведем коалиционен съвет с колегите ни от ВМРО и ще трябва да поставим тежките въпроси на ежедневието пред господин Борисов. България през послените месеци получава много тежки удари – основно икономически. Това са тежкото състояние на българската енергетика – все още не е решен въпросът с изклчително високата цена на тока, продължава финансирането на ТЕЦ – Варна на Ахмед Доган с държавни пари, продължават злоупотребите. Да не говорим за тежкия удар по българското животновъдство, който нанесе африканската чума. За него лично аз съм сигнализирал на господин Маринов от самото начало. Трябваше да бъдат предприети тежки мерки при първите огнища в Русенско. Доживяхме до момента на пълно унищожаване на българското свиневъдство. Честито – два милиона лева сме назад“, отбеляза Валери СИмеонов. Тпй добави, че третият удар по икономиката на България е този по туризма, който, сппоред него, е съсипан. „Плажовете са една оглозгана от мутрите кочан варена царевица. И няма да бъде по-добре. И след като си изгонихме българските туристи – ето резултатът. Някакси не забелязвате какво става с програмата „Плод и мляко“. Тази есен нашите училища и детски градини най-вероятно няма да получават нито мляко, нито кашкавал и сирене, които се полагаха с европейски пари. Това, защото едни приближени до господин Борисов бяха натъпкани с всичките поръчки за училищата. Измениха се наредби, само и само на хранилката да се наредят известни фигури от хранителния бранш. Кризата е политическа, защото ДПС, за съжаление, доста мащабно завръща позициите си, които беше загубила по времето на Цветанов. Интересен ми е какъв ще е резултатът от местните избори в смесените райони, където Цветанов беше направил пробив със създаване на организации на ГЕРБ. Сериозни промени ще настъпят с ПП ГЕРБ“, каза още председателят. Според него икономиката на България се срива през последните 6 месеца, за което те няма да останат безучастни. „Очаквайте възраждане на патриотичните сили в България, след като се освободихме от един тежък камък. Няма да продължаваме по този начин и това в близките дни ще бъде обсъдено с ВМРО“, посочи още Симеонов. На въпрос, свързан с евентуално бъдеще с ПП ГЕРБ, председателят на ПП НФСБ отговори, че това зависи от поведението на управляващата партия. \r\nМария ПОПЧЕВА", "date": "2019.08.17", "title": "Валери Симеонов, НФСБ: Очаквайте възраждане на патриотичните сили в България, след като се освободихме от един тежък камък"}
{"url": "http://www.focus-news.net/news/2019/08/17/2690342/afp-moshtna-eksploziya-raztarsi-kabul-nad-20-dushi-sa-raneni.html", "text": "Най-малко 20 души бяха ранени при взрив в сватбена зала в Кабул късно събота, съобщи местна болница, цитирана от  AFP . \r\nЕксплозията идва точно когато се очаква САЩ и талибаните да сключат споразумение, което ще позволи американските войски да започнат да напускат Афганистан в замяна на различни гаранции за сигурност от талибаните, коментира агенцията \r\nГоворителят на вътрешното министерство Насрат Рахими заяви, че взривът е станал в сватбена зала в западен Кабул около 22:40 часа местно време (21:10 часа българско време). \r\nНито една групировка не е поела  отговорност за експлозията. \r\nАфганистанските сватби са масови мероприятия, като стотици или често хиляди гости празнуват в сватбени зали в индустриален мащаб, където мъжете обикновено са отделени от жените и децата. \r\n \r\n  Юлиян Марков", "date": "2019.08.17", "title": "AFP: Мощна експлозия разтърси Кабул – над 20 души са ранени"}
{"url": "http://www.focus-news.net/news/2019/08/17/2690258/veliko-tarnovo-izlozhba-ot-poreditsata-traditsionna-balgarska-nosiya-predstavyat-v-istoricheskiya-muzey-v-gorna-oryahovitsa.html", "text": "Изложба от поредицата „Традиционна българска носия“ представят в Историческия музей в Горна Оряховица. Съвместната инициатива на културната институция и Петър Георгиев има за цел да запознае посетителите с характерното народно облекло от различните области на България, съобщават от пресцентъра на  Горнооряховския музей . \r\nНовата експозиция е озаглавена „От раклата на хърцоите” и представя типичното за този край облекло. Хърцоите са етнографска група, обитаваща ареала, рамкиран между Стара планина и река Дунав, както и от река  Искър до Силистра. Сред отличителните белези при техните носии са двупрестилченото женско облекло с тесни дълги коланни пояси и живописни шевици по ризите. Ще бъдат експонирани както зимни, така и летни дрехи, различните видове забраждане на старинната носия и нейното разнообразие. Експонираното облекло датира в периода от средата на ХIХ век до средата на ХХ век, като повечето дрехи са от село Белцов (община Бяла, Русенско) – едно от местата със запазено автентично хърцойско наследство.", "date": "2019.08.17", "title": "Велико Търново: Изложба от поредицата „Традиционна българска носия“ представят в Историческия музей в Горна Оряховица"}
{"url": "http://www.focus-news.net/news/2019/08/17/2690341/evening-standard-deputat-konservator-se-otkaza-da-podkrepi-dzheremi-korbin-za-vremenen-premier.html", "text": "Предложението на Джереми Корбин да стане временен премиер, за да се предотврати Брекзит без споразумение получи нов удар, след като още един консерватор се отказа да подкрепи плана, пише лондонският вестник  Evening Standard . \r\nСър Оливър Летуин заяви, че не може да подкрепи оферта за избирането на Корбин за временен премиер, заявявайки, че не смята, че е вероятно да се формира мнозинство зад подобна идея. \r\nКонсервативният бивш министър, който беше сред получателите на писмото от  Корбин, очертаващо плана му, заяви, че е „си струва\" да се проведат дискусии в парламента, за да се предотврати крахът на Обединеното кралство от ЕС без сделка. \r\nНо, когато го попитаха дали ще направи лидера на опозицията премиер, той заяви пред програмата на Радио BBC 4: „Това изглежда е неговият дневен ред, трябва да кажа, че аз лично не го споделям.“ \r\n\"Не мисля, че изобщо е вероятно мнозинството да бъде сформирано за това и аз лично не бих искал да гласувам за него. Не бих могъл да го подкрепя, не.\" \r\nСър Оливър обаче не изключи да подкрепи предложение за недоверие за сваляне на правителството на Торите, за да се предотврати изход без сделка, но заяви, че няма да го подкрепи, ако това ще направи Корбин премиер. \r\nТой каза: „Не съм много склонен да го правя, ако това е възможно да се избегне - това не е нещо, което бих направил при каквито и да е обстоятелства в нормалния живот и бих предпочел да намеря други средства за постигане на съществен резултат.\" \r\n \r\n  Юлиян Марков", "date": "2019.08.17", "title": "Evening Standard: Депутат-консерватор се отказа да подкрепи Джереми Корбин за временен премиер"}
{"url": "http://www.focus-news.net/news/2019/08/17/2690338/the-express-predpazniyat-mehanizam-za-irlandskata-granitsa-mozhe-da-donese-polzi-na-velikobritaniya.html", "text": "Предпазният механизъм за ирландската граница може да донесе ползи на Великобритания, пише британският вестник The Express . \r\nМалко след като спечели ключовете от Даунинг Стрийт, Борис Джонсън настоя Европейският съюз да „премахне недемократичния предпазен механизъм“, преди да има някакъв шанс за сключване на споразумение за Брекзит с ЕС. Твърдата позиция на министър-председателя го изправи срещу европейските политици, които настояват, че предпазният механизъм не може да отпадне. Когато всички пътища водят към Брекзит без споразумение на 31 октомври, някои от белгийската столица остават в недоумение защо евроскептиците са отказали сделка, която осигурява благоприятни търговски условия за Великобритания. \r\nОт някои столици в  ЕС смятат, че Мишел Барние е предоставил твърде много отстъпки на Великобритания при създаването на предпазния механизъм, за да избегне твърда граница с Ирландия след Брекзит. \r\nПредпазният механизъм, който е предназначен да гарантира граница без проверки на остров Ирландия след Брекзит, ефективно поддържа Обединеното кралство в рамките на митническия съюз на ЕС, а Северна Ирландия и в съответствие с някои правила на единния пазар. \r\nВ рамките на предпазния механизъм , който е ключова част от сделката за Брекзит на Тереза Мей, Великобритания възвръща контрола върху своите граници, териториални риболовни води и й е гарантиран свободен достъп до единния пазар на ЕС. \r\nВ замяна Великобритания просто се задължава да поддържа действащите правила на блока за стоки, селското стопанство в Северна Ирландия, държавните помощи и конкуренцията. \r\nСпоред един дипломат от ЕС, запознат с преговорите, Макрон вероятно мрази предпазния механизъм повече от повечето евроскептици. \r\nФренският президент беше „недоволен“, тъй като на Великобритания беше предоставен безплатен достъп до пазара на ЕС, без да се гарантира взаимният достъп на европейските риболовни кораби до нейните териториални води. \r\nНо най-голямата победа за Великобритания се разглежда като способността да се отърве от правилата на ЕС в сферата на услугите. \r\nСекторът на услугите съставлява около 80 процента от вътрешното богатство на Великобритания и при задействан предпазен механизъм Уестминстър ще може да устои на всякакви вредни нови правила, прилагани от Брюксел. \r\nДлъжностните лица и дипломатите се опасяват, че това би могло да осигури на Великобритания дългосрочно конкурентно преимущество, ако предпазния механизъм работи по-дълго от няколко години. \r\n \r\n  Юлиян Марков", "date": "2019.08.17", "title": "The Express: Предпазният механизъм за ирландската граница може да донесе ползи на Великобритания"}
