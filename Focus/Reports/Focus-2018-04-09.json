{"url": "http://www.focus-news.net/news/2018/04/09/2509307/sofiya-slabo-zemetresenie-e-registrirano-na-teritoriyata-na-stolitsata.html", "text": "Слабо земетресение е регистрирано на територията на столицата. Това сочи справка на сайта на Националния институт по геофизика, геодезия и география към БАН. Трусът е с магнитут 2,6 по скалата на Рихтер. Земетресението е регистрирано към 20.50 часа.", "date": "2018.04.09", "title": "София: Слабо земетресение е регистрирано на територията на столицата"}
{"url": "http://www.focus-news.net/news/2018/04/09/2509280/veliko-tarnovo-ofisat-na-balgarskoto-druzhestvo-za-zashtita-na-ptitsite-v-svishtov-zapochva-oprastenyavane-na-mladi-morski-orli-obitavashti-ostrovite-po-reka-dunav.html", "text": "Офисът на Българското дружество за защита на птиците в Свищов започва опръстеняване на млади морски орли, обитаващи островите по река Дунав. Това съобщи за Радио „Фокус“ – Велико Търново ръководителят на офиса Свилен Чешмеджиев. Той посочи, че брачният сезон на морския орел вече е започнал. На младите представители от вида ще бъдат поставени цветни пръстени, които ще помогнат на експертите да проследят миграцията на птиците. „Тези цветни пръстени ни помагат да следим техните придвижвания. Тази година няма да поставяме предаватели. С колегите от Природен парк „Персина“ ще опръстеним няколко млади индивида от тазгодишното поколение. Така ще можем да ги наблюдаваме по река Дунав, да следим техните скитания и тяхната миграция“, допълни Чешмеджиев.\r\nСпоред преброяване от 2017 година числеността на морските орли в България се е увеличила. През 1985 година е имало само една двойка, докато миналата година са преброени 30 двойки морски орли. През последните години Дружеството извършваше проследяване със сателитни предаватели на няколко екземпляра от вида. Първите предаватели бяха поставен през 2012 година на млади морски орли, обитаващи Природен парк „Персина“. Предавателите бяха общо три. Те вече не подават сигнал, тъй като техният живот е около 3-4 години.\r\nНадежда КРЪСТЕВА", "date": "2018.04.09", "title": "Велико Търново: Офисът на Българското дружество за защита на птиците в Свищов започва опръстеняване на млади морски орли, обитаващи островите по река Дунав"}
{"url": "http://www.focus-news.net/news/2018/04/09/2509277/nimh-utre-shte-e-predimno-slanchevo-s-vremenni-uvelicheniya-na-oblachnostta-sled-obyad-maksimalnite-temperaturi-shte-sa-mezhdu-22-i-27.html", "text": "През нощта над по-голямата част от страната ще е ясно и почти тихо. Минималните температури ще са от 4° до 9°. Утре ще е предимно слънчево, след обяд с временни увеличения на облачността. В сутрешните часове, на места в низините и по Черноморието ще има ниска слоеста облачност или мъгла. В източните райони вятърът ще е слаб от югоизток. Максималните температури ще са между 22° и 27°, по-ниски по Черноморието - между 10° и 15°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. Атмосферното налягане ще се понижава и ще е близко до средното за април.\r\nПо Черноморието ще има значителна ниска слоеста облачност, в сутрешните часове на места ще е и мъгливо. Ще духа слаб до умерен югоизточен вятър. Максималните температури ще са между 10° и 15°. Температурата на морската вода е 10-12°. Вълнението на морето ще бъде около 2 бала.\r\nВ планините ще е предимно слънчево с временни увеличения на облачността. Ще духа слаб до умерен югозападен вятър. Максималната температура на височина 1200 метра ще около 16°, на 2000 метра – около 9°.  \r\nПрез следващите дни ще преобладава слънчево време с временни увеличения на облачността. В следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици. Ще се задържи топло, с минимални температури между 7° и 12° и максимални – между 23° и 28°; по-ниски ще бъдат по Черноморието – между 12° и 17°. В петък ще се появи вятър от изток-югоизток. Ще започне понижение на температурите.", "date": "2018.04.09", "title": "НИМХ: Утре ще е предимно слънчево, с временни увеличения на облачността след обяд, максималните температури ще са между 22° и 27°"}
{"url": "http://www.focus-news.net/news/2018/04/09/2509279/legendi-za-balgariya-predaniya-ot-gotsedelchevsko-zmeyat-gincho-mominata-kula-i-vrah-orelyak.html", "text": "Районът на Гоце Делчев предоставя изключително добри условия за туризъм. Това каза в интервю за предаването „Легенди за България“ по Радио „Фокус“ дългогодишният планински водач Иван Лазаров. Във връзка с туристическите маршрути с по-интересни обекти, които могат да се видят извън град Гоце Делчев и какво разказват местните легенди, свързани с тях, Лазаров заяви: „С кола от Гоце Делчев туристите могат да се отправят по асфалтов път до село Делчево, което се намира в подножието на Пирин. Пътят до там е около 10 км и е много живописен“. По думите му селото е много красиво и е с възрожденски къщи. Лазаров уточни, че паметник на културата от местно значение е и намиращата се там църква „Успение Богородично“, която е построена през 1938 г. „Ако сте любител на леките планински преходи може да си направите един такъв като се отправите пеша към селото по една добре означена пътека, преминаваща през местността Момина кула. Пътеката минава под едно възвишение, именно на върха му се намира една изоставена и полуразрушена крепост. Някои хора казват, че тя датира от римския период, но според историците е от Средновековието. Легендата, свързана с името й доста интересна“, обясни той. Легенда за Момина кула:\r\nЗа тези, които обичат туристическите маршрути в по-високата част на планината, Лазаров препоръча да покорят връх Ореляк. „Висок е 2099 м. и е най-високият връх в средния дял на Пирин. Той е много лесен за разпознаване, не само защото е най-високият в този дял на планината, а защото на върха се намира радио-телевизионна кула, висока 96 метра“, разказа той.Легенда за връх Ореляк:\r\n„И наистина, ако върхът се погледне от село Пирин, прилича на вкаменен орел. Разбира се трябва и малко въображение, за да се забележи, но наистина прилича. Тези, които не вярват в легендата за вкаменената орлица разказват своя алтернативна версия. Според тях върхът се нарича Орляк заради орлите, които кръжат над него и гнездят по стръмните му и непристъпни склонове. За съжаление след построяването на телевизионната кула тези птици могат все по рядко да се забележат там“, обясни Иван Лазаров.Легенда за змея Гинчо:\r\nИван Лазаров допълни, че днес пещерата е достъпна само за добре подготвени катерачи, а районът около нея е много красив.", "date": "2018.04.09", "title": "Легенди за България“: Предания от Гоцеделчевско – змеят Гинчо, Момината кула и връх Ореляк"}
{"url": "http://www.focus-news.net/news/2018/04/09/2509283/reuters-donald-tramp-saobshti-che-shte-se-sreshtne-v-kraya-na-may-ili-nachaloto-na-yuni-s-kim-chen-un.html", "text": "Президентът на САЩ Доналд Тръмп заяви, че планира да се срещне с ръководителя на Северна Корея Ким Чен-ун в края на май или в началото на юни и че се надява разговорът им да доведе до края на ядрената програма на Пхенян, предава  Reuters.\r\n„Ще се срещнем някъде през края на май или началото на юли и се надявам, че ще постигнем споразумение за ядреното разоръжаване на Северна Корея“, заяви Тръмп пред репортери. „Да се надяваме, че отношенията помежду ни ще бъдат след това много по-различни от тези през последните години“, допълни той.\r\nСпоред анонимен източник от администрацията на САЩ представители на двете страни провеждат тайни срещи в последно време. Според него Пхенян е потвърдил готовността си за провеждането на срещата на високо равнище. Виктор Турмаков", "date": "2018.04.09", "title": "Reuters: Доналд Тръмп съобщи, че ще се срещне в края на май или началото на юни с Ким Чен-ун"}
{"url": "http://www.focus-news.net/news/2018/04/09/2509282/dots-kostadin-nushev-bogoslov-prez-svetlata-sedmitsa-tsarkvata-prizovava-vsichki-da-prodalzhat-da-uchastvat-v-pashalnoto-bogosluzhenie.html", "text": "През Светлата седмица църквата призовава всички да продължат да участват в пасхалното богослужение. Това каза богословът доц. Костадин Нушев в интервю за Агенция „Фокус“ във връзка със Светлата седмица. По думите му тя допуска вярващите да участват в светата литургия и да се причестяват. „Църквата обвързва богослужението за цялата Светла седмица като едно продължение на Великденското. Така че обстановката и атмосферата в православните храмове е радостна и тържествена. Царските двери са отворени и всички християни са призовани с радост да присъстват на светата божествена литургия и да се причестяват“, поясни богословът. Той допълни, че в Светлата седмица  се прославят Христовите ученици, жените мироносици, апостол Петър и св. апостол Тома. „В цялата Светла седмица ние виждаме в евангелските послания и текстове, които църквата възпоменава на богослуженията именно радостта на апостолите. Първоначално страхът след разпятието на Спасителя се променя и постепенно тяхната вяра се укрепва и те придобиват силна увереност, надежда и упование в Бога. Те се дължат на това, че Възкръсналият Христос се явява и им разкрива истината за своето Възкресение“, коментира доц. Нушев. \r\nДеница КИТАНОВА", "date": "2018.04.09", "title": "Доц. Костадин Нушев, богослов: През Светлата седмица църквата призовава всички да продължат да участват в пасхалното богослужение"}
{"url": "http://www.focus-news.net/news/2018/04/09/2509281/predstoyashti-mezhdunarodni-sabitiya-za-10-april-agentsiya-fokus.html", "text": "Севернокорейският външен министър Ли Йон-хо ще се срещне с руския си колега Сергей Лавров.\r\n*** Чешкият президент Милош Земан ще се срещне с министър-председателя Андрей Бабиш, след като последният не успя да формира управляваща коалиция в страната, което може да доведе до предсрочни избори.\r\n*** Германският канцлер Ангела Меркел ще проведе среща с президента на Украйна Петро Порошенко.\r\n*** Президентът на САЩ Доналд Тръмп ще приеме емира на Катар в Белия дом.\r\n***", "date": "2018.04.09", "title": "Предстоящи международни събития за 10 април (Агенция \"Фокус\")"}
{"url": "http://www.focus-news.net/news/2018/04/09/2509284/kyustendil-politseyski-patrul-s-registratsionen-nomer-1610-snabden-s-radar-e-razpolozhen-na-avtomagistrala-struma-pri-vhoda-na-tunela-predi-dupnitsa-v-posoka-blagoevgrad.html", "text": "Полицейски патрул с кюстендилска регистрация 1610, снабден с радар, е разположен на автомагистрала „Струма“ при входа на тунела преди Дупница, в посока Благоевград, предаде репортер на Агенция „Фокус“.", "date": "2018.04.09", "title": "Кюстендил: Полицейски патрул с регистрационен номер 1610, снабден с радар, е разположен на автомагистрала „Струма“ при входа на тунела преди Дупница, в посока Благоевград"}
{"url": "http://www.focus-news.net/news/2018/04/09/2509286/pazardzhik-v-grada-shte-se-provede-turnir-hebros-za-fitnes-i-kulturizam-na-15-april.html", "text": "В Пазарджик ще се проведе Турнир „Хеброс“ за фитнес и културизъм  на 15 април, организиран от Българска бодибилдинг и фитнес федерация, съобщи за Радио „Фокус“ – Пазарджик Никола Гюлеметов, инструктор и бодибилдинг-национал при ветераните и организатор на проявата. Състезанието ще се проведе в ДК Театър „Константин Величков“ в града. Това е първият по рода си турнир в Пазарджик и се провежда в памет на Стоил Стоилов, родом от Пазарджик, който е заслужил майстор на спорта и многократен републикански и балкански и международен шампион по културизъм. Право на участие в турнира имат всички състезатели от клубовете и членове на Федерацията. До участие няма да бъдат допуснати претенденти, които не представляват клуб – нямат клубна принадлежност или клуба, който представляват, не е член на Федерацията, такива, които не са изпълнили изискванията относно членския внос на клуба за настоящата и предходни години, както и участвали в международни състезания, които не са под егидата на IFBB.  „В турнира могат да вземат участие младежи и девойки до 23-годишна възраст, като те ще бъдат разделени в следните категории: девойки – бикини фитнес, младежи – бодибилдинг, жени – бикини фитнес до 166 см и над 166см и мъже – физик до 179 см и над 179 см и бодибилдинг до 80кг, до 90кг и над 90кг. Изискванията за състезателите преди началото на турнира са да са с облеклото съгласно правилника, с което ще участват на състезанието, да имат налично  CD/DVD с музикалния съпровод за волното съчетание и да представят документи за периодичен и предсъстезателен медицински преглед“, уточни Гюлеметов. Финансовите изисквания към претендентите са да имат платен годишен членски внос за клуб от 250 лв., годишна такса за лиценз от 10 лв., такса за участие – 25 лв., годишна такса за картотека – 10 лв., внос контестация – 50 лв., като всички разходи по участието като пътни, храна, хотел са за сметка на участниците. За призовите места са предвидени купи, медали и грамоти.\r\nАлбена ЖИЛЕКОВА", "date": "2018.04.09", "title": "Пазарджик: В града ще се проведе Турнир „Хеброс“ за фитнес и културизъм на 15 април"}
{"url": "http://www.focus-news.net/news/2018/04/09/2509287/futbol-huanfran-saobshti-che-shte-prodalzhi-dogovora-si-s-atletiko-madrid.html", "text": "Защитникът на Атлетико Мадрид Хуанфран съобщи, че има намерение да продължи договора си с клуба .\r\nХуанфран е част от Атлетико Мадрид от 2011 г. насам и е провел повече 300  мача с отбора във всички турнири. През 2012 г. в състава на националния отбор на Испания става европейски шампион.  Виктор Турмаков", "date": "2018.04.09", "title": "Футбол: Хуанфран съобщи, че ще продължи договора си с Атлетико Мадрид"}
{"url": "http://www.focus-news.net/news/2018/04/09/2509047/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Съветникът по национална сигурност към Белия дом Том Босърт заяви в неделя, че на фона на докладите за нова химическа атака в Сирия „всички опции остават на масата“, пише изданието Politico.\r\nБосърт поясни, че след съобщенията за предполагаема употреба на химически оръжия в Сирия екипът за национална сигурност на президента на САЩ Доналд Тръм е преглеждал снимки и информация през цялата нощ. От редакцията припомнят, че съгласно разпространените данни, най-малко 42-ма души са загинали, а десетки други са ранени, след вероятно нападение с химически оръжия срещу град Дума в Източна Гута. Дамаск отрече обвиненията, а Москва ги определи като провокация. В тази връзка Босърт призна, че \"не бих изключил\" нов американски удар срещу режима в Дамаск.\r\nПредполагаемата атака е извършена точно година след трагедията в Хан Шайхун, провинция Идлиб, в резултат на която загинаха над стотина души. САЩ отговориха на нападението с въздушни удари срещу сирийска въздушна база. \r\nТръмп разкритикува руския президент Владимир Путин и Иран за „безсмислената химическа атака\", добавяйки, че ще платят „висока цена\" за своите действия.\r\nПоследната атака на сирийския режим може да отправи нови предизвикателства пред лидера на Белия дом, който многократно заяви в последните дни, че иска да изтегли американските войски от Сирия. Администрацията във Вашингтон съобщи в по-рано тази седмица, че военната мисия „върви към своя край\", но не представи конкретни планове за изтеглянето на американските военнослужещи от близкоизточната република.\r\nВ неделя Босърт потвърди информацията, като заяви, че „махалото твърде дълго е в погрешна посока и САЩ са се възползвали от своята отговорност да гарантират сигурност за целия свят… Нуждаем се от увеличаване на регионалното партньорство и от намаляване на присъствието на САЩ\" в Близкия изток.\r\nСАЩ имат около 2000 военнослужещи в Сирия, изпратени за целите на борбата срещу близкоиточната радикална групировка „Ислямска държава“.\r\n*** Влиятелният сенатор Линдзи Греъм, който за кратко се бори срещу Доналд Тръмп на първичните избори в Републиканската партия, определи отговора на 45-тия президент на САЩ като „определящ за него момент“ в качеството му на главнокомандващ, отбелязва американското издание Washington Examiner. \r\n„Те виждат, че нашата решителност намалява, но президентът Тръмп може да преобърне тези представи“, изрази увереност републиканецът. \r\nПо-рано в неделя Тръмп осъди предполагаемата химическа атака в сирийския град Дума, Източна Гута, обвинявайки за нея силите на президента Башар Асад и съюзниците му Русия и Иран. От редакцията припомнят, че съгласно разпространените данни, над 40 души са загинали, а десетки други са ранени, след вероятно нападение с химически оръжия срещу град Дума. Дамаск отрече обвиненията, а Москва ги определи като провокация. \r\n„Той (Доналд Тръмп – бел. р.) в миналото е предизвиквал Асад да не използва химическо оръжие\", припомни Греъм, като след това предупреди, че ако не се предприемат конкретни стъпки в отговор на предполагаемите действия на Дамаск, то това със сигурност би повлияло негативно на позицията на Вашингтон в преговорите със Северна Корея. Освен това американският президент „ще изглежда слаб в очите на Русия и Иран“. \r\nВ ранен неделен пост в социалната мрежа „Туитър“ държавният глава на САЩ заплаши, че отговорните за атаката в Дума ще платят „висока цена“, като същевременно обвини предходния президент на САЩ Барак Обама за неговия отговор на използването на химическо оръжие в Сирия през 2013 г.\r\n„Значи това е определящ момент, господин президент. Трябва да проследите този разказ - покажете решимостта, която Обама не демонстрира“, бе призивът, който сенатор Греъм отправи към лидера на Белия дом. \r\nВ отделно интервю съветникът по националната сигурност към Белия дом Том Босърт заяви, че след новата химическа атака в Сирия нито една опция за отговор не бива да бъде изключвана. Предполагаемата атака е извършена точно година след трагедията в Хан Шайхун, провинция Идлиб, в резултат на която загинаха над стотина души. САЩ отговориха на нападението с въздушни удари срещу сирийска въздушна база.\r\n*** Президентът на Турция Реджеп Тайип Ердоган отново изостри тона срещу поддръжниците на „Работническата партия на Кюрдистан“ (ПКК), предупреждавайки ги, че ще „свършат в ада“, и обещавайки, че военните на Анкара ще продължат операциите срещу тях в Сирия и Ирак, пише вестник Hurriyet. \r\n„Ще продължим борбата си в рамките на стратегията, която сме определили. Благодарим на всяка партия, която ни подкрепя в тази борба. На тези, които говорят като ръководители на терористични организации, казваме – ще свършите в ада\", заяви Ердоган в рамките на митинг на управляващата „Партия на справедливостта и развитието“ в югоизточната провинция Сиирт.\r\nЕрдоган направи коментарите само ден, след като обвини Франция, че подстрекава „терористите“, като ги „посреща“ в Елисейския дворец в Париж, при това на фона на протеста от страна на Анкара, съюзник на Франция в НАТО, за подкрепата, която тя демонстрира към Сирийските демократични сили (СДС).\r\nНа 30 март френският президент Еманюел Макрон се срещна със сирийска делегация, включваща представители на „Народни отряди за отбрана“ (YPG) и „Партията на демократическия съюз“ (PYD), давайки им гаранции за подкрепата на Париж за стабилизиране на Северна Сирия от дейността на „Ислямска държава“ в региона. \r\nСпоред Анкара YPG е пряко свързана с ПКК и поради тази причина на 20 март тази година стартира операция „Маслинова клонка“ в района на сирийския град Африн. \r\nСпоред управляващите в Анкара обещанието на Макрон е „подкрепа за тероризма\" и може да превърне Франция в „цел на Турция\".\r\n„Франция, подбуждате тероризма. Подкрепяте го, като го посрещате в Елисейския дворец. Няма да можете да обясните това. Няма да можете да се освободите от това терористично бреме ... Докато Западът подхранва тези терористи, той ще потъва\", заяви по-рано Ердоган.\r\nВ неделя тонът на турския президент отново се изостри. „Ние водим безпрецедентна борба срещу тероризма. Те (французите – бел.р.) стоят срещу нас с гласа и исканията на терористични организации, въпреки че те трябва да ни подкрепят \", категоричен бе Ердоган. \r\n„Когато става въпрос за техните интереси, те не се въздържат от маршируване с терористични организации. Дори терористи в Елисейския дворец. След това се опитват да ми дават съвети. Пазете си ги за себе си. Ако сте против терористичните организации, тогава трябва да стоите до нас. Ако не го направите, трябва да знаете, че всички тези терористични организации ще ви създадат главоболие\", добави Ердоган.\r\nТой обеща, че Турция ще продължи операциите си в Сирия и Ирак срещу силите на ПКК, като добави, че до този момент в рамките на операция „Маслинова клонка“ военните на Анкара са „неутрализирали“ 4017 „терористи“.\r\n„Какво ви казахме? Няма значение къде ще избягате [ПКК], ние ще бъдем там \", закани се турският президент.\r\n*** Израелският министър на отбраната Авигдор Либерман се превърна в обект на засилена критика, след като направи поредица от остри изявление, сред които се съдържаше коментар, че „в Ивицата Газа няма невинни“, отбелязва вестник The Jerusalem Post. \r\n„Трябва да разберете, че в Ивицата Газа няма невинни хора. Всеки има връзка с „Хамас“. Всеки получава заплата от „Хамас\", бяха димуте на Либерман. Същевременно израелският министър бе категоричен, че „онези, които се опитват да ни предизвикат на границата и да я нарушават, принадлежат на военното крило на „Хамас“.\r\nРеакцията от другата страна не закъсня. „Израелският официален дискурс продължава да подбужда към омраза, расизъм и дискриминация срещу хората от Палестина\", се казва в съобщение от Организацията за освобождение на Палестина (ООП), разпространено в социалната мрежа „Туитър“ във връзка с интервюто на Либерман за KANN Radio.\r\nПо повод насилието по границата с Ивицата Газа, което ескалира от 30 март насам, Либерман изрази увереност, че участниците в протестите не са били случайни палестинци, а активисти на „Хамас“, на които е платено, за да участват в демонстрациите. Неговото описание включваше 30-годишния фоторепортер Ясер Муртая, който според съобщения в медиите е убит от израелските войници близо до границата с Ивицата Газа в петък, докато е правил снимки, и въпреки че е носил жилетка, на която ясно се е виждал надписът „Преса“.  \r\n„Десетки пъти в миналото „Хамас“ използва журналисти, медии, „Червения полумесец“ и линейки за извършване на терористични атаки\", коментира Либерман, припомняйки, че Муртая е застрелян, след като е използвал дрон.\r\n„Не можем да поемаме риск с всеки, който управлява дрон над израелските военни. Ние предупредихме всички предварително. Изпратихме предупреждения на арабски, иврит и английски. Всеки знаеше, че сме решени да защитаваме израелските граждани и нашия суверенитет. Тези, които поемат рискове и застрашават живота си, правят това съзнателно\", изрази увереност Либерман.\r\n„Не се говори за икономика или съвместно съществуване. Всички изказвания са за унищожаване на Израел и връщането на [палестинските] бежанци в Тел Авив, Хайфа и Яфо\", подчерта израелският военен министър.", "date": "2018.04.09", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/04/09/2509073/aktualna-patna-obstanovka.html", "text": "Днес ще е предимно слънчево. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°. Пътните настилки са сухи. Това съобщиха от пресцентъра на Агенция \"Пътна инфраструктура\".\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n• Всички автомагистрали; \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n• път I-1 Благоевград-ГКПП „Кулата“;\r\n• път I-4 п. в. „Коритна“-Велико Търново-Шумен;\r\n• път I-5 Русе-Велико Търново;\r\n• път I-8 ГКПП „Калотина“-София;\r\n• път I-9 Варна-Бургас;\r\n• път II-18 Околовръстен път София;\r\n• път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите: \r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 96+000 до км 97+000 посока Бургас, движение в една лента поради ремонтни дейности на пътната настилка. Срок до 10.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nРеверсивно движение по АМ „Люлин“ между тунел „Мало Бучино“ и тунел „Люлин“ от км 9+350 до км 10+875 в дясното платно /посока Перник/. Обособяват се две ленти за движение в посока София и една лента в посока Перник. Скоростта на движение се ограничава на 50 км/ч.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 10.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 10.04.2018 г.; \r\nОбласт Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 10.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 154+000 до км 160+000 се осъществява в една лента поради ремонтни дейности на асфалтовата настилка. Срок до 10.04.2018 г. \r\nПът II-37: Движението по път II-37 с. Гелеменово – Пазарджик от км 117+900 до км 118+300 се осъществява в една лента поради ремонтни дейности на асфалтовата настилка. Срок до 09.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемотни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20м. Участъка е сигнализиран с пътни знаци. Срок до 10.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 10.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-7003: Движението по път III-7003 Пристое – Каолиново от км 0+000 до км 4+900 се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.09", "title": "Актуална пътна обстановка"}
{"url": "http://www.focus-news.net/news/2018/04/09/2509048/predstoyashti-sabitiya-v-stranata-za-9-april-agentsiya-fokus.html", "text": "***\r\nОт 16.30 часа в детска градина „Зайченцето бяло“ ще бъде открита учебна площадка за безопасно движение и приложно колоездене.\r\n***\r\nОт 18.00 часа на бул. „Княгиня Мария Луиза“ №58  ще се проведе пресконференцията на руския духовен майстор и праноед Дмитрий Лапшинов СВАРГА.\r\n***\r\nОт 11.00 часа на централния площад „Акад. Николай Хайтов“ ще се проведе празничен концерт на народния певец Здравко Мандаджиев.\r\n***\r\nОт 08.00 часа в храм „Свето Вознесение Господне” ще бъде отслужена Архиерейска Възкресна света литургия.\r\nОт 10.30 часа кметът Иван Гавалюгов към жителите и гостите на община Ботевград ще поздрави жителите и гостите на община Ботевград. \r\nОт 10.40 часа Ловчанският митрополит Гавриил ще отслужи Водосвет за здраве и благополучие. \r\nОт 11.00 часа  ще бъде раздаден Великденски (30 метров) козунак. От 11.10 часа с концерт на Общински Духов оркестър – Ботевград ще започне концертната програма на събора в Ботевград.\r\n***\r\nОт 08.00 часа в храм „Св. Архангел Михаил“ ще бъде отслужено утринно богослужение. След това програмата ще продължи с празнична Великденска литургия от 09:00 часа, отново в храм „Св. Архангел Михаил“. От 11.00 часа, на централния градски площад, своите великденски поздравления ще поднесат Варненския и Великопреславски митрополит Йоан, и  кметът д-р Александър Горчев.\r\n***\r\nОт 11.00 часа ще се състои тържественото откриване на седмото издание на фолклорния събор „Алботин“, в подножието на Алботинския скален манастир край с. Градец. Заместник-кметът на Община Видин инж. Цветан Асенов ще поднесе приветствие към участниците и гостите на събитието. От 11.30 часа ще започне фолклорният събор „Алботин“ в Алботински скален манастир, край с. Градец\r\n***\r\nОт 11.30 часа на пл. „Стефан Стамболов“,ще се състои концерт на Духов оркестър-Пловдив по повод Великденските празници.\r\n***\r\nОт 16.00 часа на стълбите на Каменица на Главната улица в Пловдив ще се състои безплатен концерт „Класика за Великден”.\r\n***\r\nОт 11.00 часа в Парка на младежта ще се проведат игри под надслов „Великденско съкровище“", "date": "2018.04.09", "title": "Предстоящи събития в страната за 9 април (Агенция „Фокус“)"}
{"url": "http://www.focus-news.net/news/2018/04/09/2509049/ruskiyat-patriarh-kiril-svetovnata-kriza-na-vyarata-i-nravstvenostta-ne-zasegna-rusiya.html", "text": "Световната криза на вярата и нравствеността не засегна Русия по този начин, по който тя се проявява в момента в някои страни. Напротив, в тази страна от година на година се увеличава броят на хората, които посещават храмовете. Това заяви Патриархът на Москва и цяла Русия Кирил след края на пасхалната вечерня в храма Христос Спасител в Москва, предава ТАСС.\r\n„Днес вярата е подложена на големи изкушения и съблазни и за някои общества се говори, че тяхната религиозна вяра е угаснала. Тези, които пътешестват по света, знаят, че в другите страни действително храмовете пустеят, а вместо тях в тези здания се появяват увеселителни учреждения, ресторанти... Да, действително в момента има криза на вярата. Но тази криза е свързана с кризата на нравствената природа на човека“, отбеляза патриархът.\r\nСпоред думите на предстоятеля на Руската православна Църква, „това, което днес виждаме в много страни се съпровожда от удивителни наблюдения за нашата с вас руска реалност“. „Ето, по катедралния храм, който в течение на цялата Страстна седмица се пълнеше с хора, мога да кажа какво се случи в Москва за последните девет години, през които имам щастието да служа тук, как се промени образът на молещите се в Църквата, как се увеличи броят на хората“, продължи Кирил.\r\n„Когато пристъпихме към строителството на нови храмове в Москва ни казваха: ‚Дори старите ви храмове стоят пусти‘. И ето в навечерието на Великден аз обиколих тези нови църкви... срещах се с народа. Какво огромно количество хора! И свещениците ми казват, че нашите храмове са пълни. Те са прекалено малки, не стигат. И това се случва в столицата, в Москва, през XXI век“, констатира патриарх Кирил.\r\nСпоред неговото мнение, фактът, че „вярата в народа укрепва“, може да се дължи на няколко причини. „Може би, защото под тавана на Божията Майка се намира нашето многострадално Отечество. Може би, защото нашите предци прелистиха изключително тежки исторически страници. Може би, защото техният съвършено отделен исторически опит стана наш опит. И все някога това трябва да донесе своите плодове. И днес виждаме, как тези плодове узряват“, заключи патриархът на Москва и цяла Русия Кирил. \r\nПревод и редакция:", "date": "2018.04.09", "title": "Руският патриарх Кирил: Световната криза на вярата и нравствеността не засегна Русия"}
{"url": "http://www.focus-news.net/news/2018/04/09/2509274/afp-vladimir-putin-predupredi-da-ne-se-dopuskat-provokatsii-i-spekulatsii-otnosno-predpolagaemata-upotreba-na-himichesko-orazhie-v-siriya.html", "text": "Президентът на Русия Владимир Путин в телефонен разговор с германския канцлер Ангела Меркел предупреди да не се допускат „спекулации и провокации“ по възможната употреба на химическо оръжие в контролирания от сирийската опозиция град Дума, предава  AFP.\r\n„Лидерите обмениха мнения по ситуацията в Сирия включително и обвиненията срещу Дамаск от редица западни държави за употребата на химическо оръжие. Руската страна заяви, че не е приемливо да има провокации и спекулации по въпроса“, пише в официално заявление на Кремъл.  Виктор Турмаков", "date": "2018.04.09", "title": "AFP: Владимир Путин предупреди да не се допускат „провокации и спекулации“ относно предполагаемата употреба на химическо оръжие в Сирия"}
{"url": "http://www.focus-news.net/news/2018/04/09/2509278/ria-novosti-v-oon-saobshtiha-che-ne-mogat-da-proveryat-novinite-za-himicheskata-ataka-v-duma.html", "text": "Прессекретарят на ООН Стефан Дюжарик заяви, че Световната организация няма възможност да провери твърденията за използване на химическо оръжие в сирийския град Дума, предава РИА Новости.\r\n„В момента нямаме възможност независимо да проверим твърденията за химическа атака. Но всички твърдения за продължаващата употреба на химическо оръжие ни притесняват крайно“, заяви Дюжарик . \r\nПо-рано редица свързани със сирийската опозиция медии публикуваха съобщения, че сирийската правителствена армия е употребила хлорен газ в град Дума, от което са загинали десетки цивилни. Виктор Турмаков", "date": "2018.04.09", "title": "РИА Новости: В ООН съобщиха, че не могат да проверят новините за химическата атака в Дума"}
{"url": "http://www.focus-news.net/news/2018/04/09/2509052/anadolu-agency-turtsiya-povishava-otbranitelnata-sposobnost-na-somaliya.html", "text": "Екип на Anadolu Agency е бил на посещение в учебния център на Въоръжените сили на Турция в столицата на Сомалия Могадишу.\r\nНай-големият военно-учебен център на Турция в чужбина е открит на 30 септември 2017 година с участието на президента на Сомалия Абдулах Фермаджу и началника на Генералния щаб на турските ВС Хулуси Акар, припомня турската държавна агенция.\r\nВ центъра, намиращ се на подчинение на командването на турската военна мисия в Сомалия, с участието на най-добрите военни инструктори на Турция, се провежда подготовка на млади офицери и военнослужещи за младшето командно звено на сомалийските ВС, обяснява „Анадолската агенция“. Навиците за стрелба в центъра се обучават с автомати турско производство МРТ-76.\r\nПри центъра, разположен на крайбрежието на индийския океан, също така действат военно училище и школа за сержанти, пише турската агенция. На територията му са разположени джамии, библиотека, киносалон, зала за конференции и други.\r\nСомалийските военни са слушатели в курсове по турски език, добавят от турската медия.\r\nПревод и редакция:", "date": "2018.04.09", "title": "Anadolu Agency: Турция повишава отбранителната способност на Сомалия"}
{"url": "http://www.focus-news.net/news/2018/04/09/2509288/abc-news-ozho-razsledva-dannite-za-himicheskoto-napadenie-v-siriya.html", "text": "Организацията за забрана на химическото оръжие (ОЗХО) съобщи, че е започнала разследване на възможната употреба на отровен газ в Сирия, предава  ABC News.\r\nИзпълнителният директор на ОЗХО Ахмет Узумджу изрази „загриженост за възможната атака с химическо оръжие“ в сирийския град Дума. Според официално заявление на организацията тя следи от близо инцидента и е направила предварителен анализ на докладите за употребата на химическо оръжие.\r\nВ момента мисия за установяване на фактите е в процес на събиране на допълнителна информация от всички налични източници, за да се установи дали наистина са използвани химически оръжия.  Виктор Турмаков", "date": "2018.04.09", "title": "ABC News: ОЗХО разследва данните за химическото нападение в Сирия"}
{"url": "http://www.focus-news.net/news/2018/04/09/2509275/gd-granichna-politsiya-vse-oshte-e-intenziven-trafikat-po-granitsite.html", "text": "Все още е интензивен трафикът по границите, съобщиха от пресцентъра на ГД \"Гранична полиция\". На българо-сръбската граница трафикът е интензивен на изход на ГКПП \"Калотина\" за товарни автомобили. На българо-гръцката граница трафикът е интензивен на вход на ГКПП \"Кулата\" за леки автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница трафикът е интензивен на изход и на вход на ГКПП \"Дуранкулак\" за леки автомобили и на изход на ГКПП \"Дунав мост Видин\" за товарни автомобили. На българо-македонската граница трафикът е нормален на всички контролно-пропусквателни пунктове.", "date": "2018.04.09", "title": "ГД \"Гранична полиция\": Все още е интензивен трафикът по границите"}
{"url": "http://www.focus-news.net/news/2018/04/09/2509056/independent-homofobskite-religioznite-i-rasovite-prestapleniya-v-britanskiya-obshtestven-transport-sa-stanali-ezhednevie.html", "text": "Броят на престъпленията от омраза, съобщени на полицията, в транспортните мрежи в цяла Великобритания са се удвоили през последните пет години, пише британското ляво-либерално издание Independent.\r\nПрестъпленията от религиозна омраза във влаковете, метрото и автобусите са се увеличили с пет пъти от 2013 година, докато хомофобските инциденти са нараснали с 200%.\r\nДанните на Британската транспортна полиция (БТП), с които разполага ляво-либералното издание, показват, че свързаните с религия атаки са се увеличили с четири пъти, от 64 през 2013 година до 294 през 2017-а.\r\nБроят на жертвите гейове, лесбийки и бисексуални по пътя и железопътната мрежа са се утроили от 139 до 416, докато расовите престъпления от омраза са скочили от 1453 до 2566 за петгодишния период. По-малко са единствено престъпленията срещу инвалидите в транспорта, пише Independent.\r\nБТП, чийто бюджет беше намален миналата година, съобщава, че повечето от престъпленията от омраза, за които е докладвано, са вербални, а не физически.\r\nТемата за престъпленията от омраза в обществения транспорт е в светлината на прожекторите, откакто Лондонският транспорт беше принуден да се извини на певеца Уил Йънг, след като той се оплака, че шофьор на автобус се е подигравал с него на хомофобска основа, припомня Independent.\r\nВ друг случай в транспортната мрежа на британската столица, на студента Уил Майрик е направен ключ, който е затруднил дишането му, от двама нападатели, които са го принудили да се извини за това, че е гей, продължава ляво-либералният вестник, като припомня още, че миналия месец БТП е започнала разследване, след като млада двойка става обект на расистки коментари на борда на влак в Източен Лондон, като цялата ситуация е заснета и публикувана.\r\nЙан Махоуни, професор по криминология в университета Ливърпул Хоуп твърди, че Брекзит е дал смелост на тези, които преди са таели расистките си възгледи и не са ги изразявали публично. „Фактът, че най-голямото нарастване на расово и религиозно мотивирани престъпления от омраза в публичния транспорт са се случили след 2016 година определено свидетелства за това“, заяви той, според цитата на Independent.\r\nЛяво-либералният вестник представя данни от БТП, съгласно които в 12-те месеца преди референдума за развод със Съюза са докладвани общо 3046 престъпления от омраза в транспорта. Но през годината след вота същите са били най-малко 4980.\r\nПол Туокок, от ЛГБТ+ групата „Стоунуол“, заяви, че числата са „изключително притеснителни“. „Докато някои може и да твърдят, че това увеличение се дължи на това, че повече хора се осмеляват да докладват, ние се страхуваме, че те са само върха на айсберга що се отнася до престъпленията от омраза срещу ЛГБТ хората“, заяви той, като добави, че четири от пет престъпления от омраза срещу хората с нестандарта сексуална ориентация не се докладват, а младите гейове въобще не си правят труда да съобщят за издевателствата на полицията.\r\nПревод и редакция:", "date": "2018.04.09", "title": "Independent: Хомофобските, религиозните и расовите престъпления в британския обществен транспорт са станали ежедневие"}
{"url": "http://www.focus-news.net/news/2018/04/09/2509055/viktor-orban-pobedata-ni-dava-vazmozhnost-da-se-zashtitim-sebe-si-i-ungariya.html", "text": "Премиерът на Унгария Виктор Орбан заяви, че победата на неговата партия „Фидес“ на парламентарните избори в страната, проведени в неделя, е „историческа“, след като междинните резултати показаха, че той отново ще спечели мнозинство в местното народно събрание, предава AFP.\r\nВ изказване пред огромното множество от негови привърженици в Будапеща, Орбан заяви, че този резултат е дал на унгарците „възможност да защитят себе си и Унгария“.\r\nПревод и редакция:", "date": "2018.04.09", "title": "Виктор Орбан: Победата ни дава възможност да се защитим себе си и Унгария"}
{"url": "http://www.focus-news.net/news/2018/04/09/2509054/irakski-turkmenski-front-turtsiya-i-irak-tryabva-da-otvoryat-nezabavno-nov-gkpp-za-da-osuetyat-amerikanskite-dostavki-za-pkk.html", "text": "Турция и Ирак трябва незабавно да открият граничния пункт „Овакьой“, за да създадат алтернатива на ГКПП „Фишхабур“, който в момента се използва от Вашингтон, за да доставя оръжия на терористите от Работническата партия на Кюрдистан (ПКК) в Сирия, съгласно думите на изтъкнат иракски политик, цитиран от електронното издание на турския вестник Yeni Safak.\r\nВ ексклузивно интервю за турското издание, представителят на „Иракския туркменски фронт“ в Турция Хичран Казанчъ посочи, че „Овакьой“ трябва да бъде отворен спешно и „без всякакво забавяне“.\r\n„Пътят от „Овакьой“ до Багдад има решаващо търговско, военно и политическо значение. Транспортният коридор трябва да бъде отворен от точката, където се съединяват границите на Ирак, Турция и Сирия и да продължи чак до Багдад през Талафер и Мосул. Той ще има голям икономически, както и политически и военен успех“.\r\nКазанчъ подчерта, че подобен път ще нанесе сериозен удар по САЩ, слагайки край на снабдителната линия между Сирия и Ирак.\r\n„Ако бъде завършен проектът Овакьой – Багдад, пътят, който САЩ използват, за да доставят оръжие на ПКК ще бъде затворен“.\r\nYeni Safak пояснява, че САЩ са снабдили терористичната организация ПКК/ „Отрядите за народна самоотбрана“ (ОНС) с повече от пет хиляди камиона, натоварени с оръжия, които уж са за борбата срещу „Ислямска държава“, въпреки многократните предупреждения на Анкара, че групата е сирийска издънка на терористичната групировка ПКК. Турското издание припомня, че ПКК фигурира в списъците на терористичните организации на Турция, САЩ и ЕС. Тя води въоръжена борба в югоизточна Турция от 1984 година и в този период са загинали повече от 40 хиляди души.ПКК в Синджар\r\n„Операцията, която бе проведена от милициите „Хашд ал Шааби“ през последните няколко дни не беше нищо повече от заблуждаваща маневра. Терористите от ПКК, преоблечени в униформи на „Хашд ал Шааби“, се опитаха да избегнат възможна интервенция на Турция. Преди в района имаше отряди на „Пешмерга“ (иракски кюрдски военни формирования). Когато „Ислямска държава“ пристигна в региона, нейните бойци се предадоха пред ПКК и избягаха. В последствие ПКК основаха фронтова група под името „Отряди за самоотбрана Шингал“. Сега групата, за която те твърдят, че е местна силова структура, е съставена от терористи от ПКК“, заяви Казанчъ.Американските конвои за ПКК\r\nСАЩ, които според данните, представени от „Йени Шафак“, са снабдили терористичната организация ПКК с товарите от пет хиляди камиона и две хиляди транспортни самолета пълни с оръжия, муниции и бронирани машини, продължават да снабдяват бойците, които окупират района в близост до мястото, където се съединяват границите между Сирия, Ирак и Турция.\r\nСпоред местни източници, пореден американски конвой, натоварен с машини и контейнери, е преминал границата на Сирия от Ирак преди няколко дни.\r\nПревод и редакция:", "date": "2018.04.09", "title": "Иракски Туркменски фронт: Турция и Ирак трябва да отворят незабавно нов  ГКПП, за да осуетят американските доставки за ПКК"}
{"url": "http://www.focus-news.net/news/2018/04/09/2509057/the-daily-express-besni-ribari-palyat-znamena-na-es-po-vreme-na-yarosten-masov-protest.html", "text": "Британски рибари запалиха рибарска лодка и знамена на Европейския съюз в хода на общонационален протест срещу транзитната сделка за Брекзит на риболовците, които се организираха във флотилии и обикаляха бреговете в несъгласие с искането да се съобразят с европейските правила, пише британското евроскептично издание The Daily Express.\r\nОрганизацията „Рибари за излизане“ организира масови протести, които трябваше да покажат ясно, че те са срещу „Общата риболовна политика“, която ще остане в сила ако транзитната сделка за Брекзит се одобри, пише вестникът.\r\nОколо 200 лодки се организираха във флотилии по крайбрежието на Великобритания, включително пристанища като Нюкасъл, Хейстингс и Плимут.\r\nВ Кент флотилия от рибарски лодки обикаляше, както пише The Daily Express, около плажа „Уайтстейбъл“ един час, преди лодката, оставена на брега, да бъде запалена пред погледа на видния евроскептик Найджъл Фараж и съпровод от сирени и заря от изпадналите в екстаз рибари.\r\nЕвроскептичното издание обяснява, че водените в момента преговори предвиждат, че британските рибари ще трябва да се подчиняват на европейските правила през целия транзитен период до 2020 година. Говорителят на „Рибари за излизане“ Алън Хейстингс заяви, че споразумението е „смъртна присъда“ за индустрията, защото „Съюзът ще бъде свободен да ни налага пагубни правила, за да премахне всичко, което е останало от британската риболовна флота“.\r\nВ друго изявление от „Рибари за излизане“ се казва: „Рибарите и риболовните общности са разярени, че правителството капитулира и ще остави Великобритания да се подчинява на законите на ЕС след Брекзит. Рибарите се страхуват, че Съюзът ще може да наложи зловредни правила, с които да изкара от строя британската риболовна флота и да използва международното право, за да претендира за ресурсите, които Обединеното кралство повече няма да може да лови“.\r\nБившият лидер на Партията на независимостта на Обединеното кралство (ЮКИП) Найджъл Фараж също се включи към активистите и туитна снимка от изгарянето на лодката. Към изображението той добави следния текст: „Британската риболовна индустрия в пламъци. Тереза Мей предаде нашите рибари. Брекзит трябва да означава Брекзит“.\r\nМинистерството на околната среда, храните и селското стопанство излезе със съобщение, пише The Daily Express, в което се казва, че то разбира разочарованието на рибарите, но транзитната сделка „предпазва рибарските общности“.\r\nПревод и редакция:", "date": "2018.04.09", "title": "The Daily Express: Бесни рибари палят знамена на ЕС по време на яростен масов протест"}
{"url": "http://www.focus-news.net/news/2018/04/09/2509276/tass-oon-prizova-stranite-da-ne-se-ogranichavat-edinstveno-sas-slovesno-osazhdane-na-upotrebata-na-himichesko-orazhie-v-siriya.html", "text": "Върховният комисар на ООН по правата на човека Зейд Раад ал Хюсеин смята, че единствено словесните осъждания на употребата на химическо оръжие в Сирия не са достатъчни. В разпространено в Женева заявление той призова световната общност решително да реагира на подобни случаи и заяви, че Съветът за сигурност на ООН се оказва „парализиран“ заради използването на вето, предава ТАСС.\r\nАл Хюсеин смята, че „определено число много мощни държави, пряко въвлечени в конфликта в Сирия“ са претърпели провал в спирането на „регреса към общодостъпността на химическото оръжие“. Според него в Сирия химическо оръжие е използвано 35 пъти. „Словесното осъждане явно не е достатъчно“, констатира той и подчерта, че отсъствието на необходимо разследване на съобщенията за химическите атаки води до поощряването на употребата му и подкопава легитимността на международното право.\r\nСпоред върховния комисар на ООН , отговорът на световната общност за химическите атака и до сега са „празни думи и хилави осъждания“, докато „Съветът за сигурност на ООН е парализиран заради използването на правото на вето“.  Виктор Турмаков", "date": "2018.04.09", "title": "ТАСС: ООН призова страните да не се ограничават единствено със словесно осъждане на употребата на химическо оръжие в Сирия"}
{"url": "http://www.focus-news.net/news/2018/04/09/2509061/stotitsi-vyarvashti-prisastvaha-na-praznichnoto-bogosluzhenie-za-vazkresenie-hristovo-v-stolichniya-hram-sv-vmtsa-nedelya-obzor.html", "text": "Стотици вярващи се събраха в столичния храм „Св. Вмца Неделя“ на празничното богослужение за Второ Възкресение. Службата оглави Негово светейшество Българският патриарх и Софийски митрополит Неофит. Патриархът носеше мантия и жезъл и бе посрещнат  от вярващите пред храма. Негово светейшество не пропусна да приветства вярващите с думите: \"Христос Воскресе\", а те му отвърнаха, както повелява традицията с \"Воистина Воскресе\". В словото си Негово светейшество поздрави с Христовото Възкресение всички верни чеда на православната вяра в Родината и извън нея. Неофит пожела още светлина, мир и спасение за всеки човек. По време на богослужението бе изчетен един и същи евангелски текст на различни езици. Църковната традиция повелява това да се прави само веднъж в годината на Великден. След  литургията празничен камбанен звън възвести Христовото Възкресение. По повод Великден зазвуча камбанен звън в цялата страна, където бяха отслужени празнични литургии. \r\nДеница КИТАНОВА", "date": "2018.04.09", "title": "Стотици вярващи присъстваха на празничното богослужение за Възкресение Христово в столичния храм „Св. Вмца Неделя“ (ОБЗОР)"}
{"url": "http://www.focus-news.net/news/2018/04/09/2509051/turskiyat-ministar-po-evropeyskite-vaprosi-panos-kamenos-e-politicheski-sharlatanin.html", "text": "Министърът по европейските въпроси на Турция Омер Челик публикува поредица от „туитове“ на своя акаунт в неделя. В тях той определи министъра на отбраната на Гърция Панос Каменос като „политически шарлатанин“ и призов Европейския съюз да го осъди, пише електронното издание на гръцкия вестник Protothema.\r\nЧелик заяви още, че гръцкият военен министър постоянно провокира Турция и обвини гръцкото правителство, визирайки премиера Алексис Ципрас, че подкрепят позицията на Каменос чрез мълчанието си, пише гръцкият вестник. \r\nТурският министър разкритикува и Европейския съюз за това, че се е солидаризирал с Гърция и „Южен Кипър“, както назовава Република Кипър в своите публикации, без оглед на всякакви принципи, според цитата на Protothema.\r\nПревод и редакция:", "date": "2018.04.09", "title": "Турският министър по европейските въпроси: Панос Каменос е политически шарлатанин"}
{"url": "http://www.focus-news.net/news/2018/04/09/2509053/na-izborite-v-ungariya-fides-4915-yobik-2014-sotsialistite-1195-zelenite-651.html", "text": "Дясноцентристката унгарска партия „Фидес“, оглавявана от премиера на страната Виктор Орбан, води убедително на неделните парламентарни избори, съгласно частичните данни от вота, публикувани от местната ЦИК, предава AFP.\r\nПредварителните резултати показват, че „Фидес“ е спечелил 49,15% от гласовете, след преброяването на 64% от бюлетините, съобщиха от унгарската ЦИК, като добавиха, че избирателната активност е била 68,80%.\r\nВисоката явка облагодетелства най-много, според AFP, крайно-дясната Йобик, която, според последните данни, е получила 20,14% от гласовете, докато Социалистическата партия е останала трета с 11,95%. Последната партия, която преминава бариерата към момента е зелената „ЛМП“ с 6,51%.\r\nПревод и редакция:", "date": "2018.04.09", "title": "На изборите в Унгария: „Фидес“ – 49,15%, „Йобик“ – 20,14%, Социалистите – 11,95%, Зелените – 6,51%"}
{"url": "http://www.focus-news.net/news/2018/04/09/2509285/standard-makedoniya-kosovskiyat-vanshen-ministar-zayavi-che-nikoy-ne-mozhe-da-poprechi-na-uchastieto-na-stranata-mu-na-sreshtata-na-visoko-ravnishte-v-sofiya.html", "text": "Косовският министър на външните работи Беджет Пацоли заяви, че никой не може да оспори и предотврати пълното и равноправно участие на представителите на страната му на срещата на високо равнище ЕС-Западни Балкани в София на 17 май, предава македонската медия  „Стандард“.\r\n„Тази среща трябва да се разглежда като възможност да се даде нова енергия на страните от Западните Балкани: от укрепване на инфраструктурата, цифровите  и междуличностните връзки, до по-тясното сътрудничество в борбата срещу общите предизвикателства като сигурността, миграцията, геополитическото развитие и добросъседските отношения“, заяви Пацоли.\r\nСрещата ЕС-Западни Балкани ще се проведе на 17 май в София, но Испания, Румъния и Кипър съобщиха, че може би няма да присъстват заради участието на Косово.  Виктор Турмаков", "date": "2018.04.09", "title": "„Стандард“ (Македония): Косовският външен министър заяви, че никой не може да попречи на участието на страната му на срещата на високо равнище в София"}
{"url": "http://www.focus-news.net/news/2018/04/09/2509060/vzglyad-sasht-provedoha-informatsionna-podgotovka-za-udar-po-siriya.html", "text": "Западът, чрез своите медии, изглежда проведе вече отработената операция за информационно обезпечаване на удар по сирийските правителствени сили. От Белия Дом директно заявиха, че са готови за военни действия в отговор на „химическата атака“. На този фон се появяват слухове, че този път Русия има намерение да реагира на евентуална ракетна атака по своя съюзник, пише електронното издание на руския вестник „Взгляд“, в материал, представен без редакторска намеса.\r\nВ предположителната химическа атака в Източна Гута на 7 април загинаха не по-малко от 70 души, разказаха в неделя западните медии. В частност, британската компания BBC се позовава на неясните свидетелства на различни медицински и мониторингови групи, работещи в Сирия – и, по случайно съвпадение, разбира се, финансирани от САЩ и Великобритания. Става въпрос за скандалните оскароносна организация „Белите каски“, пробунтовническата „Медиацентър Гута“ и базиращата се в САЩ „Съюз на медицинските организации“.\r\nЗападните медии се напълниха с вече привичните емоционални видео-клипчета и фотографии с пострадали от „химическите атаки“ (разбира се, не се размина без сърцераздирателни кадри с новородени).\r\nНезависимо от това, че медийната кампания изглежда тромаво изброяване на клишетата и повтаря с абсолютна точност предишните, а обвиненията са лишени от каквато и да е логика ( защо му е на Асад да използва забранени средства в самия разгар на военния си успех, постигнат с конвенционално оръжие?), ръководствата на САЩ и другите Западни страни изобщо не се смущават от това.\r\nАмериканският президент Доналд Тръмп, в най-добрите традиции на военната пропаганда, прибегна към „обезчовечаване“ на противника, наричайки сирийския лидер „животно“, а своя руски колега – съучастник на „престъпника“.\r\n„Президента Путин, Русия и Иран са отговорни за поддръжката на животното Асад“, заяви той в своя „Туитър“ и обеща, че виновните ще си платят скъпо. Това заявление е особено интересно в светлината на предстоящата среща между президентите на Русия и САЩ, за чиято подготовка говорят във Вашингтон.\r\nПреди това, Държавният департамент подчерта, че историята на използването от „сирийския режим“ на химически оръжия не подлежи на съмнения и затова той и неговите поддръжници „трябва да бъдат привлечени към отговорност, а по-нататъшните атаки да бъдат предотвратени незабавно“.\r\nНо ако през изминалата година основната цел на САЩ беше Башар Асад, то сега се появи друг акцент. „Русия, със своята непоколебима поддръжка за режима, реално носи отговорност за тези жестоки атаки... Защитавайки своя съюзник Сирия, Русия наруши своите задължения пред ООН като гарант на формата. Тя наруши Конвенцията за забрана на химическите оръжия и резолюция на СС на ООН 2118“, подчертаха от американското дипломатическо ведомство.\r\nЗабележително е, че Русия от доста дълго време, на различни нива и площадки, неуморно обясняваше, че терористичните групировки в Източна Гута готвят химическа атака против мирното население. На пресконференцията на срещата на върха на „голямата тройка“ в Анкара Владимир Путин съобщи за наличието на „неопровержими доказателства за това, че терористите подготвят провокация с използването на отравящи вещества“.\r\nНещо повече, при зачистването на територията на Източна Гута от терористите беше открита работилница на джихадистите за изготвяне на химически боеприпаси, както и самите боеприпаси.\r\nАбсолютно непонятно е какви може да са били мотивите на Асад, за когото ситуацията в Сирия става все по-благоприятна, за да употреби химическо оръжие в Източна Гута, знаейки, че той ще бъде първият заподозрян.\r\nПравителствената войска води активно настъпление и фактически вече постигна принципна победа в този регион, освобождавайки от терористите по-голямата му част. Дори беше създаден хуманитарен коридор за извеждане на мирните жители от Източна Гута, а и самите джихадисти в крайна сметка се съгласиха да напуснат региона заедно със семействата си.\r\nЗа притиснатите в ъгъла терористи, които не желаят да се предават и да напускат Източна Гута, провокацията с химическото оръжие е единственият шанс, ако не за спасение, то най-малко за отсрочка на поражението. Неслучайно всички източници, които предупреждаваха за готвената инсценировка, подчертаваха, че тя цели именно да бъде сринато настъплението на правителствените войски.\r\nНачалникът на Центъра за примиряване на враждуващите страни в Сирия Юрий Евтушенко заяви, че Западните страни са прибягнали към  темата с предполагаемата употреба на химическо оръжие от Дамаск, за да осуетят евакуирането на терористите от „Джайш ал Ислям“ от Източна Гута. Що се касае до думите на Вашингтон, че Дамаск и Москва са участвали в химическата атака, Евтушенко заяви: „Решително опровергаваме тази информация и заявяваме готовността си след освобождаването на град Дума от терористите незбавано да изпратим руски специалисти по радиационна, химическа и биологическа защита да съберат данни, които ще потвърдят изфабрикувания характер на тези заявления“.\r\nМосква директно обвинява Запада, че използва провокации с химическо оръжие, за да подготви военни действия срещу Дамаск.\r\n„Целта на тези лъжливи недомислици, които нямат под себе си каквито и да е основания, е да бъдат защитени терористите и непримиримата радикална опозиция, отказваща се от политическо разрешение, като едновременно се опитва да се оправдаят възможни удар отвън“, заявиха от руското Министерство на външните работи.\r\nИменно за това заговори в неделя съветникът на Белия Дом Том Босерт. Той не изключи военни действия против Сирия на фона на информацията за химическата атака. \r\n„Не мога да изключа нищо. Тези снимки са ужасни. Изучаваме нападението“, заяви той, като добави, че Тръмп и обкръжението му в момента обсъждат именно този въпрос.\r\nНагледал се на „ужасните снимки“ Тръмп видяхме вече преди една година, когато през април той обвини Дамаск в употреба на химическо оръжие в Хан Шейхун и даде заповед да се нанесе ракетен удар по базата на ВВС на Сирия „Шайрат“, от която, предположително, е била осъществена атаката. Доказателства за употребата на химическо оръжие от Дамаск в Хан Шейхун Западът така и не представи.\r\nВ последно време мечтата на САЩ да свали Асад става все по-недостижима и във Вашингтон все по-често звучи идеята за започване на военни действия против Сирия. В тази връзка през март постоянният представител на САШ при ООН Ники Хейли заплаши, че ако не се прекрати настъплението в Източна Гута, ще бъде нанесен удар по Дамаск. И сегашната предполагаема „химическа атака“ е изключително удобен предлог за това.\r\nНо този път Русия едва ли ще наблюдава бомбардировките отстрани. Началникът на Генералния щаб на руските ВС заяви в отговор на думите на Хейли: ако възникне заплаха за живота на руските военни, въоръжените сили „ще предприемат ответни мерки на въздействие, както по ракетите, така и по тносителите, които ще ги употребяват“.\r\nСпоред появилите се съобщения, руската групировка в Сирия вече е приведена в повишена готовност, включително и комплексите за ПРО С-400. Активизирани са патрулите в сирийското небе на базираните в Хмеймим изтребители Су-30СМ. А бомбардировачите Су-24М провеждат наблюдателни полети на малки височини, в търсене на групировки на ВМС на САЩ в Източното Средиземноморие.\r\nПревод и редакция:", "date": "2018.04.09", "title": "„Взгляд“: САЩ проведоха информационна подготовка за удар по Сирия"}
{"url": "http://www.focus-news.net/news/2018/04/09/2509066/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "„Туитър“ предупреждението на Доналд Тръмп, че Башар Асад ще трябва да плати голяма, засега необявена,  цена за предполагаемата употреба на химическо оръжие срещу невинни мирни граждани в град Дума подсказва, че Западните сили ще осъществят някаква форма на наказателен военен удар, пише в авторски материал на Патрик Уинтур, публикуван в електронното издание на британският левичарски вестник The Guardian, представен без редакторска намеса.\r\n„Туитът“ е още по-забележителен, тъй като съдържа първата директна критика на Тръмп срещу руския президент Владимир Путин и неговата роля в защитаването на Асад.\r\nНо той оставя отворен въпросът, дали американският президент ще избере дискретно наказание или по-амбициозен и координиран опит да извади от строя сирийския химически арсенал и да прекрати безнаказаността на Асад.\r\nПредимството на отговор чрез единична наказателна акция, подобно на атаката срещу Думайр, където са разположени сирийските хеликоптери Ми-8 е в простотата му. Това ще е в унисон с инстинктите на президента, който миналата седмица поиска да изтегли всички американски войници от Сирия.\r\nНо мощни сили призовават за по-широка и продължителна програма за действие, включително Франция, Израел и Великобритания, както и някои в Пентагона. С един нов държавен секретар и съветник по националната сигурност, а сега, очевидно и нова истерия за химически оръжия, Обединеното кралство се надява, че се е отворил прозорец, в който Тръмп може да бъде убеден да премисли безразсъдния си план да изтегли армията на САЩ,  един от последните аргументи на Запада, които могат да натежат при преговорите.\r\nСъщите източници твърдят, че изолираните наказателни актове са показали, че не работят.\r\nНа 7 април м.г. Тръмп даде заповед да се използват 59 американски „Томахоука“ за нападение над сирийската военновъздушна база „Шарят“ в провинция Хомс, след като се твърдеше, че самолети, излетели от тази база, са отговорни за смъртоносната атака със зарин в Хан Шейхун три дни по-рано. Хан Шейхун беше най-мащабната химическа атака на сирийското правителство, след като то подписа Конвенцията за химическите оръжия през октомври 2013 година.\r\nКрилатите ракети унищожиха или повредиха десетки хангари, 20 сирийски бойни самолета, склад за гориво и база за военновъздушна отбрана.\r\nОтговорът на САЩ – изцяло едностранна акция без санкцията на Съвета за сигурност на ООН – беше в силен контраст с увъртанията на Барак Обама през 2013 година. Русия се оплака, но не отговори по военен път.\r\nНякои видяха повратна точка в действията на Тръмп, момент, в който САЩ ще поемат лидерската роля в Близкия Изток и ще гарантират, че дебело подчертаните червени линии за употреба на химическо оръжие ще предизвикат отговор и в Сирия, и в ООН.\r\nНо това не се случи. Напротив, през последната година ситуацията само се влоши. Русия и Иран все по-очевидно са тези, които взимат решенията в Сирия и маргинализират специалния пратеник на ООН Стефан де Мистура. Ключовият инструмент на цялата система на ООН, предназначена да наложи забрана на химическите оръжия, също се срина. \r\nСлед продължителни разследвания, Взаимният разследващ механизъм на ООН (ВРМ) потвърди на 26 октомври, че сирийското правителство е отговорно за атаката в Хан Шейхун. Русия отказа да приеме резултатите, на основаната на пропуски в методологията на разследване, включително заради отказа на разследващия екип да посети мястото на химическата атака заради съображения за сигурност.\r\nОще по-лошо, на 16 ноември Русия наложи 10-ото си вето в ООН за Сирия, за да предотврати продължаване на дейността на ВРМ, критикувайки начина, по който той работи. Безнаказаността бе институционализирана, след като Русия вече наложи вето на изпращането на сирийските престъпления в международния наказателен съд.\r\nОрганизациите за защита на човешките права идентифицираха 85 химически атаки по време на войната, като огромното мнозинство от тях бяха извършени от армията на Асад. Едно табу се превърна в нещо нормално. Това, което някога бе посрещано с отрицание, започна да бъде приемано с вдигане на раменете. Червените линии станаха невидими.\r\nПървият тест ще бъде за това, как ще отговори Русия на призивите за сътрудничество в разследването, или исканията да се предоставят проби от веществото на Организацията за забрана на химическото оръжие (ОЗХО). Първите знаци не са обнадеждаващи. Дискусията в СС на ООН миналата седмица не показа да има някакъв напредък във възобновяването на дейността на ВРМ и Русия вече категорично отрече да са използвани химически оръжия в Дума.\r\nСирия, от своя страна, може да се сблъска с възмездието на САЩ и, дори и то да е смъртоносно, ще сметне, че цената е приемлива. Асад ще знае, че предполагаемата употреба на химическо оръжие е послужила добре на каузата за преодоляване на последната съпротива на бунтовниците.\r\nСлед атаката, бунтовническата група „Джайш ал Ислям“ прие предложението на Русия да се евакуира от Дума, което по-рано отхвърли. Дори и Тръмп да накаже Асад, ако Западът не приеме нов подход, той ще си помисли, че престъпните му методи печелят войната.\r\n***Британски рибари запалиха рибарска лодка и знамена на Европейския съюз в хода на общонационален протест срещу транзитната сделка за Брекзит на риболовците, които се организираха във флотилии и обикаляха бреговете в несъгласие с искането да се съобразят с европейските правила, пише британското евроскептично издание The Daily Express.\r\nОрганизацията „Рибари за излизане“ организира масови протести, които трябваше да покажат ясно, че те са срещу „Общата риболовна политика“, която ще остане в сила ако транзитната сделка за Брекзит се одобри, пише вестникът.\r\nОколо 200 лодки се организираха във флотилии по крайбрежието на Великобритания, включително пристанища като Нюкасъл, Хейстингс и Плимут.\r\nВ Кент флотилия от рибарски лодки обикаляше, както пише The Daily Express, около плажа „Уайтстейбъл“ един час, преди лодката, оставена на брега, да бъде запалена пред погледа на видния евроскептик Найджъл Фараж и съпровод от сирени и заря от изпадналите в екстаз рибари.\r\nЕвроскептичното издание обяснява, че водените в момента преговори предвиждат, че британските рибари ще трябва да се подчиняват на европейските правила през целия транзитен период до 2020 година. Говорителят на „Рибари за излизане“ Алън Хейстингс заяви, че споразумението е „смъртна присъда“ за индустрията, защото „Съюзът ще бъде свободен да ни налага пагубни правила, за да премахне всичко, което е останало от британската риболовна флота“.\r\nВ друго изявление от „Рибари за излизане“ се казва: „Рибарите и риболовните общности са разярени, че правителството капитулира и ще остави Великобритания да се подчинява на законите на ЕС след Брекзит. Рибарите се страхуват, че Съюзът ще може да наложи зловредни правила, с които да изкара от строя британската риболовна флота и да използва международното право, за да претендира за ресурсите, които Обединеното кралство повече няма да може да лови“.\r\nБившият лидер на Партията на независимостта на Обединеното кралство (ЮКИП) Найджъл Фараж също се включи към активистите и туитна снимка от изгарянето на лодката. Към изображението той добави следния текст: „Британската риболовна индустрия в пламъци. Тереза Мей предаде нашите рибари. Брекзит трябва да означава Брекзит“.\r\nМинистерството на околната среда, храните и селското стопанство излезе със съобщение, пише The Daily Express, в което се казва, че то разбира разочарованието на рибарите, но транзитната сделка „предпазва рибарските общности“.\r\n***Броят на престъпленията от омраза, съобщени на полицията, в транспортните мрежи в цяла Великобритания са се удвоили през последните пет години, пише британското ляво-либерално издание Independent.\r\nПрестъпленията от религиозна омраза във влаковете, метрото и автобусите са се увеличили с пет пъти от 2013 година, докато хомофобските инциденти са нараснали с 200%.\r\nДанните на Британската транспортна полиция (БТП), с които разполага ляво-либералното издание, показват, че свързаните с религия атаки са се увеличили с четири пъти, от 64 през 2013 година до 294 през 2017-а.\r\nБроят на жертвите гейове, лесбийки и бисексуални по пътя и железопътната мрежа са се утроили от 139 до 416, докато расовите престъпления от омраза са скочили от 1453 до 2566 за петгодишния период. По-малко са единствено престъпленията срещу инвалидите в транспорта, пише Independent.\r\nБТП, чийто бюджет беше намален миналата година, съобщава, че повечето от престъпленията от омраза, за които е докладвано, са вербални, а не физически.\r\nТемата за престъпленията от омраза в обществения транспорт е в светлината на прожекторите, откакто Лондонският транспорт беше принуден да се извини на певеца Уил Йънг, след като той се оплака, че шофьор на автобус се е подигравал с него на хомофобска основа, припомня Independent.\r\nВ друг случай в транспортната мрежа на британската столица, на студента Уил Майрик е направен ключ, който е затруднил дишането му, от двама нападатели, които са го принудили да се извини за това, че е гей, продължава ляво-либералният вестник, като припомня още, че миналия месец БТП е започнала разследване, след като млада двойка става обект на расистки коментари на борда на влак в Източен Лондон, като цялата ситуация е заснета и публикувана.\r\nЙан Махоуни, професор по криминология в университета Ливърпул Хоуп твърди, че Брекзит е дал смелост на тези, които преди са таели расистките си възгледи и не са ги изразявали публично. „Фактът, че най-голямото нарастване на расово и религиозно мотивирани престъпления от омраза в публичния транспорт са се случили след 2016 година определено свидетелства за това“, заяви той, според цитата на Independent.\r\nЛяво-либералният вестник представя данни от БТП, съгласно които в 12-те месеца преди референдума за развод със Съюза са докладвани общо 3046 престъпления от омраза в транспорта. Но през годината след вота същите са били най-малко 4980.\r\nПол Туокок, от ЛГБТ+ групата „Стоунуол“, заяви, че числата са „изключително притеснителни“. „Докато някои може и да твърдят, че това увеличение се дължи на това, че повече хора се осмеляват да докладват, ние се страхуваме, че те са само върха на айсберга що се отнася до престъпленията от омраза срещу ЛГБТ хората“, заяви той, като добави, че четири от пет престъпления от омраза срещу хората с нестандарта сексуална ориентация не се докладват, а младите гейове въобще не си правят труда да съобщят за издевателствата на полицията.", "date": "2018.04.09", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/04/09/2509050/afp-partiyata-na-viktor-orban-vodi-na-parlamentarnite-izbori-v-ungariya.html", "text": "Партията на премиера на Унгария Виктор Орбан – „Фидес“, води след обявяването на първите резултати от проведените в неделя парламентарни избори, според данните на ЦИК, предава AFP.\r\n„Фидес“ е на път да спечели трети поредни избори, като според представените данни, за тях са гласували 49,15% от избирателите, при преброени 64% от бюлетините. Според унгарската ЦИК, избирателната активност е достигнала 68,8%.\r\nПревод и редакция:", "date": "2018.04.09", "title": "AFP: Партията на Виктор Орбан води на парламентарните избори в Унгария"}
{"url": "http://www.focus-news.net/news/2018/04/09/2509065/afp-nyakolko-zaginali-i-raneni-v-rezultat-ot-atakata-sreshtu-siriyska-voennovazdushna-baza.html", "text": "Сирийските държавни медии съобщиха в понеделник, че в резултат от въздушен удар срещу военновъздушна база в централна Сирия са загинали няколко души, без да уточняват техния брой, предава AFP, като уточнява, че това се случи, след като САЩ предупредиха Дамаск заради предполагаема „химическа атака“ в Източна Гута.\r\n„Има загинали и ранени в резултат от ракетната атака срещу летище Тайфур (Т-4)“, е съобщила САНА, според цитата на „Франс прес“.\r\nПревод и редакция:", "date": "2018.04.09", "title": "AFP: Няколко загинали и ранени в резултат от атаката срещу сирийска военновъздушна база"}
{"url": "http://www.focus-news.net/news/2018/04/09/2509067/britanski-profesor-ikonomist-v-techenie-na-edno-pokolenie-es-shte-povtori-sadbata-na-sssr.html", "text": "Европейският съюз има сходни характеристики с СССР и в течение на едно поколение ще сподели неговата съдба. С такава прогноза излезе почетният професор от Лондонското училище по икономика Гуитиан Принс, пише британското издание The Times, предава руското електронно издание EurAsia Daily.\r\n„Нарастващото объркване и понижаващият се авторитет“ вече са станали предпоставки за скорошен крах на Европейския съюз, пояснява Принс, затова излизането на Обединеното кралство от Съюза е само началото. „През този месец „проектът“ ЕС навършва 71 години. Отсъствието на възпроизводство на културата говори, че, както и при неговия по-голям брат (Съветския съюз), срокът на неговото съществуване едва ли ще прехвърли един човешки живот“, разсъждава Принс.\r\nСпоред неговите думи, от началото на 21 век в ЕС текат постепенни процеси на разпад. Недоволството на хората в Съюза се изостря и в отговор се въвеждат все повече инструменти за по-твърд контрол. „Постиженията все по-често се достигат с плащането на много висока цена, защото се наложи за тях да се плаща със социално отчуждение“, предполага професорът. Той твърди още, че лидерите на ЕС са престанали да се съобразяват с интересите на обикновените граждани, а самата организация е започнала да прилича на чудовище. „Този дракон, на който летим, извърна глава и ни гори със своето горещо дихание“, казва Принс.\r\n„Тези неща свидетелстват за неприемането от страна на гражданите, но „проектът“ отговаря на това с още по-голямо ускорение, което явно води Съюза към опасната зона на разпада. И в момента той се намира в точно такова положение – люлее се, но демонстративно не се подчинява, унижава и се подиграва, опитвайки се да сломи волята на британците, за да удържи другите перспективни бегълци и има намерение да ни накаже за нашето независимо решение да излезем от ЕС. Това едва ли може да се смята за признак за увереност в собствените сили“, отбелязва професорът.\r\nПринс е автор на доклада за групата Briefings for Brexit, която беше организирана от привържениците на Брекзит, за да даде научно обоснование за излизането на Великобритания от Съюза. Сред поддръжниците на тази организация са преподаватели от университета в Кеймбридж, включително икономистът Грем Гаджин и почетният професор по история на Франция Роберт Тумс, пояснява The Times.\r\nПревод и редакция:", "date": "2018.04.09", "title": "Британски професор-икономист: В течение на едно поколение ЕС ще повтори съдбата на СССР"}
{"url": "http://www.focus-news.net/news/2018/04/09/2509069/pregled-na-mezhdunarodnite-novini-do-6-chasa-agentsiya-fokus.html", "text": "Сирийските държавни медии съобщиха в понеделник, че в резултат от въздушен удар срещу военновъздушна база в централна Сирия са загинали няколко души, без да уточняват техния брой, предава AFP, като уточнява, че това се случи, след като САЩ предупредиха Дамаск заради предполагаема „химическа атака“ в Източна Гута.\r\n„Има загинали и ранени в резултат от ракетната атака срещу летище Тайфур (Т-4)“, е съобщила САНА, според цитата на „Франс прес“.\r\n***В Министерството на отбраната на САЩ са запознати със съобщенията за нанесени удари по сирийска военновъздушна база, но не потвърждават да са участвали в атаката. Това заяви пред кореспондент на ТАСС в понеделник официалният представител на Пентагона Кристофър Шерууд.\r\n„Знаем за тези съобщения, но нямаме какво да потвърдим“, отбеляза той, отговаряйки на молба да коментира появилите се в медии предположения, че САЩ са участвали в нанасянето на въздушните удари.\r\nОт Белия Дом също не са потвърдили информацията, пише ТАСС.\r\nПо-рано, както вече Агенция „Фокус“ информира, AFP съобщи, че по сирийска военна база е нанесен въздушен удар.\r\n***Военната намеса под измислени и изфабрикувани предлози в Сирия, където по молба на законното правителство се намират руски войници, е абсолютно недопустима и може да доведе до най-тежките последствия. С такова предупреждение излезе днес руското Министерство на външните работи, пише електронното издание на руския вестник „Росийская Газета“, в материал, представен без редакторска намеса.\r\nОт Смоленския площад напомниха, че правителствената армия на Сирия продължава освобождението на предградието на столицата Източна Гута от терористите. Джихадистите използват мирните жители като жив щит. Затова руският Център за примиряване на враждуващите страни и правителствените сили осигуряват хуманитарни коридори за извеждането на мирните граждани.\r\n„Но тези, които не са заинтересовани в по-бързото унищожаване на едно от последните гнезда на терористите в Сирия, които не искат истинско политическо разрешение, се опитват по всички начини да усложнят обстановката и да възпрепятстват евакуацията на граждански лица, - отбелязаха от руското външно ведомство. – Продължават информационните вихрушки за използване на хлор и други отравящи вещества от правителствените войски“.\r\nОт МВнР подчертаха, че в появилите се съобщения за химическата атака, медиите се позовават на „прословутата НПО „Белите каски“, които не веднъж бяха уличени в сътрудничество с терористите“.\r\n„Целите на тези лъжливи построения, нямащи под себе си никакви основания, са изгодни на терористите и непримиримата радикална опозиция, които се отказват от политическо разрешаване и едновременно с това е опит да се оправдае възможен силов удар отвън“, отбелязаха от руското министерство.\r\nПо аналогичен начин се изказа председателят на Комисията на Съвета на Федерацията по международни работи Константин Косачев. „Целта на поредното избухване на „фейкмейкърите“ е очевидна до баналност: да се осуети извеждането на терористите от „Джайш ал Ислям“ от град Дума и да се възпрепятства настъплението на сирийските правителствени войски“, написа той във „Фейсбук“.\r\nМеждувременно, началникът на Центъра за примиряване на враждуващите страни в Сирия генерал-майор Юрий Евтушенко опроверга съобщенията, че сирийската правителствена армия е употребила химическо оръжие. „Решително опровергаваме тази информация и заявяваме, че сме готови, след извеждането на терористите от освободената Дума, да изпратим там незабавно руски специалисти по радиационна, химическа и бактериологическа защита за събирането на данни, потвърждаващи изфабрикувания характер на подобни заявления“, заяви представителят на руското Министерство на отбраната.\r\n*** Президентите на Франция и САЩ Еманюел Макрон и Доналд Тръмп се договориха да координират действията си в Съвета за сигурност на ООН в хода на телефонен разговор, проведен в навечерието на предвиденото за понеделник обсъждане на Сирия, се казва в публикувано в нощта срещу понеделник комюнике от Елисейския дворец, предава РИА Новости.\r\n„Те (Макрон и Тръмп) решиха да координират действията и инициативите си в рамките на СС на ООН, който трябва да се събере в понеделник, 9 април, в Ню Йорк, за да обсъди неуважението към резолюция 2401, както и повторната употреба на химическо оръжие“, се казва в съобщението.\r\nТам се отбелязва още, че отговорността по този въпрос „трябва да бъде ясно установена“.\r\nТе са договорили още да поддържат тесен контакт и да се чуят отново след 48 часа.Агенция „Фокус“ припомня:\r\n***Премиерът на Унгария Виктор Орбан заяви, че победата на неговата партия „Фидес“ на парламентарните избори в страната, проведени в неделя, е „историческа“, след като междинните резултати показаха, че той отново ще спечели мнозинство в местното народно събрание, предава AFP.\r\nВ изказване пред огромното множество от негови привърженици в Будапеща, Орбан заяви, че този резултат е дал на унгарците „възможност да защитят себе си и Унгария“.\r\n***Премиерът на Унгария Виктор Орбан заяви, че победата на неговата партия „Фидес“ на парламентарните избори в страната, проведени в неделя, е „историческа“, след като междинните резултати показаха, че той отново ще спечели мнозинство в местното народно събрание, предава AFP.\r\nВ изказване пред огромното множество от негови привърженици в Будапеща, Орбан заяви, че този резултат е дал на унгарците „възможност да защитят себе си и Унгария“.\r\n***Дясноцентристката унгарска партия „Фидес“, оглавявана от премиера на страната Виктор Орбан, води убедително на неделните парламентарни избори, съгласно частичните данни от вота, публикувани от местната ЦИК, предава AFP.\r\nПредварителните резултати показват, че „Фидес“ е спечелил 49,15% от гласовете, след преброяването на 64% от бюлетините, съобщиха от унгарската ЦИК, като добавиха, че избирателната активност е била 68,80%.\r\nВисоката явка облагодетелства най-много, според AFP, крайно-дясната Йобик, която, според последните данни, е получила 20,14% от гласовете, докато Социалистическата партия е останала трета с 11,95%. Последната партия, която преминава бариерата към момента е зелената „ЛМП“ с 6,51%.\r\n***Европейският съюз има сходни характеристики с СССР и в течение на едно поколение ще сподели неговата съдба. С такава прогноза излезе почетният професор от Лондонското училище по икономика Гуитиан Принс, пише британското издание The Times, предава руското електронно издание EurAsia Daily.\r\n„Нарастващото объркване и понижаващият се авторитет“ вече са станали предпоставки за скорошен крах на Европейския съюз, пояснява Принс, затова излизането на Обединеното кралство от Съюза е само началото. „През този месец „проектът“ ЕС навършва 71 години. Отсъствието на възпроизводство на културата говори, че, както и при неговия по-голям брат (Съветския съюз), срокът на неговото съществуване едва ли ще прехвърли един човешки живот“, разсъждава Принс.\r\nСпоред неговите думи, от началото на 21 век в ЕС текат постепенни процеси на разпад. Недоволството на хората в Съюза се изостря и в отговор се въвеждат все повече инструменти за по-твърд контрол. „Постиженията все по-често се достигат с плащането на много висока цена, защото се наложи за тях да се плаща със социално отчуждение“, предполага професорът. Той твърди още, че лидерите на ЕС са престанали да се съобразяват с интересите на обикновените граждани, а самата организация е започнала да прилича на чудовище. „Този дракон, на който летим, извърна глава и ни гори със своето горещо дихание“, казва Принс.\r\n„Тези неща свидетелстват за неприемането от страна на гражданите, но „проектът“ отговаря на това с още по-голямо ускорение, което явно води Съюза към опасната зона на разпада. И в момента той се намира в точно такова положение – люлее се, но демонстративно не се подчинява, унижава и се подиграва, опитвайки се да сломи волята на британците, за да удържи другите перспективни бегълци и има намерение да ни накаже за нашето независимо решение да излезем от ЕС. Това едва ли може да се смята за признак за увереност в собствените сили“, отбелязва професорът.\r\nПринс е автор на доклада за групата Briefings for Brexit, която беше организирана от привържениците на Брекзит, за да даде научно обоснование за излизането на Великобритания от Съюза. Сред поддръжниците на тази организация са преподаватели от университета в Кеймбридж, включително икономистът Грем Гаджин и почетният професор по история на Франция Роберт Тумс, пояснява The Times.\r\n*** Съветът за сигурност на ООН ще проведе две заседания в понеделник, след като Русия и САЩ отправиха отделни искания по различни въпроси. Това се случва, след като се появиха съобщения за предполагаема химическа атака в Сирия и американският президент предупреди Москва и Техеран, че „ще платят скъпо“, предава Reuters.\r\nРусия свика заседание на 15-членния Съвет по темата за „международните заплахи за мира и сигурността“, съобщиха дипломати в неделя.\r\nЕдна минута по-късно, както пише Reuters, САЩ, Франция, Великобритания, Швеция, Полша, Нидерландия, Кувейт, Перу и Брега на слоновата кост свикаха заседание във връзка с предполагаемите химически атаки.\r\n„СС трябва да се събере и да поиска незабавното предоставяне на достъп за спасителните екипи, хуманитарна помощ и независимо разследване на това, което се е случило и поемането на отговорност за този брутален акт“, заяви постоянният представител на САЩ при ООН Ники Хейли чрез съобщение в неделя.\r\nReuters припомня нейното предупреждение от миналия месец , че ако СС на ООН не успее да се намеси в сирийската ситуация, Вашингтон „е готов да действа, ако това се наложи“, точно както направи миналата година, когато бомбардира военновъздушна база на правителствената армия заради предполагаема химическа атака.\r\nПредседателят на СС за април – Перу, първоначално отреди първо да се проведе заседанието за предполагаемата химическа атака в понеделник сутринта, а заседанието по искане на Русия да е следобед, но дипломати са споделили, че руските дипломати са настояли за обратното, тъй като те първи са отправили искане за заседание.\r\n*** В неделя Министерството на отбраната на Русия се договори с новите лидери на групировката „Джайш ал Ислям“ за примирие и евакуиране на терористите от град Дума в Източна Гута. Планира се извеждането на до 8 хиляди бойци, съобщи началникът на руския Център за примиряване на враждуващите страни в Сирия генерал-майор Юрий Евтушенко, предава ТАСС.\r\nОще в събота, както вече информира Агенция „Фокус, бе съобщено, че в групировката се е случил преврат и властта е взета от нови командири, а предишните са убити. Новите главатари нарушиха постигнатото примирие и възобновиха бойните действия против правителствените войски.\r\n„Днес руския Център за примирение проведе преговори с „Джайш ал Ислям“ в хода на които беше постигната договорка за примирие, разоръжаване на тази групировка и възобновяване на операцията по извеждането на терористите от град Дума“, съобщи генералът.\r\nТой уточни, че за извеждането на джихадистите е открит нов хуманитарен коридор с пропускателен пункт в района на Ел Вафидин. „Бойните действия в Дума са прекратени. За евакуацията на терористите и членовете на техните семейства в Дума пристигна колона от 100 автобуса, на които ще бъде извозена първата партия. Общо се планира извеждането на 8 хиляди бойци и около 40 хиляди членове на техните семейства“, съобщи Евтушенко.\r\nОсвен това той подчерта, че успехът в преговорите с терористите „още един път доказва, че в този район не е използвано никакво химическо оръжие и всички обвинения по адрес на правителствените войски от страна на Запада не са нищо повече от поредната фалшификация“.", "date": "2018.04.09", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/04/09/2509070/sport-kal-krachlou-specheli-sastezanieto-ot-moto-gp-v-arzhentina.html", "text": "Кал Кръчлоу с Хонда спечели третата победа в кариерата си. Той триумфира в Гран При на Аржентина на пистата Термас де Рио Хондо. На подиума се качиха още Йохан Зарко с Ямаха и Алекс Ринс със Сузуки, съответно втори и трети. Това е 750-а победа на Хонда в историята на кралския клас, а отборът поведе във временното класиране при производителите.  Начело във временното класиране при пилотите след второто състезание от сезона е Кръчлоу, следван от Андреа Довициозо, който кара Дукати, а трети е Зарко.", "date": "2018.04.09", "title": "Спорт: Кал Кръчлоу спечели състезанието от Moto GP в Аржентина"}
{"url": "http://www.focus-news.net/news/2018/04/09/2509068/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Западът, чрез своите медии, изглежда проведе вече отработената операция за информационно обезпечаване на удар по сирийските правителствени сили. От Белия Дом директно заявиха, че са готови за военни действия в отговор на „химическата атака“. На този фон се появяват слухове, че този път Русия има намерение да реагира на евентуална ракетна атака по своя съюзник, пише електронното издание на руския вестник „Взгляд“, в материал, представен без редакторска намеса.\r\nВ предположителната химическа атака в Източна Гута на 7 април загинаха не по-малко от 70 души, разказаха в неделя западните медии. В частност, британската компания BBC се позовава на неясните свидетелства на различни медицински и мониторингови групи, работещи в Сирия – и, по случайно съвпадение, разбира се, финансирани от САЩ и Великобритания. Става въпрос за скандалните оскароносна организация „Белите каски“, пробунтовническата „Медиацентър Гута“ и базиращата се в САЩ „Съюз на медицинските организации“.\r\nЗападните медии се напълниха с вече привичните емоционални видео-клипчета и фотографии с пострадали от „химическите атаки“ (разбира се, не се размина без сърцераздирателни кадри с новородени).\r\nНезависимо от това, че медийната кампания изглежда тромаво изброяване на клишетата и повтаря с абсолютна точност предишните, а обвиненията са лишени от каквато и да е логика ( защо му е на Асад да използва забранени средства в самия разгар на военния си успех, постигнат с конвенционално оръжие?), ръководствата на САЩ и другите Западни страни изобщо не се смущават от това.\r\nАмериканският президент Доналд Тръмп, в най-добрите традиции на военната пропаганда, прибегна към „обезчовечаване“ на противника, наричайки сирийския лидер „животно“, а своя руски колега – съучастник на „престъпника“.\r\n„Президента Путин, Русия и Иран са отговорни за поддръжката на животното Асад“, заяви той в своя „Туитър“ и обеща, че виновните ще си платят скъпо. Това заявление е особено интересно в светлината на предстоящата среща между президентите на Русия и САЩ, за чиято подготовка говорят във Вашингтон.\r\nПреди това, Държавният департамент подчерта, че историята на използването от „сирийския режим“ на химически оръжия не подлежи на съмнения и затова той и неговите поддръжници „трябва да бъдат привлечени към отговорност, а по-нататъшните атаки да бъдат предотвратени незабавно“.\r\nНо ако през изминалата година основната цел на САЩ беше Башар Асад, то сега се появи друг акцент. „Русия, със своята непоколебима поддръжка за режима, реално носи отговорност за тези жестоки атаки... Защитавайки своя съюзник Сирия, Русия наруши своите задължения пред ООН като гарант на формата. Тя наруши Конвенцията за забрана на химическите оръжия и резолюция на СС на ООН 2118“, подчертаха от американското дипломатическо ведомство.\r\nЗабележително е, че Русия от доста дълго време, на различни нива и площадки, неуморно обясняваше, че терористичните групировки в Източна Гута готвят химическа атака против мирното население. На пресконференцията на срещата на върха на „голямата тройка“ в Анкара Владимир Путин съобщи за наличието на „неопровержими доказателства за това, че терористите подготвят провокация с използването на отравящи вещества“.\r\nНещо повече, при зачистването на територията на Източна Гута от терористите беше открита работилница на джихадистите за изготвяне на химически боеприпаси, както и самите боеприпаси.\r\nАбсолютно непонятно е какви може да са били мотивите на Асад, за когото ситуацията в Сирия става все по-благоприятна, за да употреби химическо оръжие в Източна Гута, знаейки, че той ще бъде първият заподозрян.\r\nПравителствената войска води активно настъпление и фактически вече постигна принципна победа в този регион, освобождавайки от терористите по-голямата му част. Дори беше създаден хуманитарен коридор за извеждане на мирните жители от Източна Гута, а и самите джихадисти в крайна сметка се съгласиха да напуснат региона заедно със семействата си.\r\nЗа притиснатите в ъгъла терористи, които не желаят да се предават и да напускат Източна Гута, провокацията с химическото оръжие е единственият шанс, ако не за спасение, то най-малко за отсрочка на поражението. Неслучайно всички източници, които предупреждаваха за готвената инсценировка, подчертаваха, че тя цели именно да бъде сринато настъплението на правителствените войски.\r\nНачалникът на Центъра за примиряване на враждуващите страни в Сирия Юрий Евтушенко заяви, че Западните страни са прибягнали към  темата с предполагаемата употреба на химическо оръжие от Дамаск, за да осуетят евакуирането на терористите от „Джайш ал Ислям“ от Източна Гута. Що се касае до думите на Вашингтон, че Дамаск и Москва са участвали в химическата атака, Евтушенко заяви: „Решително опровергаваме тази информация и заявяваме готовността си след освобождаването на град Дума от терористите незбавано да изпратим руски специалисти по радиационна, химическа и биологическа защита да съберат данни, които ще потвърдят изфабрикувания характер на тези заявления“.\r\nМосква директно обвинява Запада, че използва провокации с химическо оръжие, за да подготви военни действия срещу Дамаск.\r\n„Целта на тези лъжливи недомислици, които нямат под себе си каквито и да е основания, е да бъдат защитени терористите и непримиримата радикална опозиция, отказваща се от политическо разрешение, като едновременно се опитва да се оправдаят възможни удар отвън“, заявиха от руското Министерство на външните работи.\r\nИменно за това заговори в неделя съветникът на Белия Дом Том Босерт. Той не изключи военни действия против Сирия на фона на информацията за химическата атака. \r\n„Не мога да изключа нищо. Тези снимки са ужасни. Изучаваме нападението“, заяви той, като добави, че Тръмп и обкръжението му в момента обсъждат именно този въпрос.\r\nНагледал се на „ужасните снимки“ Тръмп видяхме вече преди една година, когато през април той обвини Дамаск в употреба на химическо оръжие в Хан Шейхун и даде заповед да се нанесе ракетен удар по базата на ВВС на Сирия „Шайрат“, от която, предположително, е била осъществена атаката. Доказателства за употребата на химическо оръжие от Дамаск в Хан Шейхун Западът така и не представи.\r\nВ последно време мечтата на САЩ да свали Асад става все по-недостижима и във Вашингтон все по-често звучи идеята за започване на военни действия против Сирия. В тази връзка през март постоянният представител на САШ при ООН Ники Хейли заплаши, че ако не се прекрати настъплението в Източна Гута, ще бъде нанесен удар по Дамаск. И сегашната предполагаема „химическа атака“ е изключително удобен предлог за това.\r\nНо този път Русия едва ли ще наблюдава бомбардировките отстрани. Началникът на Генералния щаб на руските ВС заяви в отговор на думите на Хейли: ако възникне заплаха за живота на руските военни, въоръжените сили „ще предприемат ответни мерки на въздействие, както по ракетите, така и по тносителите, които ще ги употребяват“.\r\nСпоред появилите се съобщения, руската групировка в Сирия вече е приведена в повишена готовност, включително и комплексите за ПРО С-400. Активизирани са патрулите в сирийското небе на базираните в Хмеймим изтребители Су-30СМ. А бомбардировачите Су-24М провеждат наблюдателни полети на малки височини, в търсене на групировки на ВМС на САЩ в Източното Средиземноморие.\r\n***Военната намеса под измислени и изфабрикувани предлози в Сирия, където по молба на законното правителство се намират руски войници, е абсолютно недопустима и може да доведе до най-тежките последствия. С такова предупреждение излезе днес руското Министерство на външните работи, пише електронното издание на руския вестник „Росийская Газета“, в материал, представен без редакторска намеса.\r\nОт Смоленския площад напомниха, че правителствената армия на Сирия продължава освобождението на предградието на столицата Източна Гута от терористите. Джихадистите използват мирните жители като жив щит. Затова руският Център за примиряване на враждуващите страни и правителствените сили осигуряват хуманитарни коридори за извеждането на мирните граждани.\r\n„Но тези, които не са заинтересовани в по-бързото унищожаване на едно от последните гнезда на терористите в Сирия, които не искат истинско политическо разрешение, се опитват по всички начини да усложнят обстановката и да възпрепятстват евакуацията на граждански лица, - отбелязаха от руското външно ведомство. – Продължават информационните вихрушки за използване на хлор и други отравящи вещества от правителствените войски“.\r\nОт МВнР подчертаха, че в появилите се съобщения за химическата атака, медиите се позовават на „прословутата НПО „Белите каски“, които не веднъж бяха уличени в сътрудничество с терористите“.\r\n„Целите на тези лъжливи построения, нямащи под себе си никакви основания, са изгодни на терористите и непримиримата радикална опозиция, които се отказват от политическо разрешаване и едновременно с това е опит да се оправдае възможен силов удар отвън“, отбелязаха от руското министерство.\r\nПо аналогичен начин се изказа председателят на Комисията на Съвета на Федерацията по международни работи Константин Косачев. „Целта на поредното избухване на „фейкмейкърите“ е очевидна до баналност: да се осуети извеждането на терористите от „Джайш ал Ислям“ от град Дума и да се възпрепятства настъплението на сирийските правителствени войски“, написа той във „Фейсбук“.\r\nМеждувременно, началникът на Центъра за примиряване на враждуващите страни в Сирия генерал-майор Юрий Евтушенко опроверга съобщенията, че сирийската правителствена армия е употребила химическо оръжие. „Решително опровергаваме тази информация и заявяваме, че сме готови, след извеждането на терористите от освободената Дума, да изпратим там незабавно руски специалисти по радиационна, химическа и бактериологическа защита за събирането на данни, потвърждаващи изфабрикувания характер на подобни заявления“, заяви представителят на руското Министерство на отбраната.\r\n***Европейският съюз има сходни характеристики с СССР и в течение на едно поколение ще сподели неговата съдба. С такава прогноза излезе почетният професор от Лондонското училище по икономика Гуитиан Принс, пише британското издание The Times, предава руското електронно издание EurAsia Daily.\r\n„Нарастващото объркване и понижаващият се авторитет“ вече са станали предпоставки за скорошен крах на Европейския съюз, пояснява Принс, затова излизането на Обединеното кралство от Съюза е само началото. „През този месец „проектът“ ЕС навършва 71 години. Отсъствието на възпроизводство на културата говори, че, както и при неговия по-голям брат (Съветския съюз), срокът на неговото съществуване едва ли ще прехвърли един човешки живот“, разсъждава Принс.\r\nСпоред неговите думи, от началото на 21 век в ЕС текат постепенни процеси на разпад. Недоволството на хората в Съюза се изостря и в отговор се въвеждат все повече инструменти за по-твърд контрол. „Постиженията все по-често се достигат с плащането на много висока цена, защото се наложи за тях да се плаща със социално отчуждение“, предполага професорът. Той твърди още, че лидерите на ЕС са престанали да се съобразяват с интересите на обикновените граждани, а самата организация е започнала да прилича на чудовище. „Този дракон, на който летим, извърна глава и ни гори със своето горещо дихание“, казва Принс.\r\n„Тези неща свидетелстват за неприемането от страна на гражданите, но „проектът“ отговаря на това с още по-голямо ускорение, което явно води Съюза към опасната зона на разпада. И в момента той се намира в точно такова положение – люлее се, но демонстративно не се подчинява, унижава и се подиграва, опитвайки се да сломи волята на британците, за да удържи другите перспективни бегълци и има намерение да ни накаже за нашето независимо решение да излезем от ЕС. Това едва ли може да се смята за признак за увереност в собствените сили“, отбелязва професорът.\r\nПринс е автор на доклада за групата Briefings for Brexit, която беше организирана от привържениците на Брекзит, за да даде научно обоснование за излизането на Великобритания от Съюза. Сред поддръжниците на тази организация са преподаватели от университета в Кеймбридж, включително икономистът Грем Гаджин и почетният професор по история на Франция Роберт Тумс, пояснява The Times.", "date": "2018.04.09", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/04/09/2509074/predstoyashti-sabitiya-v-stranata-za-9-april-agentsiya-fokus.html", "text": "***\r\nОт 16.30 часа в детска градина „Зайченцето бяло“ ще бъде открита учебна площадка за безопасно движение и приложно колоездене.\r\n***\r\nОт 18.00 часа на бул. „Княгиня Мария Луиза“ №58  ще се проведе пресконференцията на руския духовен майстор и праноед Дмитрий Лапшинов СВАРГА.\r\n***\r\nОт 11.00 часа на централния площад „Акад. Николай Хайтов“ ще се проведе празничен концерт на народния певец Здравко Мандаджиев.\r\n***\r\nОт 08.00 часа в храм „Свето Вознесение Господне” ще бъде отслужена Архиерейска Възкресна света литургия.\r\nОт 10.30 часа кметът Иван Гавалюгов към жителите и гостите на община Ботевград ще поздрави жителите и гостите на община Ботевград. \r\nОт 10.40 часа Ловчанският митрополит Гавриил ще отслужи Водосвет за здраве и благополучие. \r\nОт 11.00 часа  ще бъде раздаден Великденски (30 метров) козунак. От 11.10 часа с концерт на Общински Духов оркестър – Ботевград ще започне концертната програма на събора в Ботевград.\r\n***\r\nОт 08.00 часа в храм „Св. Архангел Михаил“ ще бъде отслужено утринно богослужение. След това програмата ще продължи с празнична Великденска литургия от 09:00 часа, отново в храм „Св. Архангел Михаил“. От 11.00 часа, на централния градски площад, своите великденски поздравления ще поднесат Варненския и Великопреславски митрополит Йоан, и  кметът д-р Александър Горчев.\r\n***\r\nОт 11.00 часа ще се състои тържественото откриване на седмото издание на фолклорния събор „Алботин“, в подножието на Алботинския скален манастир край с. Градец. Заместник-кметът на Община Видин инж. Цветан Асенов ще поднесе приветствие към участниците и гостите на събитието. От 11.30 часа ще започне фолклорният събор „Алботин“ в Алботински скален манастир, край с. Градец\r\n***\r\nОт 11.30 часа на пл. „Стефан Стамболов“,ще се състои концерт на Духов оркестър-Пловдив по повод Великденските празници.\r\n***\r\nОт 16.00 часа на стълбите на Каменица на Главната улица в Пловдив ще се състои безплатен концерт „Класика за Великден”.\r\n***\r\nОт 11.00 часа в Парка на младежта ще се проведат игри под надслов „Великденско съкровище“", "date": "2018.04.09", "title": "Предстоящи събития в страната за 9 април (Агенция „Фокус“)"}
{"url": "http://www.focus-news.net/news/2018/04/09/2509059/the-guardian-tsenata-na-sasht-za-himicheskite-ataki-shte-bade-priemliva-za-siriya.html", "text": "„Туитър“ предупреждението на Доналд Тръмп, че Башар Асад ще трябва да плати голяма, засега необявена,  цена за предполагаемата употреба на химическо оръжие срещу невинни мирни граждани в град Дума подсказва, че Западните сили ще осъществят някаква форма на наказателен военен удар, пише в авторски материал на Патрик Уинтур, публикуван в електронното издание на британският левичарски вестник The Guardian, представен без редакторска намеса.\r\n„Туитът“ е още по-забележителен, тъй като съдържа първата директна критика на Тръмп срещу руския президент Владимир Путин и неговата роля в защитаването на Асад.\r\nНо той оставя отворен въпросът, дали американският президент ще избере дискретно наказание или по-амбициозен и координиран опит да извади от строя сирийския химически арсенал и да прекрати безнаказаността на Асад.\r\nПредимството на отговор чрез единична наказателна акция, подобно на атаката срещу Думайр, където са разположени сирийските хеликоптери Ми-8 е в простотата му. Това ще е в унисон с инстинктите на президента, който миналата седмица поиска да изтегли всички американски войници от Сирия.\r\nНо мощни сили призовават за по-широка и продължителна програма за действие, включително Франция, Израел и Великобритания, както и някои в Пентагона. С един нов държавен секретар и съветник по националната сигурност, а сега, очевидно и нова истерия за химически оръжия, Обединеното кралство се надява, че се е отворил прозорец, в който Тръмп може да бъде убеден да премисли безразсъдния си план да изтегли армията на САЩ,  един от последните аргументи на Запада, които могат да натежат при преговорите.\r\nСъщите източници твърдят, че изолираните наказателни актове са показали, че не работят.\r\nНа 7 април м.г. Тръмп даде заповед да се използват 59 американски „Томахоука“ за нападение над сирийската военновъздушна база „Шарят“ в провинция Хомс, след като се твърдеше, че самолети, излетели от тази база, са отговорни за смъртоносната атака със зарин в Хан Шейхун три дни по-рано. Хан Шейхун беше най-мащабната химическа атака на сирийското правителство, след като то подписа Конвенцията за химическите оръжия през октомври 2013 година.\r\nКрилатите ракети унищожиха или повредиха десетки хангари, 20 сирийски бойни самолета, склад за гориво и база за военновъздушна отбрана.\r\nОтговорът на САЩ – изцяло едностранна акция без санкцията на Съвета за сигурност на ООН – беше в силен контраст с увъртанията на Барак Обама през 2013 година. Русия се оплака, но не отговори по военен път.\r\nНякои видяха повратна точка в действията на Тръмп, момент, в който САЩ ще поемат лидерската роля в Близкия Изток и ще гарантират, че дебело подчертаните червени линии за употреба на химическо оръжие ще предизвикат отговор и в Сирия, и в ООН.\r\nНо това не се случи. Напротив, през последната година ситуацията само се влоши. Русия и Иран все по-очевидно са тези, които взимат решенията в Сирия и маргинализират специалния пратеник на ООН Стефан де Мистура. Ключовият инструмент на цялата система на ООН, предназначена да наложи забрана на химическите оръжия, също се срина. \r\nСлед продължителни разследвания, Взаимният разследващ механизъм на ООН (ВРМ) потвърди на 26 октомври, че сирийското правителство е отговорно за атаката в Хан Шейхун. Русия отказа да приеме резултатите, на основаната на пропуски в методологията на разследване, включително заради отказа на разследващия екип да посети мястото на химическата атака заради съображения за сигурност.\r\nОще по-лошо, на 16 ноември Русия наложи 10-ото си вето в ООН за Сирия, за да предотврати продължаване на дейността на ВРМ, критикувайки начина, по който той работи. Безнаказаността бе институционализирана, след като Русия вече наложи вето на изпращането на сирийските престъпления в международния наказателен съд.\r\nОрганизациите за защита на човешките права идентифицираха 85 химически атаки по време на войната, като огромното мнозинство от тях бяха извършени от армията на Асад. Едно табу се превърна в нещо нормално. Това, което някога бе посрещано с отрицание, започна да бъде приемано с вдигане на раменете. Червените линии станаха невидими.\r\nПървият тест ще бъде за това, как ще отговори Русия на призивите за сътрудничество в разследването, или исканията да се предоставят проби от веществото на Организацията за забрана на химическото оръжие (ОЗХО). Първите знаци не са обнадеждаващи. Дискусията в СС на ООН миналата седмица не показа да има някакъв напредък във възобновяването на дейността на ВРМ и Русия вече категорично отрече да са използвани химически оръжия в Дума.\r\nСирия, от своя страна, може да се сблъска с възмездието на САЩ и, дори и то да е смъртоносно, ще сметне, че цената е приемлива. Асад ще знае, че предполагаемата употреба на химическо оръжие е послужила добре на каузата за преодоляване на последната съпротива на бунтовниците.\r\nСлед атаката, бунтовническата група „Джайш ал Ислям“ прие предложението на Русия да се евакуира от Дума, което по-рано отхвърли. Дори и Тръмп да накаже Асад, ако Западът не приеме нов подход, той ще си помисли, че престъпните му методи печелят войната.\r\nПревод и редакция:", "date": "2018.04.09", "title": "The Guardian: Цената на САЩ за химическите атаки ще бъде приемлива за Сирия"}
{"url": "http://www.focus-news.net/news/2018/04/09/2509075/predstoyashti-mezhdunarodni-sabitiya-za-9-april-agentsiya-fokus.html", "text": "*** Първият заместник-председател на Европейската комисия Франс Тимерманс ще се срещне с представители на правителството на Полша за обсъждане на спорната съдебна реформа. \r\n*** Джон Болтън поема поста съветник на президента на САЩ Доналд Тръмп за националната сигурност.\r\n*** Престолонаследникът на Саудитска Арабия пристига на посещение във Франция.\r\n*** Новият генерален секретар на ЮНЕСКО Одри Азуле ще изнесе първата си политическа реч.\r\n*** Навършват се 15 години от влизането на американски военни в Ирак. \r\n*** Проследяване на ситуацията около предполагаемата химическа атака в сирийския град Дума, Източна Гута.", "date": "2018.04.09", "title": "Предстоящи международни събития за 9 април (Агенция „Фокус“)"}
{"url": "http://www.focus-news.net/news/2018/04/09/2509062/afp-siriyskite-darzhavni-medii-saobshtiha-za-udari-po-voenno-letishte.html", "text": "Държавните сирийски медии съобщиха рано в понеделник за ракетни удари по военно летище в центъра на страната, след като президентът на САЩ Доналд Тръмп предупреди Дамаск и съюзниците му за предполагаемата химическа атака срещу последното гнездо на съпротива на терористите в Източна Гута, предава AFP.\r\n„Няколко ракети са ударили летище Тайфур“, съобщи държавната новинарска агенция SANA.\r\nПревод и редакция:", "date": "2018.04.09", "title": "AFP: Сирийските държавни медии съобщиха за удари по военно летище"}
{"url": "http://www.focus-news.net/news/2018/04/09/2509076/nimh-dnes-shte-e-predimno-slanchevo-s-maksimalni-temperaturi-mezhdu-20-i-25.html", "text": "Днес ще е предимно слънчево. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°. Атмосферното налягане ще се понижи и ще е близко до средното за април.  Това съобщи за Агенция \"Фокус\" дежурният синоптик в Националния институт по метеорология и хидрология (НИМХ) Георги Цеков.\r\nНад Черноморието ще е предимно слънчево. Ще духа до умерен вятър от север-североизток. Максималните температури ще са между 12° и 16°. Температурата на морската вода е 10-11°. Вълнението на морето ще бъде 2-3 бала.\r\nНад планините ще бъде предимно слънчево. Ще духа до умерен вятър от изток-югоизток, който по високите части ще се ориентира от югозапад. Максималната температура на височина 1200 метра ще е около 15°, на 2000 метра – около 9°.", "date": "2018.04.09", "title": "НИМХ: Днес ще е предимно слънчево с максимални температури между 20° и 25°"}
{"url": "http://www.focus-news.net/news/2018/04/09/2509079/utrenya-i-pashalna-sv-liturgiya-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "На днешния Великден Утреня и Пасхална Света Литургия ще бъдат отслужени в митрополитската катедрала на София „Св. Неделя”, предаде репортер на Агенция „Фокус”. Началото на богослужението е в 08.00 часа. Вечернята ще е от 17.00 часа. \r\nНикола ПЕТКОВ", "date": "2018.04.09", "title": "Утреня и Пасхална св. Литургия ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2018/04/09/2509080/himicheskata-i-raketnata-ataka-v-siriya-obzor.html", "text": "Масиран ракетен удар е нанесен в понеделник, 9 април, през нощта, по военновъздушната база Т-4 в сирийската провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи.\r\nВ събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество  и още редица медицински и правозащитни организации съобщиха,  че над последното гнездо на съпротива на терористите в  сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени.Химическата атака в Хан Шейхун преди една година\r\nПреди малко повече от една година, на 4 април 2017 година, в град Хан Шейхун в сирийската провинция Идлиб също имаше предполагаема химическа атака, осъществена, според твърденията, от военен самолет на сирийската правителствена армия. Както тогава съобщиха от базираната в Лондон Сирийска обсерватория за човешките права, най-малко 58 мирни граждани, включително деца, загинаха, а още поне 160 бяха ранени. Тогава също САЩ, ЕС и Турция хвърлиха отговорността върху сирийския президент Башар Асад . \r\nВ последствие от предполагаемата атака със Зарин в Хан Шейхун, на 7 април 2017 година бойни кораби от военноморския флот на САЩ, разположени в Източното Средиземноморие, изстреляха 59 крилати ракети по военновъздушната база на сирийската правителствена армия „Шайрат“, която също се намира в провинция Хомс и от където, според САЩ, е излетял самолетът, осъществил химическата атака срещу „умерената“ опозиция в Идлиб. Летището не понесе сериозни щети от удара.\r\nСлед продължителни разследвания, Взаимният механизъм за разследване на ООН (ВРМ) потвърди на 26 октомври, че сирийското правителство е отговорно за атаката в Хан Шейхун. Русия отказа да приеме резултатите, основавайки се на пропуски в методологията на разследване, включително заради отказа на разследващия екип да посети мястото на химическата атака заради съображения за сигурност.\r\nСлед това, на 16 ноември Русия наложи 10-ото си вето в ООН за Сирия, за да предотврати продължаване на дейността на ВРМ, критикувайки начина, по който той работи.Дипломатическа и вербална престрелка в деня преди ракетната атака над сирийската база\r\nСтрува си да се отбележи, че Русия от дълго време, на различни нива и площадки, неуморно обясняваше, че терористичните групировки в Източна Гута готвят химическа атака против цивилното население. На пресконференцията на срещата на върха на Русия, Турция и Иран за Сирия, проведена на 4 април в Анкара, Владимир Путин съобщи за наличието на „неопровержими доказателства за това, че терористите подготвят провокация с използването на отравящи вещества“.\r\nКакто агенция \"Фокус\" информира, при зачистването на територията на Източна Гута от терористите се появиха съобщения, че там е открита работилница (лаборатория) на бунтовниците за изготвяне на химически боеприпаси, както и самите боеприпаси.\r\nВ неделя, 8 април , Западните държави плюс Турция заявиха категорично, че отговорна за атаката е правителствената армия на сирийския президент Башар Асад, а американският президент Доналд Тръмп излезе със следното съобщение в своя „Туитър“: „Много загинали, включително жени и деца, в безумна ХИМИЧЕСКА атака в Сирия. Районът на кръвопролитието е затворен и обграден от сирийската армия, което го прави напълно недостъпен за външния свят. Президента Путин, Русия и Иран са отговорни за това, че подкрепят Животното Асад. Ще платят скъпо...“\r\nСирийското правителство, разбира се, отхвърли да е осъществявало химическа атака, а от Министерството на външните работи на Русия предупредиха: „Военната намеса под измислени и изфабрикувани предлози в Сирия, където по молба на законното правителство се намират руски войници, е абсолютно недопустима и може да доведе до най-тежките последствия“. От там добавиха още: „Но тези, които не са заинтересовани в по-бързото унищожаване на едно от последните гнезда на терористите в Сирия, които не искат истинско политическо разрешение, се опитват по всички начини да усложнят обстановката и да възпрепятстват евакуацията на граждански лица. Продължават информационните вихрушки за използване на хлор и други отравящи вещества от правителствените войски“.\r\nВ неделя вечерта Русия свика заседание на 15-членния Съвет по темата за „международните заплахи за мира и сигурността“, една минута по-късно, както са съобщили дипломатически източници на Reuters, САЩ, Франция, Великобритания, Швеция, Полша, Нидерландия, Кувейт, Перу и Брега на слоновата кост свикаха заседание във връзка с предполагаемите химически атаки.\r\n„СС трябва да се събере и да поиска незабавното предоставяне на достъп за спасителните екипи, хуманитарна помощ и независимо разследване на това, което се е случило и поемането на отговорност за този брутален акт“, заяви постоянният представител на САЩ при ООН Ники Хейли чрез съобщение в неделя.\r\nАмериканският дипломат предупрди още миналия месец , че ако СС на ООН не успее да се намеси в сирийската ситуация, Вашингтон „е готов да действа, ако това се наложи“, точно както направи миналата година, когато бомбардира военновъздушна база на правителствената армия заради предполагаема химическа атака.Ракетната атака над сирийската военновъздушна база Т-4\r\nСлед всичко горопосочено, в ранните часове на понеделник беше нанесен масиран ракетен по военновъздушната база Т-4 в сирийската провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи.\r\nСпоред нейните данни, сирийските системи за противовъздушна отбрана са свалили осем ракети. Засега не се съобщава колко ракета са достигнали своите цели.\r\nПВО на страната продължава да води заградителен огън по въздушни цели. Според свидетелства на телевизионния канал Al Mayadeen, в района на летището са прогърмели няколко силни взрива. Както твърди ТВ каналът, ракетите са пресекли въздушното пространство на Ливан.\r\nВ съобщението на SANA се посочва, че ударът по летището може да е нанесен от САЩ, но Пентагонът не потвърди да е участвал в ударите по сирийската военновъздушна база.\r\nРедакция:", "date": "2018.04.09", "title": "Химическата и ракетната атака в Сирия (ОБЗОР)"}
{"url": "http://www.focus-news.net/news/2018/04/09/2509077/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Капитан Андреево\". Това съобщиха за Агенция \"Фокус\" от ГД \"Гранична полиция\". Нормален е изборът на всички контролно-пропускателни пунктове по границите с Румъния, Сърбия, Македония и Гърция.", "date": "2018.04.09", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/04/09/2509078/agentsiya-mitnitsi-vinetkite-patnite-taksi-i-razreshitelnite-rezhimi-shte-se-obrabotvat-rachno-v-posledniya-ot-poreditsata-pochivni-dni-za-velikden.html", "text": "Винетките, пътните такси и разрешителните режими ще се обработват ръчно в последния от поредицата почивни дни за Великден, съобщиха от пресцентъра на Агенция „Митници“. До 08.00 часа на 10 април модул „Пътни такси и разрешителен режим\" (ПТРР) няма да работи в автоматичен режим поради извършване на технически процедури. За посочения период, до приключване на техническите процедури, обработката на пътни превозни средства ще продължи, като ще се извършва по аварийна процедура (ръчна обработка). На всички пунктове за горепосочения период пътните и винетни такси ще бъдат заплащани в брой. За периода Агенция „Митници“ ще подсигури допълнително служители на всички трасета за ръчна обработка на товарните автомобили при контрол на пътните такси и разрешителния режим. \r\nНе се очаква техническите процедури да се отразят на обработката на леки автомобили и автобуси, тъй като при тях се контролира само наличието на валиден винетен стикер. Т.е. ръчната обработка няма да усложни допълнително интензивния лек трафик по граничните пунктове, който се очаква в края на празниците. Периодът на аварийна процедура е съобразен и с товарните превозни средства. \r\nТехническите процедури са свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул ПТРР\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим.", "date": "2018.04.09", "title": "Агенция „Митници“: Винетките, пътните такси и разрешителните режими ще се обработват ръчно в последния от поредицата почивни дни за Великден"}
{"url": "http://www.focus-news.net/news/2018/04/09/2509083/denyat-9-april-v-balgarskata-istoriya.html", "text": "2012 г.\r\nПрезидентът на Република България присъжда Орден „Стара планина“ първа степен на Йорданка Донкова „за изключително големите ѝ заслуги към Република България в областта на физическото възпитание и спорта“.1925 г.\r\nВ Горна Джумая (днешен Благоевград) завършва двудневна конференция на ВМРО за Петрички окръг. Приета е Наредба за Пиринския край и е определено 5-членно Управително тяло, утвърдено от ЦК на ВМРО. От 9 март ЦК е в състав Александър Протогеров, Иван Михайлов и Георги Попхристов. Протогеров настоява той да ръководи Петричкия край, тъй като в Солунския, Струмишкия и Серския революционен окръг няма да има много работа, а и е извършвал революционна дейност на младини и е познат сред хората в Пиринския край. Въпреки настояванията на Протогеров Михайлов поема ръководството на Петричкия окръг. В изпълнение на решенията от Шестия конгрес на ВМРО, провел се от 9 до 12 февруари 1925 г. в с. Брежани, са съставени няколко програмни документа с практическа насоченост: Наредба за управлението на Македония под българска власт, Наредба за финансовата част на ВМРО, Упътване по съдебно-наказателната дейност на ВМРО и Бойно упътване. От пролетта на 1925 г. строителството на “държава в държавата”, придобива окончателна идейна обоснованост. При приемането на Наредбата присъстват тримата членове на ЦК, Наум Томалевски от задграничното представителство, делегати от Петричка, Горно Джумайска, Светиврачка и Разложка околия. Михайлов реализира идеята си за спомагателната организация под непосредствения контрол на ЦК и за ограничаване до минимум пълномощията на Ал. Протогеров в Петрички окръг. Осем членен окръжен комитет ръководи спомагателната организация. Пет от членовете са редовни, а трима запасни. Председател на комитета е “общият пълномощник на ЦК”, а членовете се избират от делегатско събрание, предложено от околийските конгреси, на които околия е представена от 3 до 5 делегати според големината й. ЦК трябва да утвърди окръжния комитет след избирането му. В новия Правилник се утвърждават организационни пунктове около границата със Сърбия и Гърция. Пунктовите началници завеждат пограничните канали и поща, уреждат складовете за оръжие, приемат, укриват и препращат върналите се чети, бежанци и отделни хора. Разузнавателната служба откъм българската страна на границата се урежда от пълномощника на ЦК. В Наредбата има клауза и за финансовата, съдебна част и културно-стопанските инициативи на ВМРО в окръга. Терористичният акт, извършен на 16 април в софийската катедрала \"Св. Неделя\" по нареждане на ръководителите на Военната организация на БКП (т. с.), ускорява прилагането на разпоредбите. В Горноджумайска и Мелнишка околия, където комунисти и “комунистващи санданисти” имат влияние сред населението са извършени първите назначения. На 19 април за председател на околийското управително тяло за Горноджумайска околия е определен Ар. Манасиев. Коста Димитров и Георги Талев са назначени за ръководни дейци. От 25 април Страхил Развигоров е председател на Мелнишкото околийско управително тяло, а Златко Димитров, Димитър (Мицо) Христов Чегански са назначени за ръководни дейци.1909 г.\r\nАнглия, Франция и Италия признават независимостта на България. Провъзгласяването на независимостта на България е политически акт, извършен от правителството на Александър Малинов на 22 септември 1908 г. С него се отхвърля васалната зависимост на България от Османската империя, наложена и от Берлинския договор 1878 г., според който Северна България става васално и трибутарно на султана Княжество България; Южна България под името Източна Румелия получава административна автономия, но остава под политическата и военната власт на султана. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. Първите стъпки към премахване на това васално положение са свързани с изпращането през 1879 г. на български дипломатически и търговски агенти в съседните балкански страни и подписването през 1889 г. на самостоятелни търговски договори с редица държави. След Младотурската революция (1908 г.) се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не кани българския дипломатически представител в Цариград Ив. Ст. Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Ал. Малинов изпраща български служители на тяхно място. След прекратяването на стачката българските власти задържат под свой контрол жп линия. В такава обстановка на 22 септември 1908 г. в черквата \"Св. Четиридесет мъченици\" в Търново със специален манифест е провъзгласена независимостта на България, а княз Фердинанд I приема титлата цар на България. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор 1878 г. са нарушени, възниква остра Балканска криза 1908–1909 г. Повечето от Великите сили отказват да признаят независимостта на България, влошават се и българо-турските отношения. Турция настоява България да и изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол 1909 г., Българо-турски протокол 1909 г. и Руско-български протокол 1909 г. Според тях Русия опрощава на Турция военните и задължения, останали още от войната 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването на независимостта се издига международният авторитет на България и тя се превръща в равноправна на другите европейски държави.1889 г.\r\nВ Солун е основана монашеската общност на “Сестрите евхаристинки” към църквата на българските униати (по нов стил – 21.04.). Основатели на тази общност са лазаристкият свещеник Йосиф Алоати и сестра му Еврозия (на снимката). Първоначално общността на “Сестрите евхаристинки” се развива и разраства в местността Палюрци (Македония) и някои околни места, където са открити сиропиталище и училища. През 1920 г. Сестрите заедно с бежанци от Македония се прехвърлят в България и се установяват в София, където откриват сиропиталище за момичета и се грижат за тяхното възпитание. По-късно е построена и къща на “Сестрите евхаристинки”. През годините първо им е отнето сиропиталището \"Княгиня Евдокия\", след което и къщата. Днес общността на “Сестрите евхаристинки” се помещава в изградения католически манастирски комплекс в столичния квартал Овча купел, който е Генералното Управление на Монашеската Общност за всички Сестри от България и Македония. В момента Общността има свои Евхаристични Домове - филиали в с. Куклен, Пловдивско, с. Покрован, Ивайловградско и с. Ново Делчево, Сандански. Днес в Македония Сестрите Евхаристинки имат своя Провинция, като Провинциалната Къща и Управление се намират в Скопие. Малки Евхаристични Домове има още в гр. Гевгели, гр. Струмица, с. Радово и с. Нова Маала, близо до Струмица.1877 г.\r\nПровежда се заседание на екзархийския синод, на което Панарет Пловдивски и Григорий Доростоло-Червенски предлагат на Антим I сам да се откаже от заемания пост. Антим I (светско име: Атанас Михайлов Чалъков) е първият български екзарх, обществен и политически деец. Роден е през 1816 г. в Лозенград (дн. в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. Завръщайки се от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 защитава българския народ, поради което турското правителство го заточава в Мала Азия. Освободен е през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I ВНС (1879 г.) в Търново. Антим I умира на 1 декември 1888 г.1875 г.\r\nВ Букурещ пристига Иван Панов Семерджиев. По предложение на Стефан Стамболов той е определен за апостол във вътрешността на страната. Семерджиев е деец на националнореволюционното движение. Роден e на 18 ноември 1854 г. в Търново. Завършва Духовна семинария в Одеса и продължава образованието си в Одеския университет. През 1875 г. се завръща в България и става учител в Горна Оряховица. Разгръща активна дейност при подготовката на Априлското въстание 1876 г. Възглавява местния революционен комитет и подпомага дейността на Стефан Стамболов. Участва и в разработването на плана на въстанието в пределите на окръга. В края на 1876 г. Семерджиев е заловен от местните власти, осъден на смърт и на 28 май 1876 г. е обесен в родния си град.На тази дата са родени:1943 г.\r\nРоден е Георги Минчев - български рокизпълнител, китарист и композитор. Той завършва ВИИ “Карл Маркс” и IAD – Брюксел, кинорежисура. В годините 1980-1982 г. Минчев води радиопредаването “Песни на седмицата” , а през 1982-1984 г. телевизионното предаване “Едно от пет” и Младежкия конкурс за забавни песни от 1980 г. В дует с Б. Киров пее от началото на 60-те години. Заедно с “Бъндараците” Минчев е един от основоположниците на българската рокмузика. Той работи с “Щурците” и “Сребърните гривни”. Представя се и на фестивали на забавната музика в чужбина. В края на 70-те и през 80-те години възвръща своята популярност с песни в стил рокендрол. Има издадена малка плоча от фирмата “CBS” в Белгия. След 1989 г. записва песни с формация “Стари муцуни”. Заедно с П. Гюзелев създава групата “Стари муцуни”. Минчев участва във фестивалите “Златен Орфей”, в Сочи и в Карлови Вари. Автор е на два албума: “Български рок” (1987 г.) и “Рокендрол ветерани” (1989 г.). Той има много самостоятелни концерти в България. Георги Минчев умира на 18 февруари 2001 г. През 2001 г. получава посмъртна награда на “Българския топ 50” за цялостно творчество.На тази дата умират:1962 г.\r\nУмира Борис Харалампиев Георгиев - български художник. Той странства по света и живее продължително като отшелник в Швейцарските Алпи, където създава първите си картини: \"Ave Natura\" (1914 г.), \"Зима\" (1914 г.), \"Скитникът и неговата сестра\" (1919 г.) и др. През 1920 г. се установява в Рим и рисува сборните семейни портрети \"Села ди Сан Джироламо\" (1924 г.), \"Троен портрет\" (1924 г.), портрети на кардинал Мели дел Вал (1927 г.), на писателя Дж. Пагини, на майка си - \"Oh donna, Santa Madremia!\" (1924 г.), и др. В тях възкресява някои от принципите на Италианския ренесанс. Рисува портретите на Рабиндранат Тагор (1926 г., в 3 варианта), на Алберт Айнщайн (1928 г.) и Махатма Ганди (1932 г.). Първата през 1922 г. и втората през 1928 г. самостоятелни изложби на Георгиев в България са съставени предимно от портрети на български творци - Т. Траянов (1922 г., в 2 варианта), Мара Белчева (1922 г.), д-р Е. Владигерова (1928 г.), Владимир Димитров-Майстора (\"Земетръс\", 1928 г.), Роза Попова (1928 г.), Л. Стоянов (1928 г.), както и картините \"Странстващият пастир\" (1922 г.), \"Вечният път\" (\"Човекът сред природата\", 1925 г.) и др. В периода 1931-1936 г. той е в Индия, където създава серия портрети, фигурални композиции със сюжети от живота на париите и от индийския фолклор. От 1952 до 1956 г. живее в Бразилия. Последната му изложба е в Рим през 1961 г. Георгиев е лауреат на наградата \"Короната на Италия\" за цялостна творческа дейност през 1937 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.09", "title": "Денят 9 април в българската история"}
{"url": "http://www.focus-news.net/news/2018/04/09/2509082/sofiya-v-detska-gradina-zaychentseto-byalo-v-s-german-shte-bade-otkrita-uchebna-ploshtadka-za-bezopasno-dvizhenie-i-prilozhno-koloezdene.html", "text": "От 16.30 часа в Детска градина „Зайченцето бяло“ в с. Герман ще бъде открита Учебна площадка за безопасно движение и приложно колоездене, съобщиха от пресцентъра на Столична община. Инициативата се организира съвместно от Съвета по безопасност на движение на децата в София, район Панчарево и Пътна полиция.", "date": "2018.04.09", "title": "София: В Детска градина \"Зайченцето бяло\" в с. Герман ще бъде открита учебна площадка за безопасно движение и приложно колоездене"}
{"url": "http://www.focus-news.net/news/2018/04/09/2509084/sport-milan-se-prosti-s-nadezhdite-da-igrae-v-shampionskata-liga.html", "text": "Италианският гранд Милан се прости с надеждите си догодина да играе в Шампионската лига, след като завърши 1:1 със Сасуоло в мач от 32-ия кръг на италианската Серия „А“, игран на стадион „Сан Сиро“ в Милано. Така червено-черните събраха 52 точки и са на шесто място във временното класиране, на 8 от 4-ия Рома. Сасуоло е 14-и с 30 точки и е само на 3 от зоната на изпадащите.", "date": "2018.04.09", "title": "Спорт: Милан се прости с надеждите да играе в Шампионската лига"}
{"url": "http://www.focus-news.net/news/2018/04/09/2509058/ria-novosti-donald-tramp-i-emanyuel-makron-se-dogovoriha-da-koordinirat-deystviyata-si-v-ss-na-oon-za-siriya.html", "text": "Президентите на Франция и САЩ Еманюел Макрон и Доналд Тръмп се договориха да координират действията си в Съвета за сигурност на ООН в хода на телефонен разговор, проведен в навечерието на предвиденото за понеделник обсъждане на Сирия, се казва в публикувано в нощта срещу понеделник комюнике от Елисейския дворец, предава РИА Новости.\r\n„Те (Макрон и Тръмп) решиха да координират действията и инициативите си в рамките на СС на ООН, който трябва да се събере в понеделник, 9 април, в Ню Йорк, за да обсъди неуважението към резолюция 2401, както и повторната употреба на химическо оръжие“, се казва в съобщението.\r\nТам се отбелязва още, че отговорността по този въпрос „трябва да бъде ясно установена“.\r\nТе са договорили още да поддържат тесен контакт и да се чуят отново след 48 часа.Агенция „Фокус“ припомня:\r\nПревод и редакция:", "date": "2018.04.09", "title": "РИА Новости: Доналд Тръмп и Еманюел Макрон се договориха да координират действията си в СС на ООН за Сирия"}
{"url": "http://www.focus-news.net/news/2018/04/09/2509086/patishtata-v-plovdivska-oblast-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурният в Областно пътно управление. През последното денонощие не са постъпвали сигнали за по-сериозни пътни инциденти. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч и повишено внимание, поради ремонтни дейности. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е и движението за камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по третокласния път Кричим-Девин.\r\nБез затруднения се осъществява движението на автомобили на територията на град Пловдив. Леки задръствания се образуват по централните булеварди и входно-изходните артерии на града.Пътните настилки са сухи и нормално проходими.\r\nВесела КРЪСТЕВА", "date": "2018.04.09", "title": "Пътищата в Пловдивска област са сухи и нормално проходими"}
{"url": "http://www.focus-news.net/news/2018/04/09/2509081/api-ot-1400-chasa-do-2000-chasa-se-spira-dvizhenieto-na-tezhkotovarnite-kamioni-po-nay-natovarenite-patishta-shte-badat-osigureni-dve-lenti-za-vlizashtite-v-sofiya-prez-vladaya.html", "text": "От 14.00 часа до 20.00 часа се ограничава движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.Движението на МПС над 12 тона ще е ограничено по следните направления:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая - по път I-1 (Е-79), от 10.00 часа до 20.00 часа ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nОт 14.00 часа до 20.00 часа на АМ „Люлин“, в участъка от км 9+350 до км 10+875, ще има две ленти за движение в посока София и една за Перник. Целта е улеснение на трафика и повишаване на безопасността на движение в района на активизиралия се свлачищен процес при км 9+600 на магистралата. Необходимо е шофьорите да карат внимателно и стриктно да спазват поставената сигнализация и въведеното ограничение на скоростта от 50 км/ч.\r\nАлтернативният маршрут за тежкотоварни автомобили до 12 тона е по път I-1 от пътен възел Драгичево – Владая – София и обратно, а за леки автомобили по път III-1801 Перник - Мало Бучино - Суходол и обратно. \r\nКарта с временната организация на движението по участъците от републиканската пътна мрежа в празничните дни през 2018 г. е достъпна .", "date": "2018.04.09", "title": "АПИ: От 14.00 часа до 20.00 часа се спира движението на тежкотоварните камиони по най-натоваренитe пътища, ще бъдат осигурени две ленти за влизащите в София през Владая"}
{"url": "http://www.focus-news.net/news/2018/04/09/2509085/shumen-tarzhestveno-bogosluzhenie-za-velikden-shte-bade-otsluzheno-v-hram-sv-arhangel-mihail-vav-veliki-preslav.html", "text": "Тържествено богослужение за Великден ще бъде отслужено в 08.00 часа в храм „Св. Архангел Михаил“ във Велики Преслав. Това съобщиха от Община Велики Преслав. От 09.00 часа в храма ще бъде отслужена празнична Великденска литургия. От 11.00 часа, на централния градски площад, своите великденски поздравления ще поднесат Варненския и Великопреславски митрополит Йоан и кметът д-р Александър Горчев.  Ще бъдат осигурени традиционните великденски яйца и козунаци, а пенсионерските клубове и читалищата от общината ще участват във Великденски базар с типични за великденски кулинарни изкушения. След поздравленията ще стартира и концерт-спектакъл на Професионален фолклорен ансамбъл „Странджа“ – Бургас.", "date": "2018.04.09", "title": "Шумен: Тържествено богослужение за Великден ще бъде отслужено в храм „Св. Архангел Михаил“ във Велики Преслав"}
{"url": "http://www.focus-news.net/news/2018/04/09/2509087/mrrb-853-ot-balgarite-podkrepyat-drastichnoto-uvelichenie-na-globite-za-krazhba-na-voda.html", "text": "85,3% от българите подкрепят намерението на Министерството на регионалното развитие и благоустройството (МРРБ) да се повишат  драстично глобите за кражба на вода. Това показва Национално представително проучване на общественото мнение за  основните политики на МРРБ, извършено от „Екзакта рисърч груп“ сред 1500 българи в 98 населени места през февруари - март 2018 г., съобщават от МРРБ. \r\nНаскоро министърът на регионалното развитие и благоустройството Николай Нанков обяви, че санкциите за потребителите, които са се присъединили незаконно към мрежата или не плащат сметките си, ще бъдат увеличени пет път. Това ще стане с нов Закон за ВиК. За тези, които не плащат и откажат да им бъде монтиран водомер, ще се предвиди възможността да бъдат изключвани от мрежата. За да се обезпечи достъпът им до вода, ще бъдат осигурени алтернативни възможности – чрез обществени водоизточници. \r\nПроблемът с кражбите е от голяма обществена значимост и за потребителите. На въпрос „Кой според Вас е основният проблем на ВиК услугите“, 16,7% отговарят, че това са кражбите на вода. Други 22,7%  посочват качеството на водата, а 21,8%   -  уличните течове. Проучването показва още, че българите имат висока съзнание за значението на водата. 99,2% от запитаните я считат за ценен природен ресурс.  В същото време 41,6%  от участниците в допитването не са готови да плащат за това безценно благо по-висока цена от сегашната. Други 36,2% са съгласни да приемат поскъпване на услугата, ако се  подобри качеството, а 27,7% ще приемат повишение, за да се осигури по-добро пречистване с цел опазване на околната среда. Голям е и процентът на тези (24,1%), които са съгласни да има вдигане на цената, за да няма прекъсване на водоснабдяването. \r\n62,5% от участниците в анкетата са доволни от качеството на обслужването от страна на ВиК операторите. 42,5% от българите оценяват нивото на предоставяните ВиК услуги като добро, 17,9% като много добро, а 5,9% като отлично. 11,1% са недоволни. По отношение на другите показатели 77,7% смятат, че налягането в тръбите е добро, а 17,7% изразяват неодобрение. 59,2% харесват вкуса на водата, а 60,5% са доволни от нейния цвят и мътност.\r\nХората обаче нямат достатъчно информация за ВиК мрежата на България. 92% например не знаят, че общата дължина на тръбите е над 90 000 км или колкото 240 магистрали като „Тракия“, които трябва да се поддържат в изправност денонощно 365 дни в годината. Повече от половината от запитаните(54,3% ) знаят, че България е много богата на минерални води, но не и на такива, годни за постоянно пиене. В същото време 45,7 процента от анкетираните не са наясно, че страната ни не е особено богата на питейна вода.", "date": "2018.04.09", "title": "МРРБ: 85,3% от българите подкрепят драстичното увеличение на глобите за кражба на вода"}
{"url": "http://www.focus-news.net/news/2018/04/09/2509088/denyat-9-april-v-svetovnata-istoriya.html", "text": "2017 г.\r\nАтентатори атакуват две египетски коптски църкви в Танта и Александрия убивайки 45 души, а други 50 са ранени. Египетеското правителство обявява тримесечно извънредно положение.2015 г.\r\nЛидерът на Китайската комунистическа партия в Тибет настоява будистките манастири да показват китайското националното знаме, като част от усилията за затвърждаване на контрола на Пекин върху Тибет.2014 г.\r\nВ Индонезия се провеждат парламентарни избори.2013 г.\r\nНад 30 човека загиват по време на земетресение в град Хормудж в Иран.2012 г.\r\nПри нападение на казарма в областния град Лодер в южната йеменска провинция Абиян от страна на бойци на Ал Кайда загиват 17 души.2011 г.\r\nВ Нигерия са проведени парламентарни избори.2008 г.\r\nБившата югославска република Македония обявява, че ще постигне компромис с Гърция, като промени своето име на Република Нова Македония.2003 г.\r\nАмериканските войски овладяват Багдад.2002 г.\r\nСъстои се погребението на Елизабет, кралицата-майка на Обединеното кралство в Уестминстърското абатство.1992 г.\r\nКонсервативната партия на Джон Мейджър печели на изборите в Обединеното кралство.1991 г.\r\nГрузия обявява независимостта си от Съветския съюз и става втората република, откъснала се от управлението на Москва.1990 г.\r\nУнгарският демократичен форум идва на власт в резултат на избори след 40 години комунистически режим.1989 г.\r\nЧервената армия прилага репресивна сила срещу антисъветски демонстрации в Тбилиси.1970 г.\r\nПол Макартни обявява официално разпадането на легендарната група “Бийтълс”. Групата е основана в Ливърпул, Англия, в края на 50-те години в състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г.), Пит Бест - ударни (до 1962 г.). Още през 1955 г. Дж. Ленън създава скифл-групата \"Куоримен\", към която се присъединява Пол Маккартни, а през 1958 и Дж. Харисън. Сменят названията на групата на \"Johny and the Moondogs\", \"Long John and the Silver Beatles\". Свирят в ливърпулските клубове \"Казбах\" и \"Кавърн\", правят турне в Шотландия. През август 1960 г., вече под името \"Бийтълс\", заминават да свирят в Хамбург, Германия. Следващата година осъществяват и първите си записи в Германия, самостоятелно и като съпровод на Тони Шеридън. След завръщането си в Англия започват работа с Брайън Ъпстейн - мениджър на групата до 1967 г. През 1962 г. Бест е заменен с Р. Стар. \"Бийтълс\" започват издаване на плочи с \"Парлофон\". Периодът от 1963 до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". След разпадането всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английския фолклор. Албуми в Англия до 1970 г. са: \"Please, Please Me\" (1963 г.), \"White the Beatles\" (1963 г.), \"A Hard Day’s Night\" (1964 г.), \"Beatles for Sale\" (1964 г.), \"Help\" (1965 г.), \"Rubber Soul\" (1965 г.), \"Revolver\" (1966 г.), \"A Collection of Beatles’ Oldies\" (1966 г.), \"Sgt. Pepper’s Lonely Hearts Club Band\" (1967 г.), \"The Beatles\" (1968 г., известен като \"Белият албум\"), \"Yellow Submarine\" (1968 г.), \"Abbey Road\" (1969 г.), \"Let it Be\" (1970 г.). Други албуми: \"Live At The BBC\" (1994 г.), \"Anthology I” (1995 г.), \"Anthology II\" (1996 г.), \"Anthology III\" (1996 г.), \"CD Singles Collection\" (1999 г.); \"1962 Live At The Star Club in Hamburg\" (2000 г.), \"The Beatles 1” (2001 г.).1969 г.\r\nОсъществен е британският тестов полет на самолета “Конкорд”. Полетът е с продължение 22 минути. Самолетът излита от тестовата писта във Филтън (близо до Бристол) и каца на RAF Fairford in Gloucestershire. Месец по-рано, на 2 март, е извършен френският тест. Самолетът излита от Тулуза и остава във въздуха 27 минути. “Конкорд” е френско-английски свръхзвуков пътнически самолет. През 1962 г. Франция и Великобритания подписват договор за съвместна разработка на свръхзвуков пътнически самолет. Името си самолетът получава от ген. дьо Гол, който при преговори често използва думата \"конкорд\" (съгласие). Англичаните приемат наименованието. “Конкорд” е използван от авиокомпаниите British Airways и Air France от 21 януари 1976 г. до 24 октомври 2003 г., като последния полет е на 26 ноември 2003 г. На 10 април 2003 г. British Airways и Air France едновременно обявяват, че ще прекратят полетите на “Конкорд”. Като причина те посочват нерентабилност на самолета поради по-ниския брой пътници след катастрофата от 2000 г., намаляването на пътниците след атаките на Световния търговски център през 2001 г., както и повишените цени за поддръжка.1967 г.\r\nОсъществява се първия полет на Боинг 737. Първия модел на този самолет е Боинг 737-100. Първата поръчка за него е дадена на 15 февруари 1965 г. Самолетът е демонстриран на 17 януари 1967 г. Три месеца по-късно (9 април 1967 г.) е осъществен първият полет с него. Сертификат получава на 15 декември 1967 г. Първата доставка на самолета е на 28 декември 1967 г., а е в експлоатация от 10 февруари 1968 г. в компанията Луфтханза. Последната доставка е на 26 юли 1973 г. за НАСА. Боинг-737 е самолет за полети от по-къси до средни дистанции, конструиран от американската компания Боинг. Летателният апарат има няколко модела.1964 г.\r\nЗавършва официалното посещение на президента на Йеменската арабска република Абдала ас Салал в България. Визитата започва на 4 април. На 8 април е подписан договор за дружба и сътрудничество между двете страни, както и културна спогодба. Дипломатическите отношения с Йеменската арабска република (Северен Йемен) са установени на 12 октомври 1962 г., а с Народна демократична република Йемен (Южен Йемен) – веднага след обявяването на независимостта й на 10 декември 1967 г. На 22 май 1990 г. Северен и Южен Йемен се обединяват в Република Йемен.1963 г.\r\nУинстън Чърчил става първият чужденец, получил званието почетен гражданин на САЩ. Той е английски общественик, политик, държавник, лидер на Консервативната партия. Уинстън Чърчил е роден на 30 ноември 1874 г. Образование получава в елитарното училище Хароу и военно кавалерийско училище. След това служи в Индия и участва в потушаване на въстание по северозападните й граници. Участва и във военните действия против Судан, след които тази страна става английско владение. По време на Англо-бурската война 1899-1902 г. Чърчил е военен кореспондент в Южна Африка. През 1900 г. е избран в Парламента като депутат от Консервативната партия. По конюнктурни съображения, обаче преминава в Либералната партия. Той оглавява много министерства - на колониите, на търговията, на вътрешните работи. Чърчил е един от организаторите на Дарданелската операция, чийто провал го принуждава да подаде оставка. През 1917-1918 г. отново е министър на военните доставки в кабинета на Д. Лойд Джордж, след което е военен министър и министър на авиацията. В началото на 20-те години Чърчил се връща в Консервативната партия и става депутат в Парламента. Като министър на финансите в кабинета на С. Болдуин взема активно участие във въвеждането златен стандарт за английската лира. През 30-те години се обявява против външната политика на кабинета на С. Болдуин - Н. Чембърлейн. Чърчил смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн. През май 1940 г. той е министър-председател на коалиционно правителство. Чърчил организира и ръководи преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. След 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт Чърчил сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската, Кримската и Потсдамската конференции, които определят следвоенното устройство на света и предоставят Източна Европа на Съветския съюз. Тази политика на Чърчил довежда до установяването на тоталитарни режими в източноевропейските страни. Издигната е “желязна завеса” по границите на източноевропейските страни и английският политик призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на комунизъм. Така се поставя началото на “студената война”. В периода 1951-1955 г. Чърчил е отново министър-председател, но поради пределна възраст излиза в оставка и се оттегля от активна политическа дейност. Чърчил умира на 24 януари 1965 г. в Лондон.1940 г.\r\nПо време на Втората световна война немските войски нахлуват в Норвегия и Дания.1930 г.\r\nВ Ню Йорк компаниите “Bell Laboratories” и “AT&T” демонстрират първата двустранна видеотелефонна връзка.1923 г.\r\nПодновени са заседанията на Лозанската конференция, започнала на 20 ноември 1922 г. Международната конференция цели уреждане на близкоизточната криза след провала на гръцката интервенция срещу Турция през 1919–1922 г. В работата й участват делегации на Англия, Франция, Италия, Япония, Гърция, Румъния, Сърбо-хърватско-словенското кралство и Турция. САЩ изпращат само наблюдател. На конференцията са поканени още Съветска Русия и България, но само при дебатиране на въпроси, отнасящи се до бъдещето на Проливите. Ръководителят на българската делегация Александър Стамболийски се опитва да привлече вниманието на конференцията и към най-важните за страната ни въпроси. След поражението на България в Първата световна война 1914-1918 г. по силата на Ньойския мирен договор Западна Тракия е отстъпена на Съглашението, като на България е признато само правото на икономически излаз на Егейско море (чл. 48.). По решение на конференцията в Сан Ремо от 22 април 1920 г. областта е предадена на Гърция. Решението на тази конференция е потвърдено и от Лозанската конференция 1922-1923 г. Междувременно след края на Първата световна война отначало доброволно, а после и насилствено българското население от Западна Тракия е прогонено в по-голямата си част и на негово място в областта се заселва предимно гръцко население, прогонено от кемалистите от Мала Азия. В началото на януари 1923 г. поради вътрешнополитически причини Александър Стамболийски напуска Лозанската конференция и се завръща в София, като ръководството на българската делегация се поема от К. Тодоров, по онова време пълномощен министър в Белград. След държавния преврат на 9 юни 1923 г. новото правителство, възглавено от проф. Ал. Цанков, снема доверието си от К. Тодоров и го замества с Б. Морфов, а от края на юни с българския пълномощен министър в Лондон с Д. Станчов. Конференцията завършва работата си към края на юли 1923 г. с подписването на договор между бившите съглашенски държави и техните съюзници и кемалистка Турция, с който се денонсира Севърският мирен договор 1920 г.1914 г.\r\nВ Лондон е прожектиран първият цветен филм “The World, The Flesh & the Devil”. Това е първият пълнометражен цветен филм. Продуцент на филма е Чарлз Урбан.1866 г.\r\nЗаконът за гражданските права предоставя на всички граждани на САЩ, с изключение на индианците, равни права.1865 г.\r\nГлавнокомандващият войските на Конфедерацията генерал Робърт Ли се предава на командващия войските на Севера генерал Юлисис Грант. Юлисис С. Грант е роден на 27 април 1822 г. Той е генерал от армията на Съюза (Северните щати) по време на Гражданската война в САЩ и е осемнадесетият (4 март 1869 – 4 март 1877) президент на САЩ. Грант служи в Мексикано-американската война при генералите Закари Тейлър и Уинфийлд Скот, като взема участие в битките при Ресака де ла Палма, Пало Алто, Монтерей и Веракруз. Два пъти е отличаван за храброст. На 31 юли 1854 г. напуска армията, става фермер, след това агент по недвижимото имущество и продавач в магазин за кожа, притежаван от баща му и брат му. По време на Гражданската война на 24 април 1861 г., десет дни след превземането на Форт Съмтър, той пристига в Спрингфилд, Илинойс заедно с мъжете, който е успял да привлече. Губернаторът го произвежда в полковник и на 7 август Грант е назначен за бригаден генерал, ръководещ доброволци. През 1862 г. Грант дава първата значима победа на Съюза като завладява Форт Хенри и Форт Донелсън в Тенеси. Желанието на Грант да воюва и способността му да печели битки впечатляват президента Ейбрахъм Линкълн, който го назначава за генерал – лейтенант, ново звание, одобрено от Конгреса с идеята да е специално за Грант. На 12 март 1864 г. Грант става командващ генерал на армиите на САЩ. Благодарение на неговото ръководство войските на Съюза успяват да унищожат главните въоръжени сили на Конфедерацията (Южните щати) в щата Виржиния. Поддържа политическия курс на умерените радикални републиканци. Грант умира на 23 юли 1885 г.1838 г.\r\nВ Лондон отваря врати Националната галерия.1731 г.\r\nВъв водите на Карибите, близо до Хавана (Куба), испанската брегова охрана отрязва ухото на капитан Дженкинс. През 1738 г. капитанът показва пред английския парламент отрязаното си ухо като доказателство за насилствените испански нападки срещу английските мореплаватели. Тази случка служи като повод на Великобритания да обяви, на 19 октомври 1739 г., война на Испания. Войната между двете държави се води в годините 1739-1742 и е наречена “Войната за ухото на капитан Дженкинс”. Военния конфликт между Великобритания и Испания е предизвикан от продължителното англо-испанско противопоставяне, подхранвано от незаконните търговски дейности в Испанските Кариби и често бруталните опити на Испанската колониална брегова охрана да се справи с този проблем. Внезапните събития, ускорили избухването на военните действия са потопяването на няколко контрабандиращи британски кораба от пирати, действащи с протекцията на испанските власти, прекратяването на договора за доставки на роби, интензифициране издирването на британски контрабандиращи кораби и предявяването на обвинения към тях и преди всичко отрязването на ухото на Робърт Дженкинс. Войната приключва през 1742 г. Тя не довежда до желаната и очаквана голяма победа на Великобритания над Испания. Великобритания получава несъществени дълготрайни икономически ползи вследствие на войната, но британските търговски проблеми остават неразрешени.1667 г.\r\nВ Париж се организира първата в света публична художествена изложба.1387 г.\r\nМурад I превзема Солун, а скоро след това и Бер. През лятото на 1389 г. Мурад I започва похода срещу Сърбия, завършил на Косово поле. На 28 юни 1389 г. Мурад I e убит в шатрата си от сръбския велможа Милош Обилич. Османският владетел Мурад I премества столицата си от Бурса, Мала Азия в Одрин, Източна Тракия. До края на царуването на Иван Александър 1331-1371 г. той поддържа мирни отношения с България, но след смъртта на българския владетел и последвалата Чирменска битка 1371 г. слага ръка върху редица български земи. Новият български владетел Иван Шишман 1371-1393 г. е принуден да сключи примирие с Мурад I и да му даде сестра си Мара за жена. Въпреки това османският владетел предприема нови завоевателни действия, като през 1382 г. завладява и София. В следващите години слага ръка и на редица български градове и села и в Северна България. Продължава и завоевателната си политика спрямо Сърбия.1241 г.\r\nСъстои се битката при Лигниц в Силезия, при която монголите от Златната орда побеждават полската, германската войска и рицарите от Тетевонския орден. Те отрязват по едно ухо от всеки убит, за да преброят труповете. Тази битка е кулминацията на нашествието на монголите в Източна Европа.На тази дата са родени:1933 г.\r\nРоден е Джан-Мария Волонте - италиански актьор, прочут изпълнител в така нареченото политическо кино през 60-те - 80-те години. Участва във филмите: \"Бандите в Милано\" (1968 г.), \"Сако и Венцети\" (1971 г.), \"Случаят Матей\" (1972 г.), \"Лъки Лучано\" (1973 г.), \"Подозрението\" (1975 г.), \"Аз се страхувам\" (1977 г.), \"Случаят Алдо Моро\" (1987 г.), \"Хроника на една предизвестена смърт\" (1987 г.), \"Отворени врати\" (1990 г.), \"Обикновена история\" (1991 г.). Златен приз за творчество - Венеция (1991 г.).1924 г.\r\nРоден е Франциск Мунтяну - румънски сценарист и режисьор. Дебютира в киното като сценарист на “Топката” (1959 г.). Режисьор е на: “Войници без униформа” (1959 г.), “Дунавски вълни” (1960 г.), “Небе без решетки” (1962 г.), “На четири крачки от безкрайността” (1964 г.), “Тунел” (1966 г.), “Песните на морето” (1970 г.), “Света Тереза и дяволите” (1972 г.), “Рижият” (1976 г.), “Отряд “Конкордия” (1981 г.). Сценарист е на филмите: “Бурни дни” (1975 г.), “Ана и крадецът” (1981 г.), “Опасен полет” (1984 г.), “Сантиментално лято” (1985 г.), “У дома в неделя” (1987 г.).1872 г.\r\nРоден е Леон Блум - френски общественик и държавник. Той е ръководител на френската социалистическа партия след разцепването на конгреса в Тур. В годините между 1936-1938 г. е председател на Народния фронт, след това и министър-председател на правителството на Народния фронт. По време на окупацията Блум е в германски концлагер. През 1946-1947 г. възглавява социалистическото правителство и е председател на комитета за гражданско социалистическо обединение.1865 г.\r\nРоден е генерал Ерих Лудендорф. Професионалната му кариера на военен започва през 1881 г., за да стигне до началник на отдел \"Офанзива\" към Главния генщаб (1908-1912 г.). В началото на Първата световна война допринася за превземането на Лиеж, а като началник на щаба на Осма армия заедно с ген. П. фон Хинденбург разгромява руските войски край Таненберг и Мазурските езера. Съвместната работа на двамата пълководци продължава до края на войната, първоначално в Главното командване на Източния фронт, а по-късно във германското Върховно военно командване. От август 1916 г. Лудендорф оглавяват ВВК - прокарва стопанската мобилизация, възобновява подготовката за тотална подводна война, има съществен принос за свалянето на Бетман-Хелвег от канцлерския пост през юли 1917 г., формулира условията на Брест-Литовския мир с Русия. След провала на германската офанзива през пролетта на 1918 г. Лудендорф настоява за незабавни преговори за примирие. По-късно променя становището си и развива идеята за продължаване на бойните действия до постигане на изгоден за райха мир. На 26 октомври 1918 г. райхсканцлерът принц М. фон Баден го освобождава от заеманите постове. В годините на Ваймарската република, с изключение на краткото сътрудничество с А. Хитлер и участието в пуча 1923 г., Лудендорф е политическия аутсайдер и страничен наблюдател.1835 г.\r\nРоден е Леополд II - белгийски крал, син на Леополд I, когото наследява през 1865 г. Колонизира обширни територии в Центална Африка.1821 г.\r\nРоден е Шарл Бодлер - френски поет. Известен е със стихосбирката си \"Цветя на злото\" (1857 г.). Той е виден представител на декадентството. На български език са преведени \"Естетически и критически съчинения\" (1976 г.) и \"Цветя на злото\" (1984 г., 1993 г.).1770 г.\r\nРоден е Томас Йохан Зеебек – германски физик, откривател на термоелектричеството. От 1818 г. той е член на Берлинската АН. Заедно с Ж. Пелтие провежда редица опити, в които показва преминаването на топлинната енергия в електрическа и обратното. Той извършва изследвания в областта на физическата оптика, физическата химия и др.На тази дата умират:1904 г.\r\nУмира Изабел II - испанска кралица в периода 1833-1868 г. Тя е дъщеря на Фердинанд VII и до навършване на пълнолетието й през 1843 г. Испания е управлявана от майка й Мария Кристина- през 1833-1840 г. и регента генерал Еспартеро през 1840-1843 г. След 1843 г. Изабел II управлява придворната клика - камарилата. В началото на Испанската революция тя заминава за Франция.1945 г.\r\nЗаради участието си в заговор срещу Хитлер е убит германският адмирал Фридрих Канарис (1887-1945 г.). По време на Първата световна война той се занимава с шпионаж в Испания, а от 1935 до 1944 г. е началник на разузнаването и контраразузнаването (абвера).1879 г.\r\nУмира Карл Бек - австрийски писател и поет от еврейски произход. Той споделя идеите на движението \"Млада Германия\" за \"истински социализъм\". През 1838 г. издава сборниците \"Нощ. Железни песни\". Излезлият през 1840 г. роман в стихове \"Янко\" рисува сцени от живота на унгарския народ. Други произведения на Бек са \"Песен за бедняка\" (1846 г.), \"Странстващият поет\" (1838 г.) и \"Тихи песни\" (1840 г.).1626 г.\r\nУмира Франсис Бейкън - английски философ. Той получава юридическо образование в университета в Кеймбридж. По време на управлението на Яков I е лорд-канцлер на Англия, като привърженик на монархията. Бейкън е родоначалник на английския материализъм и един от създателите на експерименталния метод. Основните му съчинения са: \"Опити, или Съвети нравствени и политически\" (1597 г.), частите на незавършения труд \"Великото обновяване на науките\", \"За усъвършенстването на науките\" (1623 г.), \"Нов органон, или Истински указания за тълкуване на природата\" (1620 г.), с което се противопоставя на схващанията на Аристотел, отразени в труда му \"Органон\".1553 г.\r\nУмира Франсоа Рабле - френски писател и хуманист. Като монах от Францисканския орден се насочва към изучаване на естествени науки, право, филология и старогръцки език. През 1532 г. издава \"Афоризми\" на Хипократ с коментар. Рабле следва медицина в университета в Монпелие, а от 1532 г. е лекар в Лион и други градове. Световната си слава печели с романа-епопея \"Гаргантюа и Пантагрюел\" (1532-1562 г., 5 книги, последната, от които излиза посмъртно), в който осмива феодалното общество, разобличава лицемерието на духовенството и произволите на съдопроизводството, освен това разглежда въпроси на образованието, политиката, религията и философията. С него Рабле оказва голямо влияние върху развитието на романа през следващите векове.1483 г.\r\nУмира Едуард IV - английски крал (1461-1483 г., с прекъсване 1470 – април 1471 г.). Пръв представител на Йоркската династия. Заема престола по време на войната между Червената и Бялата роза, като сваля Хенри IV Ланкастер. Опитите му да намали политическото влияние на феодалната върхушка предизвиква преминаването на привържениците му от бароните (начело с граф Уоруик) към ланкастерската партия и е свален от престола (октомври 1470 г.), разгромява ланкастерците в битките при Барнет и Тюксбери (май 1471 г.). Устойчивата кралска хазна, попълвана от доброволни вноски на населението, принудителните заеми от градовете и митническите такси позволяват на Едуард IV да управлява без да свиква парламента. Поощрява промишлеността и търговията.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.09", "title": "Денят 9 април в световната история"}
{"url": "http://www.focus-news.net/news/2018/04/09/2509089/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie-svarzano-s-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с провеждане на събитие, свързано с българското председателство на Съвета на Европейския съюз 2018. Това съобщиха от пресцентъра на Столична община. От 20.00 часа днес до приключване на мероприятието на 11 април се забраняват престоят и паркирането на пътни превозни средства както следва:\r\n- на ул. „Доспат“ между бул. „Витоша“ и ул. „Баба Неделя“;\r\n- на ул. „Баба Неделя“;\r\n- на ул. „Д-р Христо Стамболийски“. \r\nОт 7.00 часа до приключване на мероприятието на 10 април и от 7.00 часа до приключване на мероприятието на 11 април при необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятията както следва:\r\n- по ул. „Доспат“ между бул. „Витоша“ и ул. „Баба Неделя“; \r\n- по. ул. „Баба Неделя“;\r\n- по ул. „Д-р Христо Стамболийски“.", "date": "2018.04.09", "title": "София: Въвежда се временна организация на движението във връзка с провеждане на събитие, свързано с българското председателство на Съвета на ЕС"}
{"url": "http://www.focus-news.net/news/2018/04/09/2509092/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvo-na-parva-profesionalna-liga.html", "text": "Въвежда се временна организация на движението за провеждане на футболна среща от Първенство на първа професионална лига  на Национален стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 08.00 часа да приключване на футболната среща  при сектор „Г” на  Националния стадион „Васил Левски” от вход № 20 до вход № 26. \r\n- от 14.00 до 21.00 часа на моста пред Национален стадион „Васил Левски”. \r\nОт 19.00 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.04.09", "title": "София: Въвежда се временна организация на движението за провеждане на футболна среща от Първенство на първа професионална лига"}
{"url": "http://www.focus-news.net/news/2018/04/09/2509094/nevrokopskiyat-mitropolit-serafim-shte-otsluzhi-zlatoustova-liturgiya-v-hrama-sveta-troitsa-v-bansko.html", "text": "Златоустова литургия в храма „Света Троица“ в Банско ще отслужи Неврокопски митрополит Серафим в съслужение със свещениците при храма. Това съобщиха от пресцентъра на Неврокопската света митрополия. След това ще има литийно шествие до храма „Св. Св. Петър и Павел“, където ще бъде отслужен Пасхален водосвет.", "date": "2018.04.09", "title": "Неврокопският митрополит Серафим ще отслужи Златоустова литургия в храма „Света Троица“ в Банско"}
{"url": "http://www.focus-news.net/news/2018/04/09/2509095/kyustendil-povishena-e-opasnostta-ot-padashti-kamani-vav-visokoplaninskite-rayoni.html", "text": "Повишена е опасността от падащи камъни във високопланинските райони. Това съобщи за Радио „Фокус” – Пирин дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са сухи. Нормален е трафикът по Автомагистрала „Струма” и път Е-79. Слабо натоварено е движението в посока ГКПП „Гюешево”. Движението по пътя Смоличано – Пелатиково е ограничено само в едната лента заради пропадане на част от пътното платно в отделни участъци. Местата са сигнализирани с пътни знаци.\r\nЛора КАЛЧЕВА", "date": "2018.04.09", "title": "Кюстендил: Повишена е опасността от падащи камъни във високопланинските райони"}
{"url": "http://www.focus-news.net/news/2018/04/09/2509096/zam-ministar-denitsa-nikolova-shte-uchastva-v-diskusiya-za-novoto-rayonirane-na-stranata-v-stara-zagora-na-10-april.html", "text": "Заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Югоизточен район, което ще се проведе утре – 10 април, от 12.00 часа, в Областна администрация – Стара Загора. Това съобщиха от пресцентъра на Министерство на регионалното развитие и благоустройството.\r\nЗам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. от областите Бургас, Сливен, Ямбол и Стара Загора.", "date": "2018.04.09", "title": "Зам.-министър Деница Николова ще участва в дискусия за новото райониране на страната в Стара Загора на 10 април"}
{"url": "http://www.focus-news.net/news/2018/04/09/2509091/faz-savetat-za-sigurnost-na-oon-shte-zasedava-izvanredno-za-siriya.html", "text": "След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия, припомня германският национален ежедневник Die Frankfurter Allgemeine Zeitung.\r\nЗа спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове. \r\nПовече от 150 души загинаха, а над хиляда други са ранени при предполагаемата атака с химически оръжия на режима в Дамаск срещу Дума, припомнят от редакцията. Тереза Герова", "date": "2018.04.09", "title": "FAZ: Съветът за сигурност на ООН ще заседава извънредно за Сирия"}
{"url": "http://www.focus-news.net/news/2018/04/09/2509063/mvnr-na-rusiya-voennata-interventsiya-v-siriya-pod-izfabrikuvan-predlog-mozhe-da-dovede-do-nay-tezhkite-posledstviya.html", "text": "Военната намеса под измислени и изфабрикувани предлози в Сирия, където по молба на законното правителство се намират руски войници, е абсолютно недопустима и може да доведе до най-тежките последствия. С такова предупреждение излезе днес руското Министерство на външните работи, пише електронното издание на руския вестник „Росийская Газета“, в материал, представен без редакторска намеса.\r\nОт Смоленския площад напомниха, че правителствената армия на Сирия продължава освобождението на предградието на столицата Източна Гута от терористите. Джихадистите използват мирните жители като жив щит. Затова руският Център за примиряване на враждуващите страни и правителствените сили осигуряват хуманитарни коридори за извеждането на мирните граждани.\r\n„Но тези, които не са заинтересовани в по-бързото унищожаване на едно от последните гнезда на терористите в Сирия, които не искат истинско политическо разрешение, се опитват по всички начини да усложнят обстановката и да възпрепятстват евакуацията на граждански лица, - отбелязаха от руското външно ведомство. – Продължават информационните вихрушки за използване на хлор и други отравящи вещества от правителствените войски“.\r\nОт МВнР подчертаха, че в появилите се съобщения за химическата атака, медиите се позовават на „прословутата НПО „Белите каски“, които не веднъж бяха уличени в сътрудничество с терористите“.\r\n„Целите на тези лъжливи построения, нямащи под себе си никакви основания, са изгодни на терористите и непримиримата радикална опозиция, които се отказват от политическо разрешаване и едновременно с това е опит да се оправдае възможен силов удар отвън“, отбелязаха от руското министерство.\r\nПо аналогичен начин се изказа председателят на Комисията на Съвета на Федерацията по международни работи Константин Косачев. „Целта на поредното избухване на „фейкмейкърите“ е очевидна до баналност: да се осуети извеждането на терористите от „Джайш ал Ислям“ от град Дума и да се възпрепятства настъплението на сирийските правителствени войски“, написа той във „Фейсбук“.\r\nМеждувременно, началникът на Центъра за примиряване на враждуващите страни в Сирия генерал-майор Юрий Евтушенко опроверга съобщенията, че сирийската правителствена армия е употребила химическо оръжие. „Решително опровергаваме тази информация и заявяваме, че сме готови, след извеждането на терористите от освободената Дума, да изпратим там незабавно руски специалисти по радиационна, химическа и бактериологическа защита за събирането на данни, потвърждаващи изфабрикувания характер на подобни заявления“, заяви представителят на руското Министерство на отбраната.\r\nПревод и редакция:", "date": "2018.04.09", "title": "МВнР на Русия: Военната интервенция в Сирия под изфабрикуван предлог може да доведе до най-тежките последствия"}
{"url": "http://www.focus-news.net/news/2018/04/09/2509064/tass-sasht-ne-potvardiha-che-sa-uchastvali-v-udar-po-siriyskata-voennovazdushna-baza.html", "text": "В Министерството на отбраната на САЩ са запознати със съобщенията за нанесени удари по сирийска военновъздушна база, но не потвърждават да са участвали в атаката. Това заяви пред кореспондент на ТАСС в понеделник официалният представител на Пентагона Кристофър Шерууд.\r\n„Знаем за тези съобщения, но нямаме какво да потвърдим“, отбеляза той, отговаряйки на молба да коментира появилите се в медии предположения, че САЩ са участвали в нанасянето на въздушните удари.\r\nОт Белия Дом също не са потвърдили информацията, пише ТАСС.\r\nПо-рано, както вече Агенция „Фокус“ информира, AFP съобщи, че по сирийска военна база е нанесен въздушен удар.\r\nПревод и редакция:", "date": "2018.04.09", "title": "ТАСС: САЩ не потвърдиха, че са участвали в удар по сирийската военновъздушна база"}
{"url": "http://www.focus-news.net/news/2018/04/09/2509090/zapochva-svetlata-sedmitsa.html", "text": "Светлата седмица в християнския празничен календар започва веднага след Възкресение Христово и завършва с втората пасха в неделя. Нарича се Светла, защото Възкресението на Христос донася просветление за всички.\r\nВ дните на Светлата седмица се прославят светиите:\r\nв Светли понеделник – светите апостоли;\r\nв Светли вторник и сряда – св. Богородица, св. архидякон Стефан и св. Андрей;\r\nв Светли четвъртък – св. ап. Йоан и Яков;\r\nв Светли петък – св. ап. Петър;\r\nв Светла събота – св. Йоан Кръстител.\r\nТази седмица е наситена и с момински празници, сред които най-голям е честването на Светлата или Празната сряда. Според народните поверия на Светли понеделник, наричан още Разтурнипонеделник или Разметнипонеделник младежи излизали извън селището, разделени на две групи, като търкаляли група срещу група червени яйца. Според народната традиция с този ритуал се цели предпазването от градушка и предизвикването на плодородие. На Светлата или Празната сряда се изпълнява обичаят „Мара Лишанка“ от девойки, които са лазарували. Те правят кукла от откраднати чехли на бременни жени, която кукла наричат Мара Лишанка. След като измият лицето на булката и своите лица, се надяват, че са изпълнили добрата магия, за да бъдат обикнати от добри момчета, а не от зли змейове, от които да имат деца. В същия ден се играе и така нареченото Ладино хоро, в което отново участват момичета лазарки. В петък след Великден българинът празнува Лятна Св. Петка. Край църкви и манастири с името на светицата се организира празник с борби, състезания и игри. На връщане от празника всеки гледа да срещне бременна със сукалче, защото се счита, че те носят голямо щастие. В този ден се обхождат градините и нивите за предпазване от градушка и за плодородие.\r\nСветлата седмица приключва с Томина неделя, когато се боядисват яйца за душите на умрелите.\r\nС тази неделя завършва първата изключително тържествена и празнична седмица след празника Възкресение Христово. Основното събитие, което се възпоменава и присъства в евангелието, е явяването на Иисус Христос на неговите ученици, на което присъства и апостол Тома. Църквата ни припомня това събитие, защото Христос чрез уверяването, което е дал на Апостол Тома показва, че вярата от една страна има нужда от това да бъде проверена на практика, да има едно житейско удостоверяване, но от друга страна Исус Христос се обръща към Тома с думите: „Тома, ти повярва, защото ме видя, но блажени са тези, които са повярвали без да са ме видели”. Така Иисус Христос посочва, че много по-силна е тази вяра, която не търси физическото, сетивното уверяване. Това е посланието на деня, който всъщност възпроизвежда цялата пасхална радост от Възкресението. На този ден Иисус Христос дава специална власт на своите ученици – да прощават грехове. Чрез даването на благословията на Светия дух, той „учредява” свещенството в църквата. Това е вторият главен момент в евангелското събитие на днешния ден. След като самият Иисус Христос възкръсва, побеждава смъртта, учредявайки своята църква, той дава на апостолите една специална власт за свещенодействие. Затова те да продължат неговото спасително дело вече като дело на църквата с благодатта на Светия дух.", "date": "2018.04.09", "title": "Започва Светлата седмица"}
{"url": "http://www.focus-news.net/news/2018/04/09/2509099/nzz-severna-koreya-demonstrira-gotovnost-da-obsadi-sas-sasht-denuklearizatsiyata-na-poluostrova.html", "text": "Представители на режима в Пхенян са уверили САЩ, че на предстоящата среща на върха ще имат готовност да обсъдят въпроса за денуклеаризацията на Корейския полуостров, отбелязва швейцарският вестник Die Neue Zuercher Zeitung, като се позовава на медийни доклади.\r\nСъответната информация бе разпространена първо от американското издание , което се позовава на източници от администрацията на президента на САЩ Доналд Тръмп. Ако информацията бъде потвърдена, то това ще означава, че ще бъде преодоляно едно от основните препятствия за провеждането на лична среща между Тръмп и севернокорейския лидер Ким Чен-ун. Очаква се двете страни да проведат среща на върха през месец май. Въпреки това, подготовката за нея изглежда сякаш е преустановена, коментират в редакцията на швейцарския вестник.Тереза Герова", "date": "2018.04.09", "title": "NZZ: Северна Корея демонстрира готовност да обсъди със САЩ денуклеаризацията на полуострова"}
{"url": "http://www.focus-news.net/news/2018/04/09/2509100/pazardzhik-remontni-deynosti-se-izvarshvat-po-patya-peshtera-batak-i-po-otsechkata-selo-gelemenovo-pazardzhik.html", "text": "Спокойно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление. Пътните настилки са сухи. От 96 до 97 км на автомагистрала „Тракия“ в посока Бургас движението е в една лента поради аварийно запълване на появили се деформации на пътната настилка с топла асфалтова смес. По пътя Пещера – Батак от 154 км до 160 км  движението е в една лента поради аварийно запълване на появили се деформации на пътната настилка с топла асфалтова смес. Движението по пътя от село Гелеменово до град Пазарджик от 117 км до 118 км се осъществява в една лента поради ремонтни дейности на асфалтовата настилка. Ограничение има  на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.09", "title": "Пазарджик: Ремонтни дейности се извършват по пътя Пещера - Батак и по отсечката село Гелеменово - Пазарджик"}
{"url": "http://www.focus-news.net/news/2018/04/09/2509093/sport-elitsa-kostova-se-klasira-za-osnovnata-shema-na-turnira-v-bogota.html", "text": "Елица Костова се класира за основната схема на турнира по тенис на червени кортове в колумбийската столица Богота. Във втория кръг на квалификациите поставената под номер девет българка се наложи с 6:4, 6:4 над Надя Подороска от Аржентина в двубой, продължил 100 минути.\r\nВ първи кръг на основната схема Костова ще играе срещу японката Нао Хибино.", "date": "2018.04.09", "title": "Спорт: Елица Костова се класира за основната схема на турнира в Богота"}
{"url": "http://www.focus-news.net/news/2018/04/09/2509103/dimitar-margaritov-kzp-edva-5-ot-zhalbite-koito-poluchavame-na-godishna-baza-kasayat-problemi-v-turizma.html", "text": "Едва 5% от жалбите, които получаваме на годишна база, касаят проблеми в туризма. По думите му в повечето от тях КЗП действително успява да съдейства на потребителите. Това каза председателят на Комисията за защита на потребителите Димитър Маргаритов в предаването \"Здравей, България\" по Нова телевизия. \"Всеки един отделен случай е достатъчно неприятен и причинява достатъчно тежки проблеми на хората, които стават жертва на тези проблеми, но най-масовите нарушения на потребителската защита не са в туризма\", каза още Маргаритов. Той уточни, че не винаги случаите са такива, в които се възстановяват средствата на потребителите, а има и такива, в които се стига до някаква компенсация. Маргаритов даде за пример хотелиер, който заради \"пренаселване\" и невъзможност да обслужи всички посетители, е дал възможност гостите  да получат още една възможност за настаняване - като в рамките на два месеца всеки потребител може да резервира престой. \r\n\"Когато не може да бъде изпълнено това, което е поето като ангажимент, търговецът е длъжен да обезщети потребителя\", каза той. Председателят на КЗП отбеляза, че все повече засегнати хора подават сигнали за това, че са им нарушени потребителските права. \r\nМаргаритов обясни, че потребителите могат да се обърнат към Комисията, когато стане ясно, че условията в хотела, който са избрали за почивка, не отговарят на предварително посочените. \"Обръщате се към нас, ние се намесваме и извършваме проверка... установяваме нарушението, съставяме съответните протоколи и актове, налагаме санкция\", каза още той и отбеляза, че е важно потребителят да предяви претенциите си пред хотелиера, преди да се обърне към Комисията.\r\nДимитър Маргаритов добави, че туристи могат да се обръщат към КЗП и когато не са доволни от условията на своята почивка в чужбина. \"Към нашата комисия функционира Европейски потребителски център. Той е институция, която комуникира с подобни институции на територията на целия ЕС плюс Норвегия, Исландия и Лихтенщайн. Тогава, когато потребителският проблем е станал на чужда територия, Европейският потребителски център може да се намеси и в комуникация със съответния център в държавата, в която е станал проблемът, се стига до решаването. Доста ефективно работи този център\", обясни председателят на КЗП и добави, че винаги са успявали по някакъв начин да помогнат на хората - не само за случаи с проблеми с хотели, но и със закъснели или отменени полети.\r\nТой отбеляза, че през почивните дни е имало дежурни екипи на КЗП, които са работили. \"0 700 111 22 е нашият денонощен телефон. Ние получаваме сигнали, включително и сега през почивните дни имаме. Те са 20-30, не са много\", каза още Димитър Маргаритов.", "date": "2018.04.09", "title": "Димитър Маргаритов, КЗП: Едва 5% от жалбите, които получаваме на годишна база, касаят проблеми в туризма"}
{"url": "http://www.focus-news.net/news/2018/04/09/2509101/kyustendil-konkursi-za-nay-vkusen-kozunak-i-nay-krasivo-velikdensko-yaytse-shte-se-provedat-v-selata-slokoshtitsa-i-shishkovtsi.html", "text": "Конкурси за най-вкусен козунак и най-красиво великденско яйце ще се проведат в селата Слокощица и Шишковци. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите ѝ конкурсите са залегнали в месечния културен календар на Общината. В село Слокощица инициативата ще се проведе от 10.30 часа в залата на читалище „Просвета”, където жители на селото ще се съревновават за най-вкусен козунак и най-красиво изписано великденско яйце. Днес се организира и конкурс за най-здраво великденско яйце в село Шишковци. „В селото на Владимир Димитров – Майстора инициативата започва от 11.00 часа. Тя се организира от читалището, носещо името на големия български художник”, каза Дима Укалска.\r\nВенцеслав ИЛЧЕВ", "date": "2018.04.09", "title": "Кюстендил: Конкурси за най-вкусен козунак и най-красиво великденско яйце ще се проведат в селата Слокощица и Шишковци"}
{"url": "http://www.focus-news.net/news/2018/04/09/2509104/burgas-patnite-nastilki-na-teritoriyata-na-oblastta-sa-suhi-i-normalno-prohodimi-zasileno-e-politseyskoto-prisastvie-po-osnovnite-patishta.html", "text": "Пътната обстановка е нормална на територията на областта. Това съобщи за Радио „Фокус“ – Бургас дежурният в Областно пътно управление – Бургас. Движението се извършва с нормална интензивност. Пътните настилки са сухи и нормално проходими. Няма ограничение на видимостта. Движението по автомагистрала „Тракия“ се извършва с нормална интензивност на територията на областта. Има засилено полицейско присъствие по основните пътни артерии. До 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“.\r\nЯнислава КРЪСТЕВА", "date": "2018.04.09", "title": "Бургас: Пътните настилки на територията на областта са сухи и нормално проходими, засилено е полицейското присъствие по основните пътища"}
{"url": "http://www.focus-news.net/news/2018/04/09/2509106/sliven-politseyska-operatsiya-po-shirokoobhvaten-kontrol-shte-se-provede-v-grada.html", "text": "От 14.00 до 20.00 часа по автомагистрала ”Тракия” ще бъде въведена забрана за движение на товарни автомобили над 12 тона. Целта е да се предотвратят задръствания при пътуването в последния почивен ден. Това съобщи пред Радио „Фокус“ – Сливен старши инспектор Диян Митев от „Пътна полиция“. Днес ще се проведе и широкообхватен контрол в град Сливен. Ще има засилено полицейско присъствие в часовете от 22.00 до 02.00 часа с цел проверка на водачите за правоспособност, употреба на алкохол и наркотични вещества. Предвижда се засилено използване на техническите средства за контрол на скоростта.", "date": "2018.04.09", "title": "Сливен: Полицейска операция по широкообхватен контрол ще се проведе в града"}
{"url": "http://www.focus-news.net/news/2018/04/09/2509107/dobrich-ranni-sortove-laleta-veche-radvat-posetitelite-na-arhitekturno-parkoviya-kompleks-dvoretsa-v-balchik.html", "text": "Ранни сортове лалета вече радват посетителите на Архитектурно-парковия комплекс „Двореца“ в Балчик, предаде кореспондентът на Радио „Фокус” – Варна. Всяка година Ботаническата градина край морето радва почитателите на природата, красивите багри, причудливи цветове и пролетни ухания със своеобразен фестивал на лалетата. Те красят различни пространства на комплекса и превръщат посещението му през април в незабравим цветен спомен. Ранни сортове теменужки също вече изпълват с чар Градината на боговете, пространството до вила „Тихото гнездо“ и Каменна зала. Ботаническата градина в Балчик е основана през далечната 1955 година, разположена е на площ от 194 дка. При дървесните видове една от атракциите, която може да бъде разглеждана в градината, е така нареченото оловно дърво. Това е бързо развиващ се, вечнозелен храст-дърво достигащ до 20 м. Среща се в южната част на Мексико и северната част на Централна Америка. Любопитен факт е, че младите листа на дървото, шушулките и цветните пъпки са годни за консумация и обикновено се приемат сурови, задушени или смесени в супи или с ориз. Семената могат също така да се използват като заместител на кафето. \r\nЖулиета НИКОЛОВА", "date": "2018.04.09", "title": "Добрич: Ранни сортове лалета вече радват посетителите на Архитектурно-парковия комплекс „Двореца“ в Балчик"}
{"url": "http://www.focus-news.net/news/2018/04/09/2509105/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” днес ще ви срещнем с игумена на Рилската света обител – Адрианополският епископ Евлогий, с когото ще говорим за значението на празника Възкресение Христово и за това дали се променя нагласата на хората, посещаващи обителта за този празник. В началото на Светлата седмица ще ви срещнем и с етнолога от Регионален исторически музей – Кюстендил Веска Спасова, която ще разкаже повече за народните обичаи и вярвания за Великден. Темата ще продължим и с преподавателя по „Религия“ Ивелина Николова, а в разговора с нея ще поставим акцент върху изучаването на този предмет в детските градини и училищата на територията на Община Кюстендил. С ръководителя на школата „Новите майстори“ Евгени Серафимов ще говорим за годишната продукция на младите художници и за предстоящите им инициативи.  Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.04.09", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/04/09/2509098/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 8.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.\r\nПо данни на Агенция \"Митници\" до 8.00 часа на 10 април 2018 г. обработването на пътни и винетни такси на ГКПП ще се извършва ръчно поради оптимизация на информационните системи на Агенцията.", "date": "2018.04.09", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/04/09/2509108/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Спокоен е трафикът по основните улици и булеварди във Велико Търново в почивния ден, предаде репортер на Радио „Фокус” – Велико Търново. Времето е слънчево. Температурата на въздуха е 6 градуса. Пътните настилки са сухи. Интензивно е движението в центъра – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график за празничен ден.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.09", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2018/04/09/2509110/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия, припомня германският национален ежедневник Die Frankfurter Allgemeine Zeitung.\r\nЗа спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове. \r\nПовече от 150 души загинаха, а над хиляда други са ранени при предполагаемата атака с химически оръжия на режима в Дамаск срещу Дума, припомнят от редакцията.\r\n*** Представители на режима в Пхенян са уверили САЩ, че на предстоящата среща на върха ще имат готовност да обсъдят въпроса за денуклеаризацията на Корейския полуостров, отбелязва швейцарският вестник Die Neue Zuercher Zeitung, като се позовава на медийни доклади.\r\nСъответната информация бе разпространена първо от американското издание , което се позовава на източници от администрацията на президента на САЩ Доналд Тръмп. Ако информацията бъде потвърдена, то това ще означава, че ще бъде преодоляно едно от основните препятствия за провеждането на лична среща между Тръмп и севернокорейския лидер Ким Чен-ун. Очаква се двете страни да проведат среща на върха през месец май. Въпреки това, подготовката за нея изглежда сякаш е преустановена, коментират в редакцията на швейцарския вестник.\r\n*** Турският министър по европейските въпроси Йомер Челик заклейми министъра на отбраната на Гърция Панос Каменос като „дързък политически комедиант“ и призова Брюксел да осъди – съгласно думите му – провокативното му изявление, съобщава електронното издание Ekathimerini. \r\nЧелик бе категоричен, че Европа не може да пренебрегне изявленията на Каменос за предложеното струпване на военнослужещи близо до границите с Турция и критикува гръцкото правителство, че не е готово да се противопостави на дързостта на военния си министър.\r\n„ЕС не може да игнорира гръцкия министър на отбраната, като същевременно напомня на целия свят политическите принципи. Трябва да осъди този човек. Трябва да предупреди гръцкото правителство. Принципите са за всеки\", категоричен бе Челик в серия от постове в социалната мрежа „Туитър“.\r\n„Този политически комедиант, който е министър на отбраната на Гърция, постоянно отправя провокации. Като мълчи, гръцкото правителство дава одобрение за този провокатор, който говори за подсилване на военните срещу Турция\", написа министърът на Анкара по европейските въпроси. \r\n„Напомняме му (на правителството в Атина), че липсата на принципи и провокации идва от страна на негов министър. Изявленията на дръзкия политически комедиант, който е министър на отбраната на Гърция, е въпрос на гръцкото правителство. Това са изявления, които трябва да бъдат осъдени от ЕС. В противен случай солидарността на ЕС няма да се основава на принципи. Превръща се в студена война на куха солидарност\", добави Челик.\r\n***Броят на престъпленията от омраза, съобщени на полицията, в транспортните мрежи в цяла Великобритания са се удвоили през последните пет години, пише британското ляво-либерално издание Independent.\r\nПрестъпленията от религиозна омраза във влаковете, метрото и автобусите са се увеличили с пет пъти от 2013 година, докато хомофобските инциденти са нараснали с 200%.\r\nДанните на Британската транспортна полиция (БТП), с които разполага ляво-либералното издание, показват, че свързаните с религия атаки са се увеличили с четири пъти, от 64 през 2013 година до 294 през 2017-а.\r\nБроят на жертвите гейове, лесбийки и бисексуални по пътя и железопътната мрежа са се утроили от 139 до 416, докато расовите престъпления от омраза са скочили от 1453 до 2566 за петгодишния период. По-малко са единствено престъпленията срещу инвалидите в транспорта, пише Independent.\r\nБТП, чийто бюджет беше намален миналата година, съобщава, че повечето от престъпленията от омраза, за които е докладвано, са вербални, а не физически.\r\nТемата за престъпленията от омраза в обществения транспорт е в светлината на прожекторите, откакто Лондонският транспорт беше принуден да се извини на певеца Уил Йънг, след като той се оплака, че шофьор на автобус се е подигравал с него на хомофобска основа, припомня Independent.\r\nВ друг случай в транспортната мрежа на британската столица, на студента Уил Майрик е направен ключ, който е затруднил дишането му, от двама нападатели, които са го принудили да се извини за това, че е гей, продължава ляво-либералният вестник, като припомня още, че миналия месец БТП е започнала разследване, след като млада двойка става обект на расистки коментари на борда на влак в Източен Лондон, като цялата ситуация е заснета и публикувана.\r\nЙан Махоуни, професор по криминология в университета Ливърпул Хоуп твърди, че Брекзит е дал смелост на тези, които преди са таели расистките си възгледи и не са ги изразявали публично. „Фактът, че най-голямото нарастване на расово и религиозно мотивирани престъпления от омраза в публичния транспорт са се случили след 2016 година определено свидетелства за това“, заяви той, според цитата на Independent.\r\nЛяво-либералният вестник представя данни от БТП, съгласно които в 12-те месеца преди референдума за развод със Съюза са докладвани общо 3046 престъпления от омраза в транспорта. Но през годината след вота същите са били най-малко 4980.\r\nПол Туокок, от ЛГБТ+ групата „Стоунуол“, заяви, че числата са „изключително притеснителни“. „Докато някои може и да твърдят, че това увеличение се дължи на това, че повече хора се осмеляват да докладват, ние се страхуваме, че те са само върха на айсберга що се отнася до престъпленията от омраза срещу ЛГБТ хората“, заяви той, като добави, че четири от пет престъпления от омраза срещу хората с нестандарта сексуална ориентация не се докладват, а младите гейове въобще не си правят труда да съобщят за издевателствата на полицията.\r\n***", "date": "2018.04.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/09/2509071/pentagonat-sasht-ne-provezhdat-vazdushni-udari-v-siriya.html", "text": "САЩ отрекоха да провеждат въздушни удари в Сирия, след като сирийските държавни медии съобщиха, че военновъздушна база на правителствената армия е подложена на ракетна атака, в резултат от която има загинали и ранени, предава AFP.\r\n„Към момента, Министерството на отбраната не провежда въздушни удари в Сирия“, заяви говорител на Пентагона.\r\n„Но ние продължаваме да следим отблизо ситуацията и подкрепяме текущите дипломатически усилия за подвеждане под отговорност на тези, които използват химически оръжия, в Сирия или другаде“, добавят от американското военно ведомство.\r\nПревод и редакция:", "date": "2018.04.09", "title": "Пентагонът: САЩ не провеждат въздушни удари в Сирия"}
{"url": "http://www.focus-news.net/news/2018/04/09/2509109/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха от Планинска спасителна служба (ПСС) към БЧК за Агенция „Фокус“. Сутрешните температури са около 3 и 6 градуса. Времето е ясно и тихо. Курортите работят съобразно метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .", "date": "2018.04.09", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/09/2509102/afp-po-danni-na-sochp-pri-raketniya-udar-v-siriya-sa-zaginali-14-boytsi-vklyuchitelno-iranski-sili.html", "text": "В резултат на ракетния удар, нанесен в ранните часове на понеделник срещу сирийска база в провинция Хомс, са загинали 14 \"бойци\", включително на съюзника на Дамаск – Иран, съобщава AFP, като се позовава на данни от базираната в Лондон Сирийска обсерватория за човешките права (СОЧП). \r\n„При ударите срещу летището Т-4 са убити най-малко 14 бойци, сред които ирански сили\", съобщиха от СОЧП.\r\nПо-рано сирийските държавни медии приведоха данни за загинали и ранени при ударите, без обаче да конкретизират точния им брой. Тереза Герова", "date": "2018.04.09", "title": "AFP: По данни на СОЧП при ракетния удар в Сирия са загинали 14 \"бойци\", включително ирански сили"}
{"url": "http://www.focus-news.net/news/2018/04/09/2509112/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-izvarshvane-na-remont-na-patno-saorazhenie.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Пътните настилки са сухи. Времето е слънчево. Температурата на въздуха е 6°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари с технически допустима максимална маса над 12 тона и ремаркета и полуремаркета с максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над река Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движение в участък от път Севлиево – Драгановци се осъществява с повишено внимание  поради извършване на строително монтажни работи. Движението в участък от път Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.09", "title": "Габрово: Движението в участък от път Драгановци – Габрово се осъществява в една лента поради извършване на ремонт на пътно съоръжение"}
{"url": "http://www.focus-news.net/news/2018/04/09/2509072/tass-siriyska-voennovazdushna-baza-beshe-podlozhena-na-masiran-raketen-udar.html", "text": "Масиран ракетен удар е нанесен в понеделник по военновъздушната база Т-4 в сирийската провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи, предава ТАСС.\r\nСпоред нейните данни, сирийските системи за противовъздушна отбрана са свалили осем ракети. Засега не се съобщава колко ракета са достигнали своите цели.\r\nПВО на страната продължава да води заградителен огън по въздушни цели. Според свидетелства на телевизионния канал Al Mayadeen, в района на летището са прогърмели няколко силни взрива. Както твърди ТВ каналът, ракетите са пресекли въздушното пространство на Ливан.\r\nВ съобщението на SANA се посочва, че ударът по летището може да е нанесен от САЩ, но Пентагонът не потвърди да е участвал в ударите по сирийската военновъздушна база.Агенция „Фокус“ припомня:\r\nПревод и редакция:", "date": "2018.04.09", "title": "ТАСС: Сирийска военновъздушна база беше подложена на масиран ракетен удар"}
{"url": "http://www.focus-news.net/news/2018/04/09/2509097/kathimerini-turski-ministar-nareche-panos-kamenos-politicheski-komediant.html", "text": "Турският министър по европейските въпроси Йомер Челик заклейми министъра на отбраната на Гърция Панос Каменос като „дързък политически комедиант“ и призова Брюксел да осъди – съгласно думите му – провокативното му изявление, съобщава електронното издание Ekathimerini. \r\nЧелик бе категоричен, че Европа не може да пренебрегне изявленията на Каменос за предложеното струпване на военнослужещи близо до границите с Турция и критикува гръцкото правителство, че не е готово да се противопостави на дързостта на военния си министър.\r\n„ЕС не може да игнорира гръцкия министър на отбраната, като същевременно напомня на целия свят политическите принципи. Трябва да осъди този човек. Трябва да предупреди гръцкото правителство. Принципите са за всеки\", категоричен бе Челик в серия от постове в социалната мрежа „Туитър“.\r\n„Този политически комедиант, който е министър на отбраната на Гърция, постоянно отправя провокации. Като мълчи, гръцкото правителство дава одобрение за този провокатор, който говори за подсилване на военните срещу Турция\", написа министърът на Анкара по европейските въпроси. \r\n„Напомняме му (на правителството в Атина), че липсата на принципи и провокации идва от страна на негов министър. Изявленията на дръзкия политически комедиант, който е министър на отбраната на Гърция, е въпрос на гръцкото правителство. Това са изявления, които трябва да бъдат осъдени от ЕС. В противен случай солидарността на ЕС няма да се основава на принципи. Превръща се в студена война на куха солидарност\", добави Челик.Тереза Герова", "date": "2018.04.09", "title": "Kathimerini: Турски министър нарече Панос Каменос „политически комедиант“"}
{"url": "http://www.focus-news.net/news/2018/04/09/2509111/dimitar-margaritov-kzp-turistite-s-paketi-za-4-zvezdniya-hotel-vav-velingrad-shte-poluchat-parite-si-za-neizpolzvanite-uslugi.html", "text": "Предплатените суми за неизползваните услуги от пакети за четиризвездния хотел във Велинград ще бъдат върнати и на туристите, които все още не са ги получили. Това ще стане чрез банков превод в първия работен ден след Великденските празници, съобщи председателят на Комисията за защита на потребителите (КЗП) Димитър Маргаритов в „Здравей, България” по Нова ТВ, съобщиха от пресцентъра на КЗП. „Работим от миналата седмица по този случай, от момента, в който стана ясно, че там има проблем. Целта е да бъдат заличени максимално неприятностите, които са претърпели тези хора, и преди всичко – да получат обратно парите си, каквото обещание хотелиерът даде”, съобщи Маргаритов и добави, че по отношение на част от туристите то вече е спазено, за останалите две семейства и придружаващите ги предстои да се случи след празниците. „За установени по време на инспекцията несъответствия със степента на категоризация на обекта предстои съставянето на два акта, съобщи Маргаритов. Единият от тях е за липсата на сертификат за СПА центъра, като санкциите варират от 1 000 до 5 000 лв. За останалите констатирани несъответствия санкциите по закон са от 1 000 до 3 000 лв. Обектът може да бъде затворен от КЗП, когато няма категоризация. За такива нарушения през мината година контролният орган е затворил над 100 обекта\", каза още той. \r\n„При предишни проверки заради хигиената и качеството на храната в хотела са били сезирани РЗИ и Българската агенция по безопасност на храните за извършване на проверки с оглед на техните компетенции\", добави председателят на КЗП. \r\nМаргаритов припомни друг случай, в който преди години отново с намесата на Комисията хотелиер компенсира своите гости с допълнителни почивки поради това, че не бе създал достатъчно добра логистика по изхранването им и се бе наложило настанените в два хотела да ползват ресторанта на единия от тях. „При подобни на този случаи, при които не може да бъде изпълнено това, което е поето като ангажимент, търговецът е длъжен да компенсира клиентите си. Ако потребителите не получат съдействие от него, могат да се обръщат за съдействие и към КЗП. „Извършваме проверка, установяваме нарушението, съставяме съответните протоколи и актове, налагаме санкции. Ако туристите са по-голяма група и съставят протокол в твърдение, че търговецът е отказал да подпише документ за предявените претенции, това за нас е достатъчно доказателство, за да приемем, че хората са били поставени в ситуация, в която са претърпели неудобства”, обясни Маргаритов\r\nПри сходни казуси в друга европейска страна същото съдействие може да окаже Европейския потребителски център, който функционира към КЗП. \r\nСтатистиката сочи, че едва 5% от всички постъпващи в КЗП жалби на годишна база касаят качеството на туристическия продукт, но всеки отделен случай е достатъчно сериозен и получава необходимото внимание от страна на институцията.", "date": "2018.04.09", "title": "Димитър Маргаритов, КЗП: Туристите с пакети за 4-звездния хотел във Велинград ще получат парите си за неизползваните услуги"}
{"url": "http://www.focus-news.net/news/2018/04/09/2509116/kyustendil-sastezanie-po-risuvane-i-borba-s-velikdenski-yaytsa-shte-se-provedat-v-gradskata-gradina-na-dupnitsa.html", "text": "Великденска забава ще се проведе на открито в Дупница. Това каза пред Радио „Фокус” – Кюстендил един от организаторите на инициативата за деца Жан Ильов. Забавата ще започне от 10.00 часа в градската градина на Дупница. Традиционната инициатива ще включи и борба с великденски яйца, а за победителите са подготвени и награди. Предвидено е състезание за рисуване на най-красиво яйце с тебешир върху земята, много музика и танци.\r\nВенцеслав ИЛЧЕВ", "date": "2018.04.09", "title": "Кюстендил: Състезание по рисуване и борба с великденски яйца ще се проведат в градската градина на Дупница"}
{"url": "http://www.focus-news.net/news/2018/04/09/2509113/veliko-tarnovo-praznichna-velikdenska-liturgiya-se-otsluzhva-v-pravoslavnite-hramove-v-grada-po-povod-nachaloto-na-svetlata-sedmitsa.html", "text": "Празнична Великденска литургия се отслужва  в православните храмове в града по повод началото на Светлата седмица, предаде репортер на Радио ‘‘Фокус’’ – Велико Търново. Рано тази сутрин църковните камбани в града възвестиха началото на литургията. Най-много хора се стекоха в Катедралния храм “Рождество Богородично“, където палят свещ за здраве.\r\nНа Светли понеделник се прославят светите апостоли. Според народните поверия на Светли понеделник, наричан още Разтурни понеделник или Разметни понеделник младежи излизали извън селището, разделени на две групи, като търкаляли група срещу група червени яйца. Според народната традиция с този ритуал се цели предпазването от градушка и предизвикването на плодородие.\r\nСветлата седмица в християнския празничен календар започва веднага след Възкресение Христово и завършва с втората пасха в неделя. Нарича се Светла, защото Възкресението на Христос донася просветление за всички.\r\nНадежда КРЪСТЕВА", "date": "2018.04.09", "title": "Велико Търново: Празнична Великденска литургия се отслужва в православните храмове в града по повод началото на Светлата седмица"}
{"url": "http://www.focus-news.net/news/2018/04/09/2509118/sport-grigor-dimitrov-ostava-na-peta-pozitsiya-v-svetovnata-ranglista.html", "text": "Григор Димитров остава на пета позиция в световната ранглиста. Най-добрият български тенисист бе изместен още миналата седмица от германеца Александър Зверев, който запазва четвъртото място в класацията. \r\nВ „Топ 10“ няма промени. Начело остава испанецът Рафаел Надал, следван от Роджър Федерер от Швейцария и хърватина Марин Чилич.\r\nДруг български тенисист – Димитър Кузманов, отбелязва прогрес с осем позиции напред до номер 302.", "date": "2018.04.09", "title": "Спорт: Григор Димитров остава на пета позиция в световната ранглиста"}
{"url": "http://www.focus-news.net/news/2018/04/09/2509117/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Нормално натоварен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Забранява се движението на моторни превозни средства над 12 тона по път I-1 Благоевград – ГКПП „Кулата“ от 14.00 часа до 20.00 часа. Сухи са пътните настилки в областта. В региона няма затворени пътища. Проходът Предел е отворен за преминаването на всички видове моторни превозни средства. През изминалото денонощие няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.04.09", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/04/09/2509115/plovdiv-vyarvashti-ot-tsyalata-strana-se-sabirat-v-bachkovskiya-manastir-za-da-iznesat-chudotvornata-ikona-na-sveta-bogoroditsa.html", "text": "Вярващи от цялата страна се събират на втория ден на Великден на Бачковския манастир, за да изнесат Чудотворната икона на Света Богородица. Това съобщи за Радио „Фокус” - Пловдив секретарят на манастира. В литийно шествие те ще я занесат до местността Клувията, където е била намерена през 1604 година. Шествието започна в 8.30 часа от манастира. Това е първото и много старо литийно шествие, извършвано от монасите на втория ден на Великден. То започва с песнопения от манастирския храм, където иконата се поставя в специална рамка-носилка и продължава през планината до църквата св. Архангели, намираща се в упоменатата местност, в непосредствена близост до скалната ниша, в която е била скрита светинята, а по-късно и открита. В църквата се отслужва св. литургия. На вярващите се раздава курбан.\r\nХиляди са участниците в литията, не само от Асеновград и Пловдивско, но от цялата страна. Не са малко и хората, идващи всяка година за да подложат рамо под носилката или да съдействат по всякакъв начин в провеждането на празника. Всъщност става дума за своеобразна форма на подвижничество и служение на Светата Майка.\r\nКъсно следобед иконата ще бъде върната отново манастира с песнопения и придружена от вярващия народ. Преди внасянето ѝ в обителта мнозина преминават под рамката, желаейки да получат още веднъж непосредствено благословението на Чудотворния образ.\r\nОсобен център на манастирския духовен живот е поклонението и почитта към Бачковската чудотворна икона на Пресвета Богородица. Иконата е на територията на манастира най-вероятно от времето на неговото основаване и винаги е оставала център на вниманието на монаси, вярващи и посетители. Не секва потокът от поклонници, които идват да получат благословията на чудотворния образ, споделят болката си и измолят защитата му. Самото разположение на светата икона е по волята на изобразената Божия майка и е свързано със скриването и намирането ѝ. По време на трудните начални години на турското господство иконата е била скрита в местността Клувията, където е намерена отново в началото на ХVІІ в. и донесена в манастира. За почуда на монасите, тя изчезнала и отново била намерена на същото място в планината и върната. Това се повторило на два пъти докато един от братята в манастира не получил в съня си заръката на света Богородица образът ѝ да бъде изложен в съборната църква на манастира в отделен иконостас, за да посреща всеки нуждаещ се и за да бъде винаги в храма. Така иконата стои и до днес.\r\nЦветана ТОНЧЕВА", "date": "2018.04.09", "title": "Пловдив: Вярващи от цялата страна се събират в Бачковския манастир, за да изнесат Чудотворната икона на Света Богородица"}
{"url": "http://www.focus-news.net/news/2018/04/09/2509121/focus-germaniya-iznasya-dizeloviya-si-skandal-v-balgariya.html", "text": "Германия постепенно се отказва от употребата на дизеловото гориво. Старите дизелови двигатели се бракуват много преди крайния срок за експлоатация или биват изнасяни в чужбина. Екологична организация се опасява, че този факт ще влоши качеството на въздуха в страните от Източна Европа, включително в България, където голяма част от употребяваните автомобили се внасят именно от Германия, пише изданието Focus.\r\nОт редакцията подчертават, че са провели разследване с това каква е съдбата на старите автомобили с дизелови двигатели. Резултатите от него показват, че превозните средства, които не са бракувани съгласно изискванията и стандартите Европейския съюз, биват насочвани към пазарите в Източна Европа и Африка. \r\nЕкологичната организация „Транспорт и околна среда\" (T&E) помага да се изясни картината за това как износът от Германия на употребявани дизелови автомобили може да промени Източна Европа. Организацията представя данни, съгласно които през 2017 г. България е внесла над 100 хил. употребявани автомобила, от които над една трета (около 35 хил.) са били с дизелови двигатели. \r\n„Около една четвърт (27%) от изнасяните от Западна Европа към България дизелови коли идват от Германия (около 26 872). Най-голямата част от внасяните в България автомобили са от Италия (63%, или 65 640)“, уточняват от „Транспорт и околна среда\".\r\nСъщевременно организацията предупреждава, че не всички изнесени от Германия дизелови двигатели имат необходимите филтри за вредни частици. По всичко изглежда, че по този начин се създава парадоксална ситуация, в която Германия и други западноевропейски държави предават „наследството“ на дизеловия скандал в по-бедните страни от ЕС. \r\n„Много от изхвърлените дизелови автомобили се изнасят към европейските страни-членки от Централна и Източна Европа, където има по-ниски изисквания. Това не решава проблема с качеството на въздуха“, категорични са от „Транспорт и околна среда\".\r\n„Повече от половината от всички внесени дизеловите автомобили са на над 10-годишна възраст, т.е. нямат задължителния от 2011 г. насам стандартен филтър за твърди частици. Така се изхвърлят прахови частици във въздуха, причиняващи рак, и от статистическа гледна точка те са причина всяка година в България да причиняват над 13 хил. смъртни случая“, отбелязват от организацията.Тереза Герова", "date": "2018.04.09", "title": "Focus: Германия „изнася“ дизеловия си скандал в България"}
{"url": "http://www.focus-news.net/news/2018/04/09/2509120/kyustendil-v-grada-shte-se-sastoi-velikdenskata-hodeshta-izlozhba-tsvetovete-na-vazkresenieto.html", "text": "Великденска ходеща изложба „Цветовете на Възкресението” ще се проведе в Кюстендил. Това съобщиха за Радио „Фокус” – Кюстендил от читалище „Зора” – Кюстендил, организатори на събитието. Изложбата ще започне от 13.00 часа пред катедралния храм „Свето Успение Богородично”. Художници и артисти ще представят своето изкуство в рамките на превърналата се вече в традиция инициатива, която в предишни години е провеждана и в лесопарк „Хисарлъка”.\r\nВенцеслав ИЛЧЕВ", "date": "2018.04.09", "title": "Кюстендил: В града ще се състои великденската ходеща изложба „Цветовете на Възкресението”"}
{"url": "http://www.focus-news.net/news/2018/04/09/2509119/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Без проблеми и задръствания е движението по пътищата в област Сливен, съобщиха от Областно пътно управление. Засилване на трафика се очаква в ранните следобедни часове. Няма въведени ограничения за пътуващите. Пътните настилки са сухи и нормално проходими. По пътя Новоселец – Раднево се извършват ремонтни дейности. Затворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.04.09", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/04/09/2509123/smolyan-po-patya-byal-izvor-izgrev-nedelino-vodachite-tryabva-da-se-dvizhat-vnimatelno-zaradi-podkopavane-na-patnoto-platno.html", "text": "Движението по пътя квартал \"Устово\" в Смолян е ограничено в едната лента заради пропадане на пътното платно. Това съобщи за Радио „Фокус“ – Смолян дежурният в Областно пътно управление. Участъкът се намира на около 1 км след \"Устово\" в посока Смолян и е с дължина около 20 метра. Мястото е сигнализирано с пътни знаци. В Смолян автомобилният трафик е интензивен по централните улици и входно-изходните артерии на града.\r\nВ областта пътищата са предимно сухи, мокри участъци има само по усойните части в планината, Времето е слънчево и ясно с отлична видимост. Движението се осъществява в едната лента по пътя Проглед – Пампорово на 2.5 км след разклона заради пропадане на пътен банкет. Мястото, което е с дължина около 100 метра е обозначено със знаци. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира внимателно. Заради голямото срутище остава затворен пътят Смолян – Средногорци при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nНели ГЕРГЬОВСКА", "date": "2018.04.09", "title": "Смолян: По пътя Бял извор – Изгрев – Неделино водачите трябва да се движат внимателно заради подкопаване на пътното платно"}
{"url": "http://www.focus-news.net/news/2018/04/09/2509122/prodalzhava-izdirvaneto-na-dvamata-zatvornitsi-koito-izbyagaha-ot-tsentralniya-sofiyski-zatvor.html", "text": "Седми ден продължава издирването на двамата затворници, които избягаха от Централния софийски затвор след въоръжено нападение над надзирателите на 3 април. Под засилена охрана са границите, входовете и изходите на магистралите и всички основни пътища у нас. Пътните патрули са инструктирани да следят за съмнителни автомобили. Двамата са обявени и за международно издирване. По случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април, веднага след празниците. В петък от МВР разпространиха актуални снимки от затвора на двамата бегълци. В полицията са получени стотици сигнали за това, че Пелов и Колев са видяни на различни места в страната. \r\nПо разпореждане на министър-председателя Бойко Борисов и след проверка на място, министърът на правосъдието Цецка Цачева поиска оставките на временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Оставките са приети от министъра, като длъжностите им ще бъдат временно заети от служители на Главна дирекция „Охрана“ към Министерство на правосъдието. Утре правосъдният министър Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията“. На нея ще бъдат обсъдени създалото се напрежение в системата, както и възможни решения на актуални въпроси в спешен порядък.", "date": "2018.04.09", "title": "Продължава издирването на двамата затворници, които избягаха от Централния софийски затвор"}
{"url": "http://www.focus-news.net/news/2018/04/09/2509114/afp-frenskata-armiya-otreche-uchastieto-si-v-raketniya-udar-sreshtu-siriyskata-voenna-baza-v-homs.html", "text": "Франция не стои зад ракетния удар, нанесен в ранните часове на понеделник, 9 април, срещу военновъздушната база на сирийското правителство в провинция Хомс, в резултат на който има загинали и ранени. Това потвърдиха военните на Париж, предава AFP.\r\n„Не бяхме ние“, увери говорителят на военните, полковник Патрик Щайгер.\r\nВсе още не е ясно кой стои зад ракетната атака срещу базата на сирийската база в Хомс, макар местните медии да твърдят, че отговорни за нея са САЩ. Пентагонът отрече участието си в операцията. В средствата за масова информация пък се появиха доклади и за израелски военни самолети, забелязани в небето над Сирия в момента на атаката.\r\nПо-рано стана ясно, че президентите на Франция и САЩ Еманюел Макрон и Доналд Тръмп са се договорили да координират действията си в Съвета за сигурност на ООН в хода на телефонен разговор, проведен в навечерието на предвиденото за понеделник извънредно заседание. В неделя първият дипломат на Париж Жан-Ив Ле Дриан увери, че Франция ще „изпълни дълга“ си във връзка с предполагаемата химическа атака срещу цивилни в сирийския град Дума в Източна Гута. Тереза Герова", "date": "2018.04.09", "title": "AFP: Френската армия отрече участието си в ракетния удар срещу сирийската военна база в Хомс"}
{"url": "http://www.focus-news.net/news/2018/04/09/2509124/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се изкачи с една позиция в световната ранглиста и през новата седмица първата ракета на България при жените е поставена под номер 142. С едно място по-нагоре до номер 196 е и Елица Костова. Цветана Пиронкова е 211-та, с две места по-нагоре в сравнение с предходната седмица.\r\nВ „Топ 10“ при жените няма промени. Начело остава румънката Симона Халеп, следвана от Каролине Вожняцки от Дания и Гарбине Мугуруса от Испания.", "date": "2018.04.09", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2018/04/09/2509125/potrebitelskiyat-savet-obsadi-gotovnostta-na-chez-za-prilagane-na-reglamenta-za-zashtita-na-lichnite-danni.html", "text": "Готовността на компаниите от Групата ЧЕЗ в България да приложат регламента за защита на личните данни бе обсъдена по време на XXIII-то заседание на Потребителския съвет към ЧЕЗ, което се проведе на 5 април. Това съобщиха от пресцентъра на ЧЕЗ. „Целта на регламента е да даде по-голям контрол на гражданите върху това какво се случва с техните лични данни. Компаниите на ЧЕЗ са напълно готови за цялостното прилагане на регламента, считано от 25 май 2018 г.“, заяви Лазар Чифлигаров, директор „Защита на личните данни“, „ЧЕЗ България“ ЕАД. Той представи подготовката и мерките, които са предприети от компаниите в Групата ЧЕЗ в България в изпълнение на регламента.\r\nВ изпълнение на изискванията на регламента в „ЧЕЗ България“ ЕАД е създадена позицията директор „Защита на личните данни“, чиято функция е да информира и съветва относно реда за работа с лични данни, да наблюдава спазването на регламента и да сътрудничи с надзорния орган – Комисията за защита на личните данни. Участниците в потребителския съвет изразиха удовлетворение от предприетите мерки за прилагане на нормативния акт.\r\nПотребителският съвет към ЧЕЗ е консултативен орган, създаден през 2013 г. с цел да анализира и предлага за внедряване добри практики в обслужването на клиенти. Членове на съвета са независими потребителски организации като Българската национална асоциация „Активни потребители\", Федерацията на потребителите, Независимият съюз на потребителите, Институтът за енергиен мениджмънт, Комисията за защита на потребителите, утвърдени експерти в електроенергетиката и граждански сдружения.", "date": "2018.04.09", "title": "Потребителският съвет обсъди готовността на ЧЕЗ за прилагане на регламента за защита на личните данни"}
{"url": "http://www.focus-news.net/news/2018/04/09/2509126/", "text": "Задържан е 57-годишен мъж, извършил за десет дни телефонни измами за над 53 хил. лв. Това съобщиха от ОДМВР- Бургас\r\nИзвършителят с инициали П. К е задържан, след като е успял да вземе от 78-годишна жена от с. Равнец сумата от 10 500 лв. Измамата е станала на 28 март  по класическата схема „оказване на съдействие на полицията за залавяне на телефонни измамници“. При извършените процесуално-следствени действия - претърсване на автомобила и дома на 57-годишния бургазлия са намерени и иззети част от парите на измамената пенсионерка.\r\nВ резултат на допълнителните полицейски действия е констатирано, че мъжът е извършител на още шест телефонни измами по същата схема, две от които са със съдействието на 64-годишния М.А от Стара Загора.\r\nЗа извършените деяния П.К. направил пълни самопризнания. Събраните до момента материали са докладвани в Бургаска Районна прокуратура, като на П.К. е наложена мярка „домашен арест”, а на М.А. – „парична гаранция”.  \r\nРаботата по цялостно документиране на престъпната дейност на 57 годишния бургазлия и 64 годишния старозагорец продължава от служители на ОДМВР – Бургас.", "date": "2018.04.09", "title": "Бургас: Задържан е 57-годишен мъж, извършил за десет дни телефонни измами за над 53 хил. лв."}
{"url": "http://www.focus-news.net/news/2018/04/09/2509128/mvr-18-dushi-sa-raneni-pri-katastrofi-v-stranata-prez-izminaloto-denonoshtie.html", "text": "18 души са ранени при 12 тежки катастрофи в страната през изминалото денонощие. Това съобщиха от пресцентъра на МВР. В столицата са станали едно тежко и 34 леки пътни инцидента, при които има един пострадал. \r\nОт началото на годината при инциденти на пътя са загинали 116 души, а 1875 са ранени.", "date": "2018.04.09", "title": "МВР: 18 души са ранени при катастрофи в страната през изминалото денонощие"}
{"url": "http://www.focus-news.net/news/2018/04/09/2509132/ministar-ekaterina-zaharieva-e-na-rabotno-poseshtenie-v-obedinenite-arabski-emirstva.html", "text": "Вицепремиерът и министър на външните работи Екатерина Захариева заминава на работно посещение в Обединените арабски емирства (ОАЕ), по време на което ще открие посолството на Република България в Абу Даби. Това съобщиха от пресцентъра на Министерството на външните работи. Сред акцентите на разговорите на двустранните срещи е световното изложение Експо-2020, което ще се проведе в Дубай. Друга тема в срещите на министъра ще бъде начертаването на конкретни форми на сътрудничеството в сферата на инвестициите, икономиката, високите технологии, туризма.\r\nКрачка към това сътрудничество е както многобройната българска общност в страната, наброяваща около 7 000 души, така и откриването на българско посолство в Абу Даби. Въпреки че България и ОАЕ установяват дипломатически отношения на 19 октомври 1991 г., страната ни досега нямаше посолство в Емирствата.", "date": "2018.04.09", "title": "Министър Екатерина Захариева е на работно посещение в Обединените арабски емирства"}
{"url": "http://www.focus-news.net/news/2018/04/09/2509133/plovdiv-dve-katastrofi-sa-stanali-ot-sutrinta-v-rayon-trakiya-nyama-seriozno-postradali.html", "text": "Две катастрофи са станали от сутринта в Район „Тракия” в Пловдив днес, няма сериозно пострадали. Това съобщи за Радио „Фокус” – Пловдив дежурният в КАТ „Пътна полиция”. Два автомобила са катастрофирали на кръстовището на бул. „Освобождение” и ул. „Димитър Ризов”. Водачите са били прегледани на място и освободени. Причините за катастрофата се изясняват. \r\nПреди минути втора катастрофа е станала на кръстовището на ул. „Цар Симеон” и Ягодовско шосе. Автомобил се е ударил в дърво. По данни от КАТ водачът не е пострадал сериозно, но е закаран в болница за преглед. На място все още има полиция за изясняване причините за катастрофата. \r\nЦветана ТОНЧЕВА", "date": "2018.04.09", "title": "Пловдив: Две катастрофи са станали от сутринта в Район „Тракия”, няма сериозно пострадали"}
{"url": "http://www.focus-news.net/news/2018/04/09/2509127/die-sueddeutsche-zeitung-predupreditelna-stachka-shte-dovede-do-znachitelni-zabavyaniya-i-otmyana-na-poletite-ot-letishteto-vav-frankfurt-na-mayn.html", "text": "Пасажерите, които в понеделник и вторник имат планирано пътуване от и до летището във Франкфурт на Майн трябва да се подготвят за чакане и отмяна на полетите. Причината е предупредителна стачка, която може да доведе до „значителни забавяния на операциите и отмяна на полети\", става ясно от съобщение, публикувано на официалната интернет страница на летището, отбелязва германският национален ежедневник Die Sueddeutsche Zeitung.\r\nРешаващият кръг на преговорите за колективни договори на служителите ще се състои на 15 и 16 април, но въпреки това синдикатите решиха да увеличат натиска върху работодателите и да организират нови предупредителни стачки.\r\nВ понеделник засегнати на летището във Франкфурт на Майн ще бъдат изходите А и Z на Терминал 1, които ще бъдат изцяло затворени. Интересното е, че все още няма яснота кои точно служители ще се включат в стачните действия. \r\nВъв вторник обаче може да се очаква забавяне на работата на всички изходи, предупреди летищният оператор „Фрапорт“. Пасажерите трябва да предвидят по-ранно пристигане на летището, за да преминат в срок необходимите проверки. \r\nПовече от 2,3 млн. служители настояват за шестпроцентно увеличение на заплатите си. Работодателите все още не са представили предложение за преодоляване на ситуацията. Преговорите за промяна в колективния договор започна на 26 февруари. Оттогава насам синдикатите подкрепят исканията си със стачки. Тереза Герова", "date": "2018.04.09", "title": "Die Sueddeutsche Zeitung: Предупредителна стачка ще доведе до значителни забавяния и отмяна на полетите от летището във Франкфурт на Майн"}
{"url": "http://www.focus-news.net/news/2018/04/09/2509135/rekorden-broy-patsienti-sa-potarsili-pomosht-v-pirogov-prez-velikdenskite-praznitsi.html", "text": "Дежурството в дните по Великденските празници за пироговските екипи бе тежко. Над 1830 пострадали се обърнаха за помощ към Спешното на „Пирогов” през почивните дни около Великден, или това са с близо 400 повече пациенти за последните 4 години. Това съобщиха от пресцентъра на болничното заведение.\r\nНа близо 240 се е наложило да останат за болнично лечение, като 10 от тях са неосигурени.\r\nОсвен пациентите от цяла София и околните населени места, дежурните пироговски екипи са се погрижили и за над 50 тежко пострадали от различни части на България. Те са били преведени за лечение в университетската спешна болница, тъй като има капацитет да поеме най-тежките случаи в страната. \r\nПироговските медици са се погрижили и за 474 деца, имащи нужда от лекарска помощ по празниците, като на 41 от тях им се е наложило да посрещнат Великден в „Пирогов”. Съпоставено с преди 4 години – наблюдаваме нарастване – близо 130 малки пациенти повече са преминали пред Детското спешно. \r\nПрез пироговските противошокови зали – за възрастни и за деца, са преминали близо 30 много тежки случая. Това са много тежки пациенти, при които е необходимо комплексно лечение и лекари от няколко специалности, а диагностицирането налага високоспециализирани изследвания.\r\nТежко е било и за дежурните в пироговските реанимации –  там се борят за живота на 50 пациенти, от които 4 са деца. \r\nТрадиционно натоварени са травматологичния, неврохирургичния, токсикологичния и хирургичния кабинет. Пострадали от ПТП-та, мотористи и височинни травми са изпълнили травматологичния и неврохирургичен спешен кабинет. Много случаи на алергични реакции пък потърсиха помощ в спешния токсикологичн кабинет. Няма приети деца, употребили алкохол. През хирургията са преминали пациенти с хронични заболявания на стомашно-чревния тракт.", "date": "2018.04.09", "title": "Рекорден брой пациенти са потърсили помощ в „Пирогов” през Великденските празници"}
{"url": "http://www.focus-news.net/news/2018/04/09/2509130/ministar-predsedatelyat-boyko-borisov-shte-otkrie-mezhdunarodniya-ikonomicheski-panair-v-mostar-na-10-april.html", "text": "Министър-председателят Бойко Борисов заминава на посещение в Босна и Херцеговина. Това съобщиха от правителствената информационна служба. На 10 април той ще открие Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.\r\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\r\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\r\nВ рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.", "date": "2018.04.09", "title": "Министър-председателят Бойко Борисов ще открие Международния икономически панаир в Мостар на 10 април"}
{"url": "http://www.focus-news.net/news/2018/04/09/2509131/hasan-rouhani-sasht-shte-sazhalyavat-ako-narushat-yadrenoto-sporazumenie-iran-shte-otgovori-za-po-malko-ot-sedmitsa.html", "text": "Президентът на Иран Хасан Роухани предупреди, че САЩ ще „съжаляват“, ако нарушат споразумението за ядрената програма на Техеран, като увери, че страната му ще даде отговор „за по-малко от седмица“, предава AFP.\r\n„Ние няма да бъдем първите, които ще нарушат споразумението, но те определено трябва да знаят, че ще съжаляват, ако го направят\", подчерта Роухани на конференция, организирана в Техеран по повод Националния ден за ядрена технология.\r\n„Ние сме много по-подготвени, отколкото мислят, и ще видят, че ако нарушат това споразумение, в рамките на една седмица, по-малко от седмица, ще видят резултата\", предупреди държавният глава на Иран.Агенция „Фокус“ припомня: \r\nДържавният глава на САЩ Доналд Тръмп може да оттегли страната от споразумението за ядрената програма на Иран през месец май тази година. На 12 май Тръмп ще трябва да реши дали да потвърди ангажимента на САЩ към иранската сделка – стъпка, която във Вашингтон се повтаря на всеки 90 дни.\r\nВ края на януари американският президент потвърди оставането на САЩ в споразумението, но предупреди, че Иран има последен шанс на докаже, че спазва условията му, или Вашингтон ще се изтегли от него. Подобно развитие е допустимо, особено след промените в администрацията на президента Тръмп, който уволни държавния секретар Рекс Тилърсън. На негово място бе назначен директорът на ЦРУ Майк Помпео, който е истински „ястреб“ и е отявлен противник на споразумението за ядрената програма на Иран, постигната при администрацията на предходния американски президент Барак Обама. Тереза Герова", "date": "2018.04.09", "title": "Хасан Роухани: САЩ ще съжаляват, ако нарушат ядреното споразумение, Иран ще отговори за по-малко от седмица"}
{"url": "http://www.focus-news.net/news/2018/04/09/2509138/veliko-tarnovo-lek-avtomobil-e-goryal-v-selo-gorna-lipnitsa-nyama-postradali.html", "text": "Лек автомобил е горял тази нощ в село Горна Липница. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Велико Търново. Сигналът за горящ „Мерцедес“ е получен малко след 01.00 часа. На място е пристигнал екип на Районната служба в Павликени с един противопожарен автомобил и трима пожарникари. Пламъците унищожили двигателя, двете предни гуми, предно и странично стъкло. Пожарникарите спрели разпространението на огъня и успели да спасят останалата част от автомобила и намиращата се в близост сграда. Причина за възникване на пожара е късо съединение.\r\nНадежда КРЪСТЕВА", "date": "2018.04.09", "title": "Велико Търново: Лек автомобил е горял в село Горна Липница, няма пострадали"}
{"url": "http://www.focus-news.net/news/2018/04/09/2509142/sofiya-tir-e-blasnal-kon-na-avtomagistrala-lyulin.html", "text": "ТИР е блъснал кон на автомагистрала „Люлин“. Това съобщиха за Агенция „Фокус“  от пресцентъра на МВР. Инцидентът е станал снощи около полунощ. При инцидента е пострадал само конят. Движението по пътя в момента се извършва нормално.", "date": "2018.04.09", "title": "София: ТИР е блъснал кон на автомагистрала „Люлин“"}
{"url": "http://www.focus-news.net/news/2018/04/09/2509140/plovdiv-velikdenskiyat-kontsert-klasika-za-velikden-shte-se-sastoi-v-grada.html", "text": "Стълбите на Каменица в Пловдив днес се превръщат в сцена на голям Великденски концерт „Класика за Великден“. Това съобщиха за Радио „Фокус“ - Пловдив от Община Пловдив. Популярни класически мелодии ще огласят центъра на Пловдив на Светлия Понеделник, от 16.00 часа. Концертът е подарък за всички граждани за най-светлия християнски празник – Възкресение Христово. На сцената ще излязат няколко поколения музиканти. Студентите от Академията за музикално, танцово и изобразително изкуство и музикантите от Държавна опера-Пловдив ще изпълнят богата програма под диригентството на маестро Константин Добройков. На открито ще прозвучат известни произведения от Моцарт, Бах, Щраус и Пиацола, вдъхновени от пролетта.\r\nЦелта на двучасовия концерт е да провокира интереса на пловдивчани към симфоничната музика на живо. Събитието ще образова и по-младата публика с любопитни подробности за композиторите и произведенията, увлекателно разказани от водещ.\r\nВ случай на лоши метеорологични условия концертът ще се проведе в Католически храм „Свети Дух”  в жк. „Тракия\" на ул. „Съединение” 30.", "date": "2018.04.09", "title": "Пловдив: Великденският концерт „Класика за Великден“ ще се състои в града"}
{"url": "http://www.focus-news.net/news/2018/04/09/2509137/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия, припомня германският национален ежедневник Die Frankfurter Allgemeine Zeitung.\r\nЗа спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове. \r\nПовече от 150 души загинаха, а над хиляда други са ранени при предполагаемата атака с химически оръжия на режима в Дамаск срещу Дума, припомнят от редакцията.\r\n*** Пасажерите, които в понеделник и вторник имат планирано пътуване от и до летището във Франкфурт на Майн трябва да се подготвят за чакане и отмяна на полетите. Причината е предупредителна стачка, която може да доведе до „значителни забавяния на операциите и отмяна на полети\", става ясно от съобщение, публикувано на официалната интернет страница на летището, отбелязва германският национален ежедневник Die Sueddeutsche Zeitung.\r\nРешаващият кръг на преговорите за колективни договори на служителите ще се състои на 15 и 16 април, но въпреки това синдикатите решиха да увеличат натиска върху работодателите и да организират нови предупредителни стачки.\r\nВ понеделник засегнати на летището във Франкфурт на Майн ще бъдат изходите А и Z на Терминал 1, които ще бъдат изцяло затворени. Интересното е, че все още няма яснота кои точно служители ще се включат в стачните действия. \r\nВъв вторник обаче може да се очаква забавяне на работата на всички изходи, предупреди летищният оператор „Фрапорт“. Пасажерите трябва да предвидят по-ранно пристигане на летището, за да преминат в срок необходимите проверки. \r\nПовече от 2,3 млн. служители настояват за шестпроцентно увеличение на заплатите си. Работодателите все още не са представили предложение за преодоляване на ситуацията. Преговорите за промяна в колективния договор започна на 26 февруари. Оттогава насам синдикатите подкрепят исканията си със стачки.\r\n*** Германия постепенно се отказва от употребата на дизеловото гориво. Старите дизелови двигатели се бракуват много преди крайния срок за експлоатация или биват изнасяни в чужбина. Екологична организация се опасява, че този факт ще влоши качеството на въздуха в страните от Източна Европа, включително в България, където голяма част от употребяваните автомобили се внасят именно от Германия, пише изданието Focus.\r\nОт редакцията подчертават, че са провели разследване с това каква е съдбата на старите автомобили с дизелови двигатели. Резултатите от него показват, че превозните средства, които не са бракувани съгласно изискванията и стандартите Европейския съюз, биват насочвани към пазарите в Източна Европа и Африка. \r\nЕкологичната организация „Транспорт и околна среда\" (T&E) помага да се изясни картината за това как износът от Германия на употребявани дизелови автомобили може да промени Източна Европа. Организацията представя данни, съгласно които през 2017 г. България е внесла над 100 хил. употребявани автомобила, от които над една трета (около 35 хил.) са били с дизелови двигатели. \r\n„Около една четвърт (27%) от изнасяните от Западна Европа към България дизелови коли идват от Германия (около 26 872). Най-голямата част от внасяните в България автомобили са от Италия (63%, или 65 640)“, уточняват от „Транспорт и околна среда\".\r\nСъщевременно организацията предупреждава, че не всички изнесени от Германия дизелови двигатели имат необходимите филтри за вредни частици. По всичко изглежда, че по този начин се създава парадоксална ситуация, в която Германия и други западноевропейски държави предават „наследството“ на дизеловия скандал в по-бедните страни от ЕС. \r\n„Много от изхвърлените дизелови автомобили се изнасят към европейските страни-членки от Централна и Източна Европа, където има по-ниски изисквания. Това не решава проблема с качеството на въздуха“, категорични са от „Транспорт и околна среда\".\r\n„Повече от половината от всички внесени дизеловите автомобили са на над 10-годишна възраст, т.е. нямат задължителния от 2011 г. насам стандартен филтър за твърди частици. Така се изхвърлят прахови частици във въздуха, причиняващи рак, и от статистическа гледна точка те са причина всяка година в България да причиняват над 13 хил. смъртни случая“, отбелязват от организацията.\r\n***", "date": "2018.04.09", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/09/2509139/sport-garbine-mugurusa-specheli-parva-titla-za-sezona.html", "text": "Испанската тенисистка Гарбине Мугуруса спечели първата си титла за сезона, след като на финала на турнира в Монтерей се наложи с 3:6, 6:4, 6:3 над Тимеа Бабош от Унгария. \r\nЗа Муругуса това бе победа №194 в WTA, която й донесе шеста титла, две от които са от „Големия шлем“ - през миналата година на „Уимбълдън“ и през 2016 година на „Ролан Гарос\". В програмата на Мугуруса предстоят мачовете на Испания срещу Парагвай за „Фед Къп“.", "date": "2018.04.09", "title": "Спорт: Гарбине Мугуруса спечели първа титла за сезона"}
{"url": "http://www.focus-news.net/news/2018/04/09/2509141/umbalsm-n-i-pirogov-poluchi-kato-darenie-nad-100-detski-knizhki-za-detskite-hirurgiya-i-travmatologiya.html", "text": "УМБАЛСМ \"Н. И. Пирогов\" получи като дарение над 100 детски книжки за детските хирургия и травматология. Това съобщиха от пресцентъра на лечебното заведение. За щастие на малките пациенти Клиниката по детска травматология получи над 100 книжки от хора с добри сърца, които искат да направят болничният престой по-приятен за всяко дете. Дарителите посочиха, че добрите дела се правят, но не се разказва за тях. Ето защо те пожелаха анонимност. \r\nВ Отделението по детска гръдна хирургия стажант-акушерката Нино Колева пък дари детски книжки, приказки и книжки за оцветяване. Тях студентката получи като награда от 12-ия Национален фотоконкурс \"Най-сладка целувка – 2018\" - за снимка на въздушна целувка с послание, направена от фотографа Вячеслав Попов. \r\n\"Благодарна съм за изключително топлото посрещане от старшата медицинска сестра на Отделението по детска гръдна хирургия в УМБАЛСМ \"Н. И. Пирогов\" - Росица Райкова и целия екип на отделението, където работят отлично подготвени медицински специалисти и ръководители по здравни грижи с доказан професионализъм, дългогодишен опит и всеотдайност към професията. \r\nКогато моята снимка с послание спечели конкурса беше огромна радост за мен. Но днес, аз получих най-големият подарък, който можеш да получиш - да направиш щастлив някой друг. Щастието, което се отразява в очите на другия, е най-голямото щастие, което самият ти можеш да изпиташ.\", посочи Нино Колева, която е студентка IV курс в специалност \"Акушерка\" към ФОЗ на Медицински университет - София.", "date": "2018.04.09", "title": "УМБАЛСМ \"Н. И. Пирогов\" получи като дарение над 100 детски книжки за детските хирургия и травматология"}
{"url": "http://www.focus-news.net/news/2018/04/09/2509136/otets-stoyan-berbatov-svetlata-sedmitsa-e-oseyana-ot-svetlinata-na-vazkresenieto-i-e-period-v-koyto-vlastva-samo-radostta.html", "text": "Светлата седмица е период, в който властва само радостта и дните не се различават един от друг. Това каза за Радио „Фокус“ – Пирин отец Стоян Бербатов, свещено служител в Благоевград. По думите му никак не е случайно, че първите дни след Великден биват наричани светли. „Светлата седмица е един незавършващ 8-ми ден - ден на царството Божие, в който властва само радостта. Това е период, в който един от друг дните не се различават, а всички са едно дни на възкресение и радост. Затова се казва, че цялата седмица е светла, тоест че е осеяна от светлината на Възкресението“, каза още отец Бербатов. Той добави, че в рамките на Светлата седмица всички християни празнуват заедно с жениха, с Иисус Христос, който е в своята църква, и който дарува на всички хора своето възкресение. Според отец Бербатов Светлата седмица е период на радост, която не може да се обясни – може само да се живее и съпреживява.\r\nЛора КАЛЧЕВА", "date": "2018.04.09", "title": "Отец Стоян Бербатов: Светлата седмица е осеяна от светлината на Възкресението и е период, в който властва само радостта"}
{"url": "http://www.focus-news.net/news/2018/04/09/2509143/sofiyska-voda-vremenno-shte-prekasne-vodosnabdyavaneto-v-chast-ot-kv-vitosha-na-10-april.html", "text": "„Софийска вода” временно ще прекъсне водоснабдяването в част от кв. „Витоша“ на 10 април. Това съобщиха от пресцентъра на дружеството.\r\nВъв връзка с реконструкция на уличен водопровод на ул. „Никола Недев“ в кв. „Витоша“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Иван Радоев“ от ул. „Никола Недев“ до ул. „Иван Панталеев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Радоев“ №17.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.09", "title": "„Софийска вода” временно ще прекъсне водоснабдяването в част от кв. „Витоша“ на 10 април"}
{"url": "http://www.focus-news.net/news/2018/04/09/2509147/sofiya-peshehodets-e-blasnat-kasno-snoshti-dokato-se-e-opitval-da-premesti-taralezh-ot-patya.html", "text": "Пешеходец е бил блъснат  около 22.30 часа на ул. „Хенрик Ибсен“ до кръстовището с бул. „Черни връх“ в столицата, докато се е опитвал да премести таралеж от пътя. Това съобщи за Агенция „Фокус“ комисар Тенчо Тенев, началник на „Пътна полиция“ към СДВР.\r\nТой поясни, че късно снощи водач на лек автомобил е видял на пътното платно таралеж, пресичащ пътя. Шофьорът е излязъл от автомобила си, за да премести животното, за да не го смачка някой. В този момент покрай него е преминал друг автомобил, който не е видял човека в тъмното и го е блъснал. Пострадалият е откаран в УМБАЛСМ „Н. И. Пирогов“ с фрактура на дясно рамо и без опасност за живота. \r\nКомисар Тенев поясни, блъснатият се води пешеходец, тъй като е слязъл от автомобила си и е бил на пътното платно. \r\nДеница КИТАНОВА", "date": "2018.04.09", "title": "София: Пешеходец е блъснат късно снощи, докато се е опитвал да премести таралеж от пътя"}
{"url": "http://www.focus-news.net/news/2018/04/09/2509148/lokalno-makedoniya-sporat-za-imeto-ne-vliyae-na-turisticheskiya-potok-ot-makedoniya-kam-gartsiya.html", "text": "Спорът между Атина и Скопие за името и раздвижването в преговорите за уреждането му не оказват влияние на туризма и туристическия поток от Македония към Гърция. Това увери председателят на Гръцката федерация на хотелиерите и председател на Съюза на хотелиерите от Халкидики Григорис Тасиос, отбелязва скопското електронно издание „Локално“.\r\n„Мисля, че отдавна е много ясно, че политиката няма нищо общо с туризма, не оказва отрицателно въздействие върху туристическите вълни от Гърция до Скопие. Очакваме и ние да видим каква ще бъде развръзката в преговорите между правителствата, между правителството на страната ни и правителството в Скопие“, коментира Тасиос в отговор на въпрос дали евентуално споразумение би повлияло положително на туризма, подчертавайки, че той самият не очаква никакви конкретни промени. \r\nПо повод почивните дни за Великден, Тасиос подчерта, че тази година празникът се отбелязва по-рано и голяма част от хотелите на Халкидики са отворили. Все пак, те са били заети на 80% - предимно от гости от Балканите, по-голямата част от които – от България и Румъния, които остават средно за 3-4 дни. \r\nПрезидентът на Гръцката федерация на хотелиерите и председател на Съюза на хотелиерите от Халкидики сподели, че има раздвиженост на туристи от Балканите за почивните дни около 1 май, но вниманието на представителите на туристическия бранш в Гърция е насочено към летния сезон.\r\n„Очакваме увеличение на броя на туристите в Южна Гърция и Крит. Ще видим. Сезонът започва в края на април, а в някои региони - от 15 април. Това, което ни интересува, е, да можем да имаме повече дни работа. Ние сме оптимисти, че ще бъде добър сезон“, заяви Тасиос.Тереза Герова", "date": "2018.04.09", "title": "„Локално“ (Македония): Спорът за името не влияе на туристическия поток от Македония към Гърция"}
{"url": "http://www.focus-news.net/news/2018/04/09/2509146/dvama-bezhantsi-sa-zadarzhani-v-razgrad.html", "text": "Двама бежанци са установени на територията на град Разград. Това съобщиха от  ОДМВР- Разград . На 6 април около 15.45 часа е получен сигнал от шофьор на ТИР, който съобщил, че след като паркирал камиона в базата, при проверка на управлявания от него товарен „Мерцедес“, между резервната гума и пода на ремаркето е открил две лица от мъжки пол. В хода на разследването полицейските служители установили, че това са 30- годишният с инициали М.А от Пакистан и 32- годишният А.Д от Афганистан, които са влезли през границата на Република България без разрешение от съответните власти. Двамата мъже са задържани в РУ- Разград.  По случая е образувано е досъдебно производство.\r\nВиктория КРЪСТЕВА", "date": "2018.04.09", "title": "Двама бежанци са задържани в Разград"}
{"url": "http://www.focus-news.net/news/2018/04/09/2509144/radio-svobodna-evropa-makedoniya-mezhdunarodniyat-ikonomicheski-panair-v-mostar-sabira-lideri-ot-regiona.html", "text": "Международният икономически панаир в Мостар, Босна и Херцеговина, ще събере лидери от региона на Балканите, предава Радио „Свободна Европа“ в македонската си редакция.\r\nОткриването на 21-вото издание на панаира ще се състои във вторник, 10 април, но лидерите на страните пристигат в Мостар още в понеделник. Сред присъстващите е държавният глава на Сърбия Александър Вучич, който в понеделник започва двудневна визита в Босна и Херцеговина. В рамките й е предвидена среща с члена на Председателството на Босна и Херцеговина Драган Чович. \r\nМедии съобщиха по-рано, че останалите двама членове на органа – Бакир Изербегович и Младен Иванич, няма да присъстват на откриването на панаира в Мостар. Агенция „Фокус“ припомня: \r\nМинистър-председателят Бойко Борисов също замина на посещение в Босна и Херцеговина. На 10 април той ще участва в церемонията за откриването на Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.\r\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\r\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\r\nВ рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.Тереза Герова", "date": "2018.04.09", "title": "Радио „Свободна Европа“ (Македония): Международният икономически панаир в Мостар събира лидери от региона"}
{"url": "http://www.focus-news.net/news/2018/04/09/2509152/daily-sabah-turskata-otbranitelna-industriya-proizvezhda-boepripasi-za-tankove-proizvedeni-na-vatreshniya-pazar.html", "text": "През последното десетилетие турската отбранителна индустрия се разраства с развитието на сухопътни, морски и авиационни системи. В сътрудничество публичния и частния сектор Турция създаде танкове и бронирани автомобили собствено производство. Сега министърът на отбраната на Турция Нуретин Джаникли обяви разработването на нови боеприпаси за танковете, произведени на вътрешния пазар, пише вестник Daily Sabah.\r\nСлед множество проведени тестове, Турция е започнала производство на 120-милиметрови боеприпаси за танковете HE-T, сподели Джаникли в профила си в социална мрежа, като подчерта, че те са изключително ефективни при насочването и унищожаването на цели, защитени от изкоп.\r\nТурският министър на отбраната допълни, че се предвижда армията да получи три хиляди от новите боеприпаси.„С този нов производствен проект, първият по рода си в Турция, местната индустрия ще достави 120-милиметрови боеприпаси за HE-T\", обяви Джаникли. \r\nНовите боеприпаси ще се произвеждат с компоненти и ресурси от Турция. Те ще имат изключително мощна експлозивна бойна глава, която значително ще подобрява способността за поддържане на пехотата.Тереза Герова", "date": "2018.04.09", "title": "Daily Sabah: Турската отбранителна индустрия произвежда боеприпаси за танкове, произведени на вътрешния пазар"}
{"url": "http://www.focus-news.net/news/2018/04/09/2509129/mo-na-ruskata-federatsiya-vvs-na-izrael-sa-nanesli-udarite-po-siriyskata-baza-v-homs.html", "text": "Два самолета F-16 на Военновъздушните сили на Израел са нанесли удар с управляеми ракети по сирийската база в провинция Хомс. Това се казва в съобщение от Министерството на отбраната на Руската федерация, в което се уточнява, че няма пострадали сред съветниците на Москва в района, предава TACC.\r\n„На 9 април между 3:25 и 3:53 часа (московско време) два самолета F-16 на ВВС на Израел, без да навлизат във въздушното пространство на Сирия, от територията на Ливан, са нанесли удари с управлявами ракети по летище Т-4. Подразделение на ПВО на Въоръжените сили на Сирия са унищожили пет ракети“, уточняват от военното ведомство в Москва.\r\n„Три ракети са достигнали западната част на летището. Сред руските съветници в Сирия няма пострадали“, допълват от МО на Русия. .Тереза Герова", "date": "2018.04.09", "title": "МО на Руската федерация: ВВС на Израел са нанесли ударите по сирийската база в Хомс"}
{"url": "http://www.focus-news.net/news/2018/04/09/2509151/ivan-lazarov-legenda-razkazva-za-zarovenoto-zlatno-imane-na-rifat-bey-pod-kashtata-mu-v-gotse-delchev.html", "text": "Легенда разказва за заровеното златно имане на Рифат бей под къщата му в Гоце Делчев. Това каза в интервю за предаването „Легенди за България“ по Радио „Фокус“  дългогодишният планински водач Иван Лазаров. „Конакът на Рифат бей се намира в началото на Косовата маха в  Гоце Делчев. Легендата около постройката е много интересна. Говори се, че цялото златно имане на османския първенец е заровено в основните на тази стара сграда“, обясни Лазаров. „Рифат бей е роден през далечната 1822 г. За него се смята, че е бил много образован, свирел е на 9 музикални инструмента и е бил полиглот, говорел е няколко езика“, разказа той и допълни, че краеведите, които изследват неговия живот и историята на града казват, че Рифат бей дори е бил дясна ръка на Осман паша и е взел участие при обсадата на Плевен по време на Руско-турската освободителна война. „Тогава той е пленен и закаран в Русия, където изкарва няколко години“, добави Иван Лазаров и уточни, че Рифат бей е бил освободен благодарение на познанията си по народна медицина, тъй като помага за потушаване на епидемия. „Върнати са му военните звания и се прибира обратно в Неврокоп. Днес неговите родственици дори разказват, че от него са останали две рецепти – за мехлем против изгаряния и против рани. Твърди се, че Рифат бей е бил гост на официалната церемония при откриването на Суецкия канал през 1869 г. Причината за тази покана се обяснява с това, че Рифат бей е имал далечни родствени връзки с тогавашния египетски монарх“, каза още Лазаров.", "date": "2018.04.09", "title": "Иван Лазаров: Легенда разказва за заровеното златно имане на Рифат бей под къщата му в Гоце Делчев"}
{"url": "http://www.focus-news.net/news/2018/04/09/2509150/komisar-tencho-tenev-sdvr-intenziven-e-potokat-ot-avtomobili-na-vhodovete-na-stolitsata-i-po-bul-tsarigradsko-shose-zasega-nyama-obrazuvani-koloni.html", "text": "Интензивен е потокът от автомобили на входовете на столицата и по бул. „Цариградско шосе“, засега няма образувани колони. Това съобщи за Агенция „Фокус“ комисар Тенчо Тенев, началник на „Пътна полиция“ към СДВР. По думите му трафикът към входовете на столицата е започнал да се натоварва. „Няма засега инциденти“, каза комисар Тенев. Той допълни, че през вчерашния ден в столицата са регистрирани 25 леки пътнотранспортни произшествия. \r\nДеница КИТАНОВА", "date": "2018.04.09", "title": "Комисар Тенчо Тенев, СДВР: Интензивен е потокът от автомобили на входовете на столицата и по бул. „Цариградско шосе“, засега няма образувани колони"}
{"url": "http://www.focus-news.net/news/2018/04/09/2509134/sana-siriyskata-pvo-e-svalila-osem-izraelski-raketi-izstrelyani-ot-teritoriyata-na-livan.html", "text": "Сирийската база Т-4 провинция Хомс е била подложена на ракетна атака от Израел, а системата за противоракетна отбрана (ПВО) на страната е свалила осем ракети, предава държавната информационна агенция на близкоизточната република – SANA.\r\nИзточник от военните на Дамаск потвърди, че в резултат на нападението има множество загинали и ранени, без обаче да бъде привеждана информация за точния им брой. \r\nИзточникът твърди, че ракетите са били изстреляни от ливанското въздушно пространство от изтребители F-15 на ВВС на Израел.Тереза Герова", "date": "2018.04.09", "title": "SANA: Сирийската ПВО е свалила осем израелски ракети, изстреляни от територията на Ливан"}
{"url": "http://www.focus-news.net/news/2018/04/09/2509156/galap-interneshanal-53-ot-balgarite-smyatat-che-ima-realna-opasnost-ot-globalen-voenen-konflikt-34-dopuskat-izpolzvaneto-na-yadreno-orazhie.html", "text": "Мнозинство от 53% смята, че в момента има реална опасност от глобален военен конфликт. Това се равнява условно на 2.9 милиона пълнолетни българи от общо около 5.5 милиона трайно живеещи в страната. Общо 34% от запитаните (близо 1.9 милиона души) пък смятат, че е по-скоро вероятно (28%) или е много вероятно (6%) в идните няколко години някоя от глобалните ядрени сили действително да използва ядрено оръжие. Все пак, мнозинството не очаква ядрен конфликт – общо 63% казват, че това е малко вероятно (44%) или и е изключено (19%), а останалите се колебаят. Това показват данните от експресен сондаж на „Галъп интернешънъл“ по актуалните в последните седмици теми.\r\n62% намират, че Борисов се справя добре с външнополитически дейности като председателството на Съвета на ЕС и дипломацията. 30% са на обратното мнение, а останалите се колебаят. Явно обществото ни одобрява по-скоро балансираните външни действия, които са характерни за Борисов. Доказателство за това е и отношението към преговорите с турския президент Реджеп Тайип Ердоган. 62% приемат, че с него е необходимо да се преговаря, а 33% смятат, че преговорите с него са излишни.   \r\nВ същото време обаче обществото ни явно продължава да очаква далеч по-ефективни и твърди действия срещу проблемите в страната и особено спрямо корупцията. Така например скорошните акции на прокуратурата в болници срещат практически единодушно одобрение – 93%. Радикални позиции като тези на Валери Симеонов срещу рекламата на хазарт, например, също срещат солидна подкрепа – 71% и т.н.", "date": "2018.04.09", "title": "„Галъп интернешънъл“: 53% от българите смятат, че има реална опасност от глобален военен конфликт, 34% допускат използването на ядрено оръжие"}
{"url": "http://www.focus-news.net/news/2018/04/09/2509154/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "През последното десетилетие турската отбранителна индустрия се разраства с развитието на сухопътни, морски и авиационни системи. В сътрудничество публичния и частния сектор Турция създаде танкове и бронирани автомобили собствено производство. Сега министърът на отбраната на Турция Нуретин Джаникли обяви разработването на нови боеприпаси за танковете, произведени на вътрешния пазар, пише вестник Daily Sabah.\r\nСлед множество проведени тестове, Турция е започнала производство на 120-милиметрови боеприпаси за танковете HE-T, сподели Джаникли в профила си в социална мрежа, като подчерта, че те са изключително ефективни при насочването и унищожаването на цели, защитени от изкоп.\r\nТурският министър на отбраната допълни, че се предвижда армията да получи три хиляди от новите боеприпаси.„С този нов производствен проект, първият по рода си в Турция, местната индустрия ще достави 120-милиметрови боеприпаси за HE-T\", обяви Джаникли. \r\nНовите боеприпаси ще се произвеждат с компоненти и ресурси от Турция. Те ще имат изключително мощна експлозивна бойна глава, която значително ще подобрява способността за поддържане на пехотата.\r\n*** Спорът между Атина и Скопие за името и раздвижването в преговорите за уреждането му не оказват влияние на туризма и туристическия поток от Македония към Гърция. Това увери председателят на Гръцката федерация на хотелиерите и председател на Съюза на хотелиерите от Халкидики Григорис Тасиос, отбелязва скопското електронно издание „Локално“.\r\n„Мисля, че отдавна е много ясно, че политиката няма нищо общо с туризма, не оказва отрицателно въздействие върху туристическите вълни от Гърция до Скопие. Очакваме и ние да видим каква ще бъде развръзката в преговорите между правителствата, между правителството на страната ни и правителството в Скопие“, коментира Тасиос в отговор на въпрос дали евентуално споразумение би повлияло положително на туризма, подчертавайки, че той самият не очаква никакви конкретни промени. \r\nПо повод почивните дни за Великден, Тасиос подчерта, че тази година празникът се отбелязва по-рано и голяма част от хотелите на Халкидики са отворили. Все пак, те са били заети на 80% - предимно от гости от Балканите, по-голямата част от които – от България и Румъния, които остават средно за 3-4 дни. \r\nПрезидентът на Гръцката федерация на хотелиерите и председател на Съюза на хотелиерите от Халкидики сподели, че има раздвиженост на туристи от Балканите за почивните дни около 1 май, но вниманието на представителите на туристическия бранш в Гърция е насочено към летния сезон.\r\n„Очакваме увеличение на броя на туристите в Южна Гърция и Крит. Ще видим. Сезонът започва в края на април, а в някои региони - от 15 април. Това, което ни интересува, е, да можем да имаме повече дни работа. Ние сме оптимисти, че ще бъде добър сезон“, заяви Тасиос.\r\n*** Турският министър по европейските въпроси Йомер Челик заклейми министъра на отбраната на Гърция Панос Каменос като „дързък политически комедиант“ и призова Брюксел да осъди – съгласно думите му – провокативното му изявление, съобщава електронното издание Ekathimerini. \r\nЧелик бе категоричен, че Европа не може да пренебрегне изявленията на Каменос за предложеното струпване на военнослужещи близо до границите с Турция и критикува гръцкото правителство, че не е готово да се противопостави на дързостта на военния си министър.\r\n„ЕС не може да игнорира гръцкия министър на отбраната, като същевременно напомня на целия свят политическите принципи. Трябва да осъди този човек. Трябва да предупреди гръцкото правителство. Принципите са за всеки\", категоричен бе Челик в серия от постове в социалната мрежа „Туитър“.\r\n„Този политически комедиант, който е министър на отбраната на Гърция, постоянно отправя провокации. Като мълчи, гръцкото правителство дава одобрение за този провокатор, който говори за подсилване на военните срещу Турция\", написа министърът на Анкара по европейските въпроси. \r\n„Напомняме му (на правителството в Атина), че липсата на принципи и провокации идва от страна на негов министър. Изявленията на дръзкия политически комедиант, който е министър на отбраната на Гърция, е въпрос на гръцкото правителство. Това са изявления, които трябва да бъдат осъдени от ЕС. В противен случай солидарността на ЕС няма да се основава на принципи. Превръща се в студена война на куха солидарност\", добави Челик.\r\n***", "date": "2018.04.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/09/2509157/komisar-tencho-tenev-sdvr-mezhdu-50-i-100-hil-avtomobila-se-ochakva-da-se-priberat-v-stolitsata-sled-velikdenskite-praznitsi.html", "text": "Между 50 и 100 хил. автомобила се очаква да се приберат в столицата след Великденските празници. Това съобщи за Агенция „Фокус“ комисар Тенчо Тенев, началник на „Пътна полиция“ към СДВР. По думите му в следобедните часове се очаква засилване на трафика. Той уточни, че днес от 10. ч. вече има две ленти за вход по стария път през Владая. „Вече са поставени необходимите сигнализации, за да могат хората да влезнат по-бързо в столицата през стария път. На всички останали входни магистрали и пътища, които водят към София, ще имаме наши полицейски екипи и при необходимост ще даваме приоритет на влизащите в столицата“, каза комисар Тенев. \r\nДеница КИТАНОВА", "date": "2018.04.09", "title": "Комисар Тенчо Тенев, СДВР: Между 50 и 100 хил. автомобила се очаква да се приберат в столицата след Великденските празници"}
{"url": "http://www.focus-news.net/news/2018/04/09/2509153/vidin-natovaren-e-trafikat-po-pat-i-1-vidin-montana.html", "text": "Натоварен е трафикът по път I-1 Видин – Монтана и в двете посоки, движат се предимно тежкотоварни автомобили от и за граничен пункт „Дунав мост 2“. Това съобщиха за Радио „Фокус“ – Види от Областно пътно управление. В посока за Монтана се движат и много леки автомобили в последния почивен ден от Великденските празници. Колони от 8 до 10 тежкотоварни автомобили преминават по един от най-тесните участъци на първокласния път край селата Бела и Скомля в община Димово. Няма данни за пътни произшествия на територията на областта. Във Видин трафикът също е натоварен в централната градска част и на входно изходните артерии на града, където има патрули на Пътна полиция. \r\nАнна ЛОЗАНОВА", "date": "2018.04.09", "title": "Видин: Натоварен е трафикът по път I-1 Видин – Монтана"}
{"url": "http://www.focus-news.net/news/2018/04/09/2509158/sport-kiki-bertens-specheli-turnira-v-charlstan.html", "text": "Поставената под №12 в основната схема Кики Бертенс спечели турнира на зелен клей в Чарлстън, САЩ, след като се наложи с категоричните 6:2, 6:1 над Юлия Гьоргес от Германия във финален двубой, продължил 58 минути. \r\nЗа 26-годишната холандка това е пета титла в кариерата й и трета за последните 11 месеца.", "date": "2018.04.09", "title": "Спорт: Кики Бертенс спечели турнира в Чарлстън"}
{"url": "http://www.focus-news.net/news/2018/04/09/2509149/blagoevgrad-normalno-se-osashtestvyava-preminavaneto-na-avtomobili-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от \"Гранична полиция\". На останалите пунктове по българо-гръцката граница трафикът също е без проблеми.\r\nЛивия НИНОВА", "date": "2018.04.09", "title": "Благоевград: Нормално се осъществява преминаването на автомобили през граничните пунктове „Кулата“ и „Илинден“"}
{"url": "http://www.focus-news.net/news/2018/04/09/2509161/razgrad-piyan-nepravosposoben-vodach-e-otkradnal-tovaren-avtomobil-i-katastrofiral-s-nego-v-selo-sevar.html", "text": "Пиян неправоспособен водач  e откраднал товарен автомобил и катастрофирал с него. Това съобщиха от ОДМВР – Разград \r\nИнцидентът е станал на 7 април около 03.00 часа в село Севар, община Кубрат. Извършителят  е 36- годишен мъж с инициали Х.Х от село Севар. Той е отнел противопоказно товарен автомобил „Нисан Наваро“, паркиран в стопански двор в селото. При движение с несъобразена скорост на завой Х.Х е изгубил контрол над превозното средство, излязъл от пътя и се блъснал в дърво. След постъпил сигнал за катастрофата, полицейски екип пристигнал на местопроизшествието. На водачът е направен алкохолен тест, при който дрегерът отчел 1, 73 промила. Мъжът е задържан в РУ- Кубрат. По случая е образувано бързо производство по чл.346, ал.2, т. 1 и 2 от НК.", "date": "2018.04.09", "title": "Разград: Пиян неправоспособен водач e откраднал товарен автомобил и катастрофирал с него в село Севар"}
{"url": "http://www.focus-news.net/news/2018/04/09/2509162/api-vremenno-e-ogranicheno-dvizhenieto-po-pat-i-1-montana-vratsa-pri-razklona-za-varshets-poradi-patnotransportno-proizshestvie.html", "text": "Временно е ограничено движението по път I-1 Монтана – Враца при разклона за Вършец поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите изчакват на място.", "date": "2018.04.09", "title": "АПИ: Временно е ограничено движението по път I-1 Монтана – Враца при разклона за Вършец поради пътнотранспортно произшествие"}
{"url": "http://www.focus-news.net/news/2018/04/09/2509145/komisar-siyka-zabileva-odmvr-smolyan-vodachite-da-ne-shofirat-sled-upotreba-na-alkohol-i-da-karat-vnimatelno-v-posledniya-pochiven-den-za-velikden.html", "text": "Водачите на МПС да не шофират след употреба на алкохол и да карат внимателно в последния почивен ден за Великден. Това каза за Радио „Фокус“ – Смолян комисар Сийка Забилева от Областна дирекция на МВР – Смолян. По думите ѝ се очаква днес автомобилният трафик по главните пътни артерии да е по-интензивен, тъй като доста туристи и родопчани ще пътуват към вътрешността на страната. Полицейското присъствие на територията на област Смолян продължава да бъде засилено. На това се дължи и фактът, че през последните дни и през изминалото денонощие в региона няма регистрирани престъпления и произшествия. \"Пътнотранспортната обстановка също е спокойна\", добави комисар Забилева.\r\nНели ГЕРГЬОВСКА", "date": "2018.04.09", "title": "Комисар Сийка Забилева, ОДМВР - Смолян: Водачите да не шофират след употреба на алкохол и да карат внимателно в последния почивен ден за Великден"}
{"url": "http://www.focus-news.net/news/2018/04/09/2509165/aleksi-stratiev-ekspert-po-patna-bezopasnost-shofyorite-da-spazvat-po-golyama-distantsiya-na-patya-tay-kato-vremeto-e-hubavo-i-veroyatno-skorostite-shte-sa-po-visoki.html", "text": "Шофьорите да спазват по-голяма дистанция на пътя, тъй като времето е хубаво и вероятно скоростите ще са по-високи. Това каза експертът по пътна безопасност Алекси Стратиев в интервю за Агенция „Фокус“ във връзка с очаквания интензивен трафик в края на почивните дни около Великден. Според него преди всичко на прибиращите се трябва да им е ясно, че движението ще бъде изключително натоварено, тъй като празниците бяха няколко дни, времето беше прекрасно и много хора пътуват. „Нека да се въоръжат със спокойствие. Да бъдат най-вече разумни и да не се поддават на емоции, да се съобразяват с останалите участници в движението. С оглед на това, че скоростите ще бъдат сигурно по-високи, тъй като времето е хубаво, нека дистанцията бъде малко по-голяма. Нека да спазват всички правила на движението, тъй като те гарантират безопасното пътуване“, каза Стратиев. Предвид началото на мотосезона, Стратиев съветва водачите на автомобили да се държат коректно към мотористите. „В същото време бих апелирал и водачите на двуколесните пътни превозни средства да се държат прилично и да се съобразяват с автомобилите. В повечето случаи водачите на двуколесни превозни средства превишават скоростта, което е изключително опасно за тях“, коментира той. По думите му мотористите трябва да имат предвид, че автомобилистите не винаги своевременно могат да ги забележат. „Въпреки че са много по-маневрени, нека вървят в колоната или да предприемат изпреварване само и единствено, когато това е безопасно“, допълни експертът. \r\nДеница КИТАНОВА", "date": "2018.04.09", "title": "Алекси Стратиев, експерт по пътна безопасност: Шофьорите да спазват по-голяма дистанция на пътя, тъй като времето е хубаво и вероятно скоростите ще са по-високи"}
{"url": "http://www.focus-news.net/news/2018/04/09/2509160/the-jerusalem-post-izraelskata-armiya-otkaza-da-komentira-raketniya-obstrel-na-siriyskata-baza-v-homs.html", "text": "Говорител на израелската армия отказа да коментира ракетния обстрел на летището Т-4 в сирийската провинция Хомс, извършен в нощта срещу понеделник, пише вестник The Jerusalem Post. \r\nСпоред Москва и Дамаск зад атаката стои Израел. Съгласно разпространената от тях информация, ВВС на Израел са изстреляли управляеми ракети от територията на Ливан, без да навлизат във въздушното пространство на Сирия. Източник от сирийската армия разкри, че ПВО на страната е унищожила осем от изстреляните снаряди. \r\nВ резултат на ракетния удар, нанесен в ранните часове на понеделник срещу сирийска база в провинция Хомс, са загинали 14 \"бойци\", включително на съюзника на Дамаск – Иран, съобщиха от базираната в Лондон Сирийска обсерватория за човешките права (СОЧП). Тереза Герова", "date": "2018.04.09", "title": "The Jerusalem Post: Израелската армия отказа да коментира ракетния обстрел на сирийската база в Хомс"}
{"url": "http://www.focus-news.net/news/2018/04/09/2509159/blagoevgrad-dva-leki-avtomobila-sa-katastrofirali-na-glaven-pat-e-79-v-blizost-do-poligona-kray-blagoevgrad-obrazuvalo-se-e-zadrastvane-v-rayona.html", "text": "Два леки автомобила са катастрофирали на главен път Е-79 в близост до Полигона край Благоевград. От Областно пътно управление – Благоевград съобщиха за Радио „Фокус“ – Пирин, че все още нямат данни за сериозността на инцидента, но по първоначални данни няма пострадали, нанесени са само материални щети. На място има екип на пожарната, който ще спомогне за разчистването на пътнотранспортното произшествие. В района на инцидента се е образувала колона от автомобили, като към момента моторните превозни средства се пропускат в една лента.\r\nЛивия НИНОВА", "date": "2018.04.09", "title": "Благоевград: Два леки автомобила са катастрофирали на главен път Е-79 в близост до Полигона край Благоевград, образувало се е задръстване в района"}
{"url": "http://www.focus-news.net/news/2018/04/09/2509168/veliko-tarnovo-s-6-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 6 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 646 см, а температурата на водата 10.8 градуса. Днес ще е предимно слънчево. В Дунавската равнина ще духа до умерен вятър от изток-североизток. Дневните температури ще са между 20° и 25°.", "date": "2018.04.09", "title": "Велико Търново: С 6 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2018/04/09/2509164/vidin-s-normalna-intenzivnost-e-trafikat-na-trite-granichni-punkta-v-oblastta-nyama-natrupvane-na-tezhkotovarni-avtomobili.html", "text": "С нормална интензивност е трафикът  на трите гранични пункта във Видинска област, няма натрупване на тежкотоварни автомобили на ГКПП „Дунав мост 2“. Това каза за Радио „Фокус“ – Видин дежурният служител в \"Гранична полиция\". На граничния пункт „Дунав мост 2“ работят и 6-те трасета, леките автомобили се обработват бързо и преминават без да се изчакват. При тежкотоварните автомобили понякога изчакват по 3 - 4 автомобила, които бързо преминават и  не се образуват колони от чакащи автомобили. На двата гранични пункта със Сърбия – „Връшка чука“ и „Брегово“ трафикът е спокоен, преминават предимно леки автомобили и от двете страни на границата трафикът е спокоен. \r\nАнна ЛОЗАНОВА", "date": "2018.04.09", "title": "Видин: С нормална интензивност е трафикът на трите гранични пункта в областта, няма натрупване на тежкотоварни автомобили"}
{"url": "http://www.focus-news.net/news/2018/04/09/2509155/blagoevgrad-zasileno-e-politseyskoto-prisastvie-po-patishtata-v-oblastta-zaradi-ochakvaniya-intenziven-trafik-ot-gartsiya-i-bansko-kam-sofiya.html", "text": "Засилено е полицейското присъствие по пътищата в областта заради очаквания интензивен трафик от Гърция и Банско към София. Това каза за Радио „Фокус“ – Пирин ст. инсп. Данаил Стоицов, началник на „Пътна полиция“ – Благоевград. По думите му допълнителни патрули има по главен път Е-79 и второкласен път-19 Симитли – Гоце Делчев. Ст. инсп. Стоицов добави, че основната задача на органите на реда ще бъде да подпомагат трафика, да го регулират и да насочват шофьорите. Проверките също ще бъдат засилени. „Днес задължително ще имаме патрул на пътен възел „Симитли“. Целта ни е да помогнем на трафика, който слиза от Банско и да му осигурим по-бързото и безпроблемно включване в главния път“, добави ст. инсп. Стоицов. Той подчерта, че ще бъде създадена организация за поетапното пропускане на идващите от Гърция и на тези от Банско. Стоицов подчерта, че при проверките ще бъдат включени всички налични технически средства, с които разполагат. „Мобилните камери ще бъдат максимално натоварени в отсечките, където най-често работим. Това са места, където не се спазва скоростния режим. Водачите ще бъдат проверявани за алкохол и наркотични вещества и техните аналози“, добави ст. инсп. Стоицов.\r\nЛивия НИНОВА", "date": "2018.04.09", "title": "Благоевград: Засилено е полицейското присъствие по пътищата в областта заради очаквания интензивен трафик от Гърция и Банско към София"}
{"url": "http://www.focus-news.net/news/2018/04/09/2509170/kakvo-tryabva-da-znaem-za-siriyskata-baza-t-4-v-homsi-agentsiya-fokus.html", "text": "В ранните часове на понеделник, 9 април, бе нанесен масиран ракетен удар по военновъздушната база Т-4 в провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи. По-късно базираната в Лондон Сирийска обсерватория за човешките права (СОЧП) приведе данни за най-малко 14 загинали, включително – според активистите – военни на съюзника на Дамаск – Иран. Кой стои зад ракетната атака?\r\nВсе още не е изяснено кой стои зад ракетната атака срещу базата на сирийската база в Хомс. Първоначално местните медии хвърлиха отговорността за нея върху САЩ. Пентагонът обаче отрече участието си в операцията. Франция, която ден по-рано се закани, че „ще изпълни дълга си“, ако бъде потвърдена предполагаемата химическа атака на режима в Дамаск срещу град Дума в Източна Гута, също отрече да има роля. „Не бяхме ние“, увери говорителят на военните в Париж, полковник Патрик Щайгер.\r\nМеждувременно в средствата за масова информация се появиха доклади и за израелски военни самолети, забелязани в небето над Сирия в момента на атаката. Данните не бяха потвърдени – или поне не изцяло.  \r\nДва самолета F-16 на Военновъздушните сили на Израел са нанесли удар с управляеми ракети по сирийската база в провинция Хомс. Това бе казано в съобщение от Министерството на отбраната на Руската федерация, в което се уточнява, че няма пострадали сред съветниците на Москва в района.\r\n„На 9 април между 3:25 и 3:53 часа (московско време) два самолета F-16 на ВВС на Израел, без да навлизат във въздушното пространство на Сирия, от територията на Ливан, са нанесли удари с управлявами ракети по летище Т-4. Подразделение на ПВО на Въоръжените сили на Сирия са унищожили пет ракети“, уточняват от военното ведомство в Москва.\r\n„Три ракети са достигнали западната част на летището. Сред руските съветници в Сирия няма пострадали“, допълват от МО на Русия. \r\nМалко по-късно данните бяха потвърдени и от Дамаск. Сирийската база Т-4 провинция Хомс е била подложена на ракетна атака от Израел, а системата за противоракетна отбрана (ПВО) на страната е унищожила осем снаряда, предаде държавната информационна агенция на близкоизточната република. Източник от правителствените сили на президента Башар Асад разкри, че ракетите са били изстреляни от територията на Ливан от изтребители F-15 на ВВС на Израел, без да бъде нарушавано въздушното пространство на Сирия.Какво трябва да знаем за базата Т-4 в Хомс?\r\nБазата T-4, известна още като военновъздушната база „Тияс“, се намира в сирийската провинция Хомс, западно от древния град Палмира. Тя е най-голямата авиационна база в страната. Като стратегически важно съоръжение, Т-4 многократно е била подлагана на атаки.\r\nПрез май 2016 г. американската частна разузнавателна компания „Стратфор“ представи сателитни изображения, на които се вижда предполагаемо нападение на „Ислямска държава“ срещу базата, в резултат на което са унищожени четири руски хеликоптера и 20 камиона.\r\nДокато терористичната групировка се хвалеше, че е бомбардирала „руската инфраструктура“, от Министерството на отбраната в Москва отхвърлиха твърденията като „пропаганда“. Руските военни бяха категорични, че „сателитните изображения, показващи изгорени хеликоптери и камиони в базата [„Тияс“], показват щетите от месеци на сблъсъци в района между сирийските правителствени сили и бунтовниците\". \r\nКато една от най-важните въздушни бази в Сирия, Т-4 е приоритетна цел за „Ислямска държава“: през декември 2016 г. терористите атакуваха „Тияс“, напредвайки от завзетия древен град Палмира и към стратегически важно кръстовище близо до базата - Джихар. Неспособни да спрат офанзивата, правителствените сили на Дамаск бяха принудени да се оттеглят от района, оставяйки терористите недалеч на базата на Т-4. Дни след неуспеха, сирийските войски успяха да отблъснат още една атака на радикалната групировка срещу „Тияс“.\r\nПрез февруари 2018 г. Израел също извърши атака срещу авиационната база, като удари 12 сирийски и „ирански военни цели\" в Т-4. Като причина за нападението Израел изтъкна прихващането на ирански безпилотен летателен апарат на територията на Голанските възвишения. Израелската армия бе категорична, че атаката е била насочена срещу „ирански цели“ в Сирия. Операцията бе последвана от свалянето на израелски изтребител F-16 от ПВО на Сирия. \r\nСпоред Израелските отбранителни сили въздушната база Т-4 се контролираха от Техеран. „Иран и спецчасти на Иранската революционна гвардия от известно време оперират от авиобаза Т-4 в Сирия до Палмира, с подкрепата на сирийските военни и с разрешение на сирийския режим\", бе казано в изявление от военните на Израел. Според тях, именно от „Тияс“ се осъществява транспортирането на оръжия за „Сирия, „Хизбула“ и шиитските милиции в региона\".Тереза Герова", "date": "2018.04.09", "title": "Какво трябва да знаем за сирийската база Т-4 в Хомс? (Агенция „Фокус“)"}
{"url": "http://www.focus-news.net/news/2018/04/09/2509171/dvama-dushi-sa-zaginali-pri-chelen-udar-mezhdu-dva-avtomobila-na-patya-montana-vratsa-kray-varshets-vremenno-dvizhenieto-po-patya-e-ogranicheno.html", "text": "Двама души са загинали при челен удар между два автомобила на пътя Монтана – Враца край Вършец, временно по пътя е ограничено. Това съобщиха от пресцентъра на МВР. Тежък пътен инцидент е възникнал  на път I-1 Монтана – Враца, в района за разклона за Вършец. Сигналът за челен удар между два леки автомобила е подаден днес към 12.00 часа. По първоначални данни от удара на място са загинали двама души.  На място се извършва оглед. Временно движението на всички МПС по пътя Монтана-Враца е ограничено и водачите изчакват на място. Тепърва ще се установяват и причините за възникването на тежката катастрофа.", "date": "2018.04.09", "title": "Двама души са загинали при челен удар между два автомобила на пътя Монтана – Враца край Вършец, временно движението по пътя е ограничено"}
{"url": "http://www.focus-news.net/news/2018/04/09/2509173/montana-vazstanoveno-e-dvizhenieto-v-ednata-lenta-po-pat-i-1-vratsa-montana-pri-razklona-za-varshets.html", "text": "Възстановено е движението в едната лента по път I-1 Враца - Монтана при разклона за Вършец. Това съобщиха от пресцентъра на Агенция \"Пътна инфраструктура\"(АПИ). Движението се осъществява двупосочно в свободната лента и се регулира от пътна полиция. \r\n--", "date": "2018.04.09", "title": "Монтана: Възстановено е движението в едната лента по път I-1 Враца - Монтана при разклона за Вършец"}
{"url": "http://www.focus-news.net/news/2018/04/09/2509174/aleksi-stratiev-ekspert-po-patna-bezopasnost-dobre-e-shofyorite-da-pochivat-okolo-5-10-minuti-na-chas.html", "text": "Разумно е шофьорите да почиват около 5-10 минути на час. Това каза експертът по пътна безопасност Алекси Стратиев в интервю за Агенция „Фокус“ във връзка с очаквания интензивен трафик в края на почивните дни около Великден. По думите му това все пак зависи и от възрастта на шофьорите и тяхното състояние. „На около час е разумно да се спре за около 5-10 минути. Времето е прекрасно. Просто няколко глътки чист въздух и по-спокойна обстановка би помогнала на водачите“, каза Стратиев. Той поясни, че при неизправност на автомобила  задължително трябва да се отбие максимално плътно в дясно. „При възможност да се придвижи особено на магистралата до някои от отбивките, където е по-безопасно. При излизане от колата пътниците не трябва да стъпват на пътното платно“, каза Стратиев. Той посъветва при такива случаи да се потърси „Пътна помощ“. Той обърна внимание, че водачите в такава ситуация биха могли да ползват телефон 112 или телефон 146, който е на „Пътна помощ“ на Съюза на българските автомобилисти.\r\nСтратиев посочи, че при всяко едно пътуване, особено на по-дълги разстояния, е задължително да се направи поне един поне бегъл преглед на състоянието на автомобила. „Водачите, които управляват по-често, знаят състоянието на автомобила си, но въпреки всичко е добре да се погледне като се започне от гумите, течността за чистачките и маслото в двигателя. Това са елементарни неща, които не изискват много усилия и време, но по някакъв начин, ако се открие дефект биха гарантирали своевременното му отстраняване и едно по-благоприятно пътуване“, допълни експертът по пътна безопасност.\r\nДеница КИТАНОВА", "date": "2018.04.09", "title": "Алекси Стратиев, експерт по пътна безопасност: Добре е шофьорите да почиват около 5-10 минути на час"}
{"url": "http://www.focus-news.net/news/2018/04/09/2509167/blagoevgrad-vazstanoveno-e-dvizhenieto-po-pat-i-1-blagoevgrad-simitli.html", "text": "Възстановено е движението по път I-1 Благоевград – Симитли в участъка Благоевград – Железница. Това съобщиха от пресцентъра на Агенция \"Пътна инфраструктура\".", "date": "2018.04.09", "title": "Благоевград: Възстановено е движението по път I-1 Благоевград – Симитли"}
{"url": "http://www.focus-news.net/news/2018/04/09/2509166/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-kulata-i-gkpp-kalotina.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Кулата“ и ГКПП „Калотина“. Това съобщиха от пресцентъра на ГД „Гранична полиция“. Информацията за трафика на граничните пунктове е към 12.00 часа. На българо-македонската и българо-румънската граница трафикът е нормален на всички гранични контролно-пропускателни пунктове.\r\nПо данни на Агенция \"Митници\" до 8.00 часа на 10 април 2018 г. обработването на пътни и винетни такси на ГКПП ще се извършва ръчно поради оптимизация на информационните системи на Агенцията.", "date": "2018.04.09", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Кулата“ и ГКПП „Калотина“"}
{"url": "http://www.focus-news.net/news/2018/04/09/2509176/pregled-na-mezhdunarodnite-novini-do-13-chasa-agentsiya-fokus.html", "text": "Германия постепенно се отказва от употребата на дизеловото гориво. Старите дизелови двигатели се бракуват много преди крайния срок за експлоатация или биват изнасяни в чужбина. Екологична организация се опасява, че този факт ще влоши качеството на въздуха в страните от Източна Европа, включително в България, където голяма част от употребяваните автомобили се внасят именно от Германия, пише изданието Focus.\r\nОт редакцията подчертават, че са провели разследване с това каква е съдбата на старите автомобили с дизелови двигатели. Резултатите от него показват, че превозните средства, които не са бракувани съгласно изискванията и стандартите Европейския съюз, биват насочвани към пазарите в Източна Европа и Африка. \r\nЕкологичната организация „Транспорт и околна среда\" (T&E) помага да се изясни картината за това как износът от Германия на употребявани дизелови автомобили може да промени Източна Европа. Организацията представя данни, съгласно които през 2017 г. България е внесла над 100 хил. употребявани автомобила, от които над една трета (около 35 хил.) са били с дизелови двигатели. \r\n„Около една четвърт (27%) от изнасяните от Западна Европа към България дизелови коли идват от Германия (около 26 872). Най-голямата част от внасяните в България автомобили са от Италия (63%, или 65 640)“, уточняват от „Транспорт и околна среда\".\r\nСъщевременно организацията предупреждава, че не всички изнесени от Германия дизелови двигатели имат необходимите филтри за вредни частици. По всичко изглежда, че по този начин се създава парадоксална ситуация, в която Германия и други западноевропейски държави предават „наследството“ на дизеловия скандал в по-бедните страни от ЕС. \r\n„Много от изхвърлените дизелови автомобили се изнасят към европейските страни-членки от Централна и Източна Европа, където има по-ниски изисквания. Това не решава проблема с качеството на въздуха“, категорични са от „Транспорт и околна среда\".\r\n„Повече от половината от всички внесени дизеловите автомобили са на над 10-годишна възраст, т.е. нямат задължителния от 2011 г. насам стандартен филтър за твърди частици. Така се изхвърлят прахови частици във въздуха, причиняващи рак, и от статистическа гледна точка те са причина всяка година в България да причиняват над 13 хил. смъртни случая“, отбелязват от организацията.\r\n*** След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.\r\nЗа спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове. \r\nПовече от 150 души загинаха, а над хиляда други са ранени при предполагаемата атака с химически оръжия на режима в Дамаск срещу Дума.\r\n*** Два самолета F-16 на Военновъздушните сили на Израел са нанесли удар с управляеми ракети по сирийската база в провинция Хомс. Това се казва в съобщение от Министерството на отбраната на Руската федерация, в което се уточнява, че няма пострадали сред съветниците на Москва в района.\r\n„На 9 април между 3:25 и 3:53 часа (московско време) два самолета F-16 на ВВС на Израел, без да навлизат във въздушното пространство на Сирия, от територията на Ливан, са нанесли удари с управлявами ракети по летище Т-4. Подразделение на ПВО на Въоръжените сили на Сирия са унищожили пет ракети“, уточняват от военното ведомство в Москва.\r\n„Три ракети са достигнали западната част на летището. Сред руските съветници в Сирия няма пострадали“, допълват от МО на Русия.\r\n*** Президентът на Иран Хасан Роухани предупреди, че САЩ ще „съжаляват“, ако нарушат споразумението за ядрената програма на Техеран, като увери, че страната му ще даде отговор „за по-малко от седмица“.\r\n„Ние няма да бъдем първите, които ще нарушат споразумението, но те определено трябва да знаят, че ще съжаляват, ако го направят\", подчерта Роухани на конференция, организирана в Техеран по повод Националния ден за ядрена технология.\r\n„Ние сме много по-подготвени, отколкото мислят, и ще видят, че ако нарушат това споразумение, в рамките на една седмица, по-малко от седмица, ще видят резултата\", предупреди държавният глава на Иран.\r\nДържавният глава на САЩ Доналд Тръмп може да оттегли страната от споразумението за ядрената програма на Иран през месец май тази година. На 12 май Тръмп ще трябва да реши дали да потвърди ангажимента на САЩ към иранската сделка – стъпка, която във Вашингтон се повтаря на всеки 90 дни.\r\nВ края на януари американският президент потвърди оставането на САЩ в споразумението, но предупреди, че Иран има последен шанс на докаже, че спазва условията му, или Вашингтон ще се изтегли от него. Подобно развитие е допустимо, особено след промените в администрацията на президента Тръмп, който уволни държавния секретар Рекс Тилърсън. На негово място бе назначен директорът на ЦРУ Майк Помпео, който е истински „ястреб“ и е отявлен противник на споразумението за ядрената програма на Иран, постигната при администрацията на предходния американски президент Барак Обама.\r\n*** Представители на режима в Пхенян са уверили САЩ, че на предстоящата среща на върха ще имат готовност да обсъдят въпроса за денуклеаризацията на Корейския полуостров.\r\nСъответната информация бе разпространена първо от американското издание The Wall Street Journal, което се позовава на източници от администрацията на президента на САЩ Доналд Тръмп. Ако информацията бъде потвърдена, то това ще означава, че ще бъде преодоляно едно от основните препятствия за провеждането на лична среща между Тръмп и севернокорейския лидер Ким Чен-ун. Очаква се двете страни да проведат среща на върха през месец май. Въпреки това, подготовката за нея изглежда сякаш е преустановена, коментират в редакцията на швейцарския вестник.\r\n*** Турският министър по европейските въпроси Йомер Челик заклейми министъра на отбраната на Гърция Панос Каменос като „дързък политически комедиант“ и призова Брюксел да осъди – съгласно думите му – провокативното му изявление.\r\nЧелик бе категоричен, че Европа не може да пренебрегне изявленията на Каменос за предложеното струпване на военнослужещи близо до границите с Турция и критикува гръцкото правителство, че не е готово да се противопостави на дързостта на военния си министър.\r\n„ЕС не може да игнорира гръцкия министър на отбраната, като същевременно напомня на целия свят политическите принципи. Трябва да осъди този човек. Трябва да предупреди гръцкото правителство. Принципите са за всеки\", категоричен бе Челик в серия от постове в социалната мрежа „Туитър“.\r\n„Този политически комедиант, който е министър на отбраната на Гърция, постоянно отправя провокации. Като мълчи, гръцкото правителство дава одобрение за този провокатор, който говори за подсилване на военните срещу Турция\", написа министърът на Анкара по европейските въпроси. \r\n„Напомняме му (на правителството в Атина), че липсата на принципи и провокации идва от страна на негов министър. Изявленията на дръзкия политически комедиант, който е министър на отбраната на Гърция, е въпрос на гръцкото правителство. Това са изявления, които трябва да бъдат осъдени от ЕС. В противен случай солидарността на ЕС няма да се основава на принципи. Превръща се в студена война на куха солидарност\", добави Челик.\r\n***", "date": "2018.04.09", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/09/2509175/aleksandar-vulin-sarbiya-e-voenno-neutralna-darzhava-koyato-ne-tryabva-da-se-podchinyava-na-nichiya-politika.html", "text": "Сърбия е военно неутрална държава, която сама взима решения и не трябва да се подчинява на ничия политика. Това заяви министърът на отбраната на западната ни съседка, предава скопският телевизионен канал A1 On.\r\nВулин отбеляза, че е необходимо укрепване на армията, за да може страната да остане независима, като отбелязва, че самолетите „МиГ“, чиято модернизация е в ход, ще бъдат най-съвременните в региона.\r\n„Според договор, подписан между сръбския и руския президент Александър Вучич и Владимир Путин, ще продължим да модернизираме армията, ще разполагаме с бронирани превозни средства, танкове. Русия е важен партньор. Сега имаме нужда от хеликоптер „МиГ-17“, подчерта сръбският министър.\r\nСпоред Вулин укрепването на сръбската армия означава стабилни и спокойни Балкани. Той потвърди, че сръбската армия понастоящем участва в десет мироопазващи мисии по света.Тереза Герова", "date": "2018.04.09", "title": "Александър Вулин: Сърбия е военно неутрална държава, която не трябва да се подчинява на ничия политика"}
{"url": "http://www.focus-news.net/news/2018/04/09/2509179/veliko-tarnovo-okolo-10-pelikana-veche-gnezdyat-na-platformite-na-ostrov-persin.html", "text": "Около 10 пеликана вече гнездят на платформите в остров Персин. Това съобщи за Радио „Фокус“ – Велико Търново Свилен Чешмеджиев, ръководител на офиса на Българското дружество за защита на птиците в Свищов. Той съобщи, че за трета поредна година птиците са се върнали в Природен парк „Персина“. Те са се настанили на изградените от БДЗП платформи  още в средата на месец март, въпреки климатичните аномалии от края на месеца. „Тези промени в температурите, бурния вятър, снеговалежът и поледиците, не оказват влияния на размножаването на къдроглавия пеликан.  Брачният сезон на колонни в Резерват „Сребърна“ бе компрометиран заради падналия сняг и пеликаните започнаха наново да правят своите гнезда, но по принцип екстремните климатични условия влияят на всяко едно животно.  Аз се надявам, че специално при пеликаните в Природен парк „Персина“ всичко ще бъде наред. Ние, с колегите от парка, ще следим изкъсо обстановката и се надявам да имаме за трети път успешен гнездови сезон на този застрашен вид“, посочи Свилен Чешмеджиев.„Фокус“ припомня, че в Природен парк „Персина“ се намира втората колония на къдроглавия пеликан в България. Първата е в резервата „Сребърна“.  Платформите за гнездене в района вече са четири. Миналата година на тях се излюпиха три къдроглави пеликани.\r\nНадежда КРЪСТЕВА", "date": "2018.04.09", "title": "Велико Търново: Около 10 пеликана вече гнездят на платформите на остров Персин"}
{"url": "http://www.focus-news.net/news/2018/04/09/2509180/sport-ferari-be-globen-s-50-hilyadi-evro-zaradi-intsidenta-v-boksa-pri-koyto-postrada-mehanik.html", "text": "Отборът на „Ферари“ бе глобен с 50 хиляди евро заради инцидента в бокса по време на състезанието за Гран При на Бахрейн във Формула 1, при който един от механиците на тима получи фрактура. Наказанието за Скудерията бе наложено заради създаване на опасна ситуация, която води до наранявания.\r\nОт екипа потвърдиха, че механикът, който отговаря за задна дясна гума, има двойна фрактура на левия крак. Впоследствие той претърпя успешна операция.  До инцидента се стигна при второто влизане в бокса на Кими Райконен. Финландецът тръгна по-рано и в резултат удари един от механиците на отбора.", "date": "2018.04.09", "title": "Спорт: „Ферари“ бе глобен с 50 хиляди евро заради инцидента в бокса, при който пострада механик"}
{"url": "http://www.focus-news.net/news/2018/04/09/2509172/otets-stoyan-berbatov-po-vreme-na-svetlata-sedmitsa-se-proslavyat-svetite-apostoli-i-sveta-bogoroditsa.html", "text": "На втория ден след Великден започва Светлата седмица. Това каза за Радио „Фокус” – Пирин отец Стоян Бербатов от Православния информационен център в Благоевград. Според него по време на тази седмица се прославят светите апостоли и Света Богородица. „Светлата седмица завършва с втората Пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома“, каза още отец Кючуков. Той добави, че Светлата седмица или Томината неделя, е тясно свързана с името на Тома – един от дванайсетте апостоли на Иисус, който не повярвал на Христовото Възкресение. „В дните на Светлата седмица се благославят светиите: в Светли понеделник – светите апостоли, в Светли вторник и сряда – Св. Богородица, св. архидякон Стефан и св. Андрей, в Светли четвъртък – св. ап. Йоан и Яков, в Светли петък – св. ап. Петър, а в Светла събота – св. Йоан Кръстител. Тази седмица в народния календар е наситена и с момински празници, сред които най-голям е честването на Светлата или Празната сряда“, обясни отец Бербатов. Той коментира, че на Светлата сряда от Светлата седмица се изпълняват два обичая, които се правят за дъжд, плодородие, предпазване от градушка, бродници и лоши болести.\r\nЛора КАЛЧЕВА", "date": "2018.04.09", "title": "Отец Стоян Бербатов: По време на Светлата седмица се прославят светите апостоли и Света Богородица"}
{"url": "http://www.focus-news.net/news/2018/04/09/2509169/blagoevgrad-izvarsheno-opesachavane-na-asfalta-v-rayona-na-katastrofata-na-glaven-pat-e-79-kray-poligona-zaradi-razliv-na-nafta-ot-avariral-tovaren-avtomobil.html", "text": "Заради разлив на нафта от аварирал товарен автомобил в района на регистрираната катастрофа на главен път Е-79 в близост до Полигона край Благоевград е били извършено опесъчаване на асфалтовата настилка. Това съобщи за Радио „Фокус“ – Пирин дежурният служител в Областно пътно управление – Благоевград. За кратко се е наложило движението в участъка да бъде преустановено изцяло, но към момента вече е възстановено. В района се е образувало задръстване. Пътнотранспортното произшествие вече е изцяло обслужено и разчистено, добави дежурният служител.„Фокус“ припомня:\r\nМалко преди 12.00 часа два леки автомобила катастрофираха в близост до Полигона край Благоевград на главен път Е-79 в платното в посока Сандански. При инцидента няма пострадали, но са нанесени материални щети и по двете превозни средства.\r\nЛивия НИНОВА", "date": "2018.04.09", "title": "Благоевград: Извършено опесъчаване на асфалта в района на катастрофата на главен път Е-79 край Полигона заради разлив на нафта от аварирал товарен автомобил"}
{"url": "http://www.focus-news.net/news/2018/04/09/2509178/tass-rusiya-shte-okazhe-podkrepa-na-kompaniite-popadashti-pod-sanktsiite-na-sasht.html", "text": "Правителството на Руската федерация ще окаже подкрепа на компаниите, попадащи под санкциите на САЩ. Въпросът вече е обсъден. Това увери пред журналисти вицепремиерът на Русия Аркадий Дворкович, предава TACC.\r\n„Покрепата за тези компании ще се оказва постоянно. Отнасяме се много внимателно към нашите водещи фирми, това са многохилядни екипи; много важни работни места за нашата страна. Но в сегашната ситуация на влошаване на тяхното положение, разбира се, ни ще окажем подкрепа, по-рано вече обсъдихме някои неща“, коментира Дворкович.\r\n„Подкрепа ще има при всички положения“, увери руският вицепремиер, без да конкретизира каква точно ще бъде тя. Тереза Герова", "date": "2018.04.09", "title": "ТАСС: Русия ще окаже подкрепа на компаниите, попадащи под санкциите на САЩ"}
{"url": "http://www.focus-news.net/news/2018/04/09/2509163/blagoevgrad-dvizhenieto-po-pat-i-1-v-rayona-na-zheleznitsa-se-osashtestvyava-po-stariya-obshtinski-pat-zaradi-katastrofa.html", "text": "Временно е ограничено движението по път I-1 Благоевград – Симитли в участъка Благоевград – Железница поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут: Благоевград – Железница по стария (общински) път.", "date": "2018.04.09", "title": "Благоевград: Движението по път I-1 в района на Железница се осъществява по стария общински път заради катастрофа"}
{"url": "http://www.focus-news.net/news/2018/04/09/2509183/plovdiv-dvizhenieto-se-izvarshva-s-maksimalna-skorost-do-90-kmch-po-avtomagistrala-trakiya-ot-km-134-do-km-157-v-uchastaka-ot-plovdiv-do-stara-zagora-poradi-remontni-deynosti.html", "text": "Движението на автомобили в Пловдивска област се извършва с нормална интензивност към този час на деня. Това каза за Радио „Фокус“ – Пловдив дежурен от Областно пътно управление. Пътните настилки са сухи и нормално проходими. Засилен трафик се отчита в района на село Бачково, където хиляди хора се включиха в традиционното литийно шествие от Бачковския манастир до местността Клувията. Временно движението се извършва с максимална скорост до 90 км/ч по автомагистрала „Тракия“, от км 134 до км 157 в участъка от Пловдив до Стара Загора, поради ремонтни дейности. Движението по пътя Шишманци - Белозем в района на пътния възел при АМ „Тракия“ се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Ограничено е и движението за камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по третокласния път Кричим - Девин.\r\nБез затруднения се осъществява движението на територията на град Пловдив. По-интензивен трафик се образува по входно-изходните артерии на града.\r\nВесела КРЪСТЕВА", "date": "2018.04.09", "title": "Пловдив: Движението се извършва с максимална скорост до 90 км/ч по автомагистрала „Тракия“, от км 134 до км 157 в участъка от Пловдив до Стара Загора, поради ремонтни дейности"}
{"url": "http://www.focus-news.net/news/2018/04/09/2509185/blagoevgrad-izneseno-dezhurstvo-na-pozharnata-e-osigureno-na-glaven-pat-e-79-pri-poligona.html", "text": "Изнесено дежурство на пожарната е осигурено на главен път Е-79 при Полигона край Благоевград. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. По думите му целта на екипа е да може по-бързо да реагира ако възникне инцидент днес, когато в област Благоевград има интензивен трафик.\r\nЛивия НИНОВА", "date": "2018.04.09", "title": "Благоевград: Изнесено дежурство на пожарната е осигурено на главен път Е-79 при Полигона"}
{"url": "http://www.focus-news.net/news/2018/04/09/2509187/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще говорим затова как в селищата в община Садово посрещнаха Великден. За това ще ни разкаже отец Йордан, архиерейски наместник за общините Асеновград и Садово. Ще чуем любопитни подробности и за живота, бита и поминъка на хората в садовското село Богданица. За това ще говорим с кмета на селото Александър Александров.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.04.09", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/04/09/2509188/kurir-makedoniya-zoran-zaev-hvali-dogovora-za-dobrosasedstvo-balgariya-iska-premahvane-na-lazhite-ot-uchebnitsite.html", "text": "„Въпреки че Договорът за добросъседство и приятелство между Република Македония и Република България ясно предвижда въвеждането на промени в учебниците по история чрез създаването на съвместна експертна комисия, премиерът Зоран Заев продължава да се изказва ласкаво за него, като твърди, че той не е в ущърб на нашата държава“. Това пише във водеща статия скопското електронно издание „Курир“.\r\nЗаев многократно е възхвалявал споразумението, но до този момент много български политици публично заявиха, че „лъжите\" в македонските учебници трябва да бъдат премахнати.\r\nВ интервю, дадено наскоро, Заев отново изрази мнение, че от споразумението не губи нито Македония, нито България.\r\n„Когато с премиера (Бойко) Борисов започнахме преговорите по Договора за доброседство и приятелство, аз очаквах, че ще дойде някой булдозер, както казвате, някои от приятелите от Европа, от Америка, от някои други приятелски страни и институции. Но ние го направихме сами. Нашите екипи успяха, успяхме вероятно с кураж и днес виждаме, че имаме право. Не загуби нито Македония, нито България“, бяха думите на министър-председателя на югозападната ни съседка. \r\nБългарският евродепутат Андрей Ковачев обаче твърди, че не може да се продължава с лъжите в учебниците.\r\n„Така няма да се разберем с бившите титови комунисти! С лъжи в учебниците, както в Македония, така и в България, не може да се продължава“, пише Ковачев в своя профил в социалната мрежа „Туитър“.Тереза Герова", "date": "2018.04.09", "title": "„Курир“ (Македония): Зоран Заев хвали договора за добросъседство, България иска премахване на „лъжите“ от учебниците"}
{"url": "http://www.focus-news.net/news/2018/04/09/2509189/smolyan-normalno-se-osashtestvyava-dvizhenieto-po-patishtata-v-oblastta-nastilkite-sa-suhi.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а пътните настилки са предимно сухи. От сутринта няма сигнали за инциденти по пътищата в региона. Остава повишена опасността от падащи камъни по всички направления в областта, затова трябва да се шофира с повишено внимание и съобразена скорост. Движението се осъществява в едната лента по пътя Проглед – Пампорово на 2.5 км след разклона заради пропадане на пътен банкет. Мястото, което е с дължина около 100 метра е обозначено със знаци. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно. Движението по пътя квартал \"Устово\" в Смолян е ограничено в едната лента заради пропадане на пътното платно. Участъкът се намира на около 1 км след \"Устово\", посока Смолян е и с дължина около 20 метра. Мястото е сигнализирано с пътни знаци. В Смолян автомобилният трафик е малко по-интензивен по централните улици и входно-изходните артерии на града.\r\nНели ГЕРГЬОВСКА", "date": "2018.04.09", "title": "Смолян: Нормално се осъществява движението по пътищата в областта, настилките са сухи"}
{"url": "http://www.focus-news.net/news/2018/04/09/2509191/pazardzhik-nablyudava-se-ponizhenie-v-nivata-na-rekite-v-oblastta.html", "text": "Понижение в нивата на някои от големите реки се отчита в областта през последното денонощие, сочи справка на Националния институт по метеорология и хидрология. В резултат на снеготопенето нивото на река Марица край Пазарджик се е понижило в 8 см, при град Белово с 1 см. Река Чепинска е понижила нивото си при Велинград със 9 см, а река Тополница при село Поибрене е понижила нивото си с 4 см. Нивото на градския канал Паша арк се е повишило в 1 см за последната нощ.", "date": "2018.04.09", "title": "Пазарджик: Наблюдава се понижение в нивата на реките в областта"}
{"url": "http://www.focus-news.net/news/2018/04/09/2509177/mvnr-balgariya-kategorichno-osazhda-upotrebata-na-himichesko-orazhie.html", "text": "С тревога следим информациите за поредна химическа атака в Сирия. Категорично осъждаме употребата на химическо оръжие. Това се посочва в декларация на Министерство на външните работи. Подобна атака срещу цивилни, включително деца, е тежко нарушение на международното хуманитарно право. Призоваваме за осигуряване на незабавен хуманитарен достъп до жертвите, както и за провеждане на разследване на място.", "date": "2018.04.09", "title": "МВнР: България категорично осъжда употребата на химическо оръжие"}
{"url": "http://www.focus-news.net/news/2018/04/09/2509192/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на актуалните и интересни теми, свързани с Община Петрич. От вторият ден на Великден започва Светлата седмица. Днес е Светли понеделник. Седмицата, в която се прославят светите апостоли и Св. Богородица. Светлата седмица е време, в което Възкресението на Иисус Христос донася просветление за всички и надежда за вечен живот. Какво трябва да знаете за дните до края на тази седмица ще научите само ако слушате Радио „Фокус“ – Пирин. В първата част от предаването ще Ви разкажем и как в Петрич беше отбелязан Великден. Във вторият половин час от предаването пък продължаваме да говорим за възможностите за туризъм, които предлага природен парк „Беласица“ като основен акцент ще поставим върху тематичните маршрути. В края на предаването в рубриката „Духовност, просвета и култура“, заедно с Надя Стоянова ще Ви представим читалище „Яне Сандански“, което се намира в село Генерал Тодоров.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.04.09", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/04/09/2509181/sergey-lavrov-ruski-voenni-spetsialisti-ne-sa-namerili-nikakvi-sledi-ot-izpolzvaneto-na-himicheski-orazhiya-v-siriyskiya-grad-duma.html", "text": "Руски военни специалисти са посетили мястото на предполагаемата химическа атака в сирийския град Дума и не са намерили там никакви следи от използването на хлор или каквото и да било друго химическо вещество. Това увери министърът на външните работи на Руската федерация Сергей Лавров, предава РИА Новости.\r\n„Там, на това място, отидоха и наши военни специалисти, там пристигнаха и експерти от Сирийския „Червен полумесец“, който се ползва с много добра репутация сред международните организации, включително ООН, Международния комитет на Червения кръст. Те не намериха никакви следи от употребата срещу цивилни граждани на хлор или каквото и да било друго химическо вещество“, категоричен бе първият дипломат на Москва. Агенция „Фокус“ припомня: \r\nВ събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени. Както Дамаск, така и Москва отрекоха информацията. \r\nСъобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове.Тереза Герова", "date": "2018.04.09", "title": "Сергей Лавров: Руски военни специалисти не са намерили никакви следи от използването на химически оръжия в сирийския град Дума"}
{"url": "http://www.focus-news.net/news/2018/04/09/2509182/veliko-tarnovo-zasileno-e-politseyskoto-prisastvie-po-osnovnite-patni-arterii-na-teritoriyata-na-oblastta.html", "text": "Засилено е полицейското присъствие по основните пътни артерии на територията на областта предвид очаквания интензивен трафик в следобедните часове, предаде репортер на Радио „Фокус“ – Велико Търново. Патрули са разположени на път Велико Търново – Габрово и Велико Търново – Русе. Постове има и на различни места на главен път София – Варна. В района на село Шереметя са се образували колони от автомобили, и в двете посоки, заради ремонт на пътя. Заради ремонтните дейности част от трафика преминава през Лясковец и Горна Оряховица, заради което движението е натоварено и в този участък.\r\nОт 14.00 до 20.00 часа е ограничено движението на камионите над 12 тона по автомагистралите и най-натоваренитe пътища. За област Велико Търново това са път Русе – Велико Търново и път I-4 п. в. „Коритна“ – Велико Търново – Шумен.  Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.\r\nНадежда КРЪСТЕВА", "date": "2018.04.09", "title": "Велико Търново: Засилено е полицейското присъствие по основните пътни артерии на територията на областта"}
{"url": "http://www.focus-news.net/news/2018/04/09/2509194/plovdiv-dvizhenieto-po-patya-plovdiv-asenovgrad-bachkovo-se-podpomaga-ot-patruli-na-motorizirano-zveno-sigma.html", "text": "Движението по пътя Пловдив – Асеновград – Бачково се подпомага от патрули на моторизирано звено „Сигма“. Това съобщиха за Радио „Фокус” - Пловдив от „Пътна полиция” в Пловдив. Движението за и от Бачковския манастир е засилено.\r\nПредприема се и ръчно регулиране на участъци, където е необходимо осигуряване на бързо придвижване на моторните превозни средства. С допълнителни полицейски сили за подпомагане на движението са наситени и входно – изходните артерии на град Пловдив. Патрули има по пътя Пловдив - Асеновград при караулката, Пловдив - Карлово и Пловдив – Пазарджик, както и по автомагистрала ”Тракия”.\r\nПровеждат се и специализирани проверки на шофьорите, като  „Пътна полиция” има готовност за въвеждане на временна организация на движението при очакван интензивен трафик след обяд.\r\nЦветана ТОНЧЕВА", "date": "2018.04.09", "title": "Пловдив: Движението по пътя Пловдив – Асеновград – Бачково се подпомага от патрули на моторизирано звено „Сигма“"}
{"url": "http://www.focus-news.net/news/2018/04/09/2509197/gabrovo-spokoyno-i-bez-seriozni-intsidenti-sa-preminali-velikdenskite-praznitsi-v-oblastta.html", "text": "Спокойно и без сериозни инциденти са преминали Великденските празници в област Габрово. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Вчера в 9.46 часа е получен сигнал за катастрофирал лек автомобил на пътя Трявна – Вонеща вода. При произшествието няма пострадали хора. Нанесени са само щети по лек автомобил „Волво“. На сигнала се е отзовал екип на Районната служба в Трявна с един противопожарен автомобил и трима пожарникари. В събота служителите на Дирекцията са реагирали на един сигнал за запален контейнер. Пожарът е без материални щети. В празничната нощ екип е осъществил дежурство с един специализиран автомобил и двама пожарникари от Районната служба в Габрово на Соколския манастир.\r\nНадежда КРЪСТЕВА", "date": "2018.04.09", "title": "Габрово: Спокойно и без сериозни инциденти са преминали Великденските празници в областта"}
{"url": "http://www.focus-news.net/news/2018/04/09/2509196/sport-holandskata-futbolna-asotsiatsiya-anulira-rezultata-ot-macha-mezhdu-ayaks-2-i-nek.html", "text": "Холандската футболна асоциация анулира резултата от мача между Аякс-2 и НЕК. Причината за решението е появата на терена на дисквалифицирания полузащитник на Аякс-2 Тен Бейлевелд.\r\nСрещата между двата първодивизионни отбори ще бъде преиграна, но все още не е обявена датата на провеждането й. В първия мач, изигран на 6 април, Аякс-2 победи НЕК с 2:0.", "date": "2018.04.09", "title": "Спорт: Холандската футболна асоциация анулира резултата от мача между Аякс-2 и НЕК"}
{"url": "http://www.focus-news.net/news/2018/04/09/2509193/horst-zeehofer-tryabva-da-ochakvame-teroristichna-ataka-v-germaniya-po-vsyako-vreme.html", "text": "След смъртоносния инцидент в Мюнстер и индикациите за планирана терористична атака в столицата Берлин федералният вътрешен министър на Германия Хорст Зеехофер заяви, че са възможни и други нападения в страната, отбелязва националният ежедневник Die Welt.\r\n„Все още имаме много напрегната ситуация по отношение на сигурността във Федерална република Германия\", призна Зеехофер преди заседание на ръководството на партията му – Християнсоциалния съюз (ХСС).  „Това означава, че трябва да се очаква атака по всяко време“, допълни лидерът на ХСС. \r\nВ неделя полицията във федералната германска столица потвърди арестуването на шестима души след края на 38-мото издание на Берлинския полумаратон. Съгласно разпространените данни, правоохранителните органи са претърсили няколко апартамента. Непосредствено преди началото на спортното събитие са представени „някои доказателства, че задържаните на възраст от 18 г. до 21 г. са били замесени в подготовката на престъпление, свързано със събитието\", поясниха от полицията, без обаче да споменават за възможна терористична атака. \r\nПо-рано в същия ден Die Welt съобщи, че германската полиция е предотвратила терористичен атентат срещу Берлинския полумаратон, който тази година се провежда в неделя, 8 април. \r\nСпецчастите на полицията са арестували четирима души, планирали да извършат нападения с хладни оръжия срещу участниците в спортното събитие и хората, дошли да го наблюдават. Според изданието сред групата арестувани има лице, което е пряко свързано с кръговете на Анис Амри – тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц“.\r\nДванадесет души загинаха в първата голяма ислямистка атака в Германия от декември 2016 г. Други посетители на коледния пазар бяха сериозно ранени. Тунизиецът Анис Амри успя да избяга, без да бъде разпознат. За няколко дни той успя да прекоси почти половин Европа. На 23 декември той бе застрелян от италианската полиция близо до Милано.Тереза Герова", "date": "2018.04.09", "title": "Хорст Зеехофер: Трябва да очакваме терористична атака в Германия по всяко време"}
{"url": "http://www.focus-news.net/news/2018/04/09/2509184/sergey-lavrov-za-vazmozhnite-amerikanski-udari-sreshtu-siriya-nie-sashto-imame-angazhimenti-kam-damask.html", "text": "По повод предупрежденията на Вашингтон, че САЩ не изключват възможността за нанасянето на удари срещу Сирия в отговор на предполагаемата химическа атака срещу град Дума в Източна Гута, министърът на външните работи на Руската федерация напомни, че Москва също има ангажименти към Дамаск, предава РИА Новости.\r\n„Що се отнася до предупрежденията от кръговете на американския президент, че Вашингтон не изключва възможността да нанесе удари срещу Сирия - знаете, нашите военни вече са реагирали на това, имаме нашите задължения към САР. Ангажименти, основани на нашия договор, сключени с легитимното правителство на САР по искане на същото това правителство, на страна, която - между другото - е държава-членка на Организацията на обединените нации\", заяви Лавров на брифинг в Москва.Агенция „Фокус“ припомня: \r\nСъветникът по национална сигурност към Белия дом Том Босърт заяви в неделя, че на фона на докладите за нова химическа атака в Сирия „всички опции остават на масата“.\r\nБосърт поясни, че след съобщенията за предполагаема употреба на химически оръжия в Сирия екипът за национална сигурност на президента на САЩ Доналд Тръм е преглеждал снимки и информация през цялата нощ. \r\nПредполагаемата атака е извършена точно година след трагедията в Хан Шайхун, провинция Идлиб, в резултат на която загинаха над стотина души. САЩ отговориха на нападението с въздушни удари срещу сирийска въздушна база. \r\nТръмп разкритикува руския президент Владимир Путин и Иран за „безсмислената химическа атака\", добавяйки, че ще платят „висока цена\" за своите действия.\r\nПоследната атака на сирийския режим може да отправи нови предизвикателства пред лидера на Белия дом, който многократно заяви в последните дни, че иска да изтегли американските войски от Сирия. Администрацията във Вашингтон съобщи в по-рано тази седмица, че военната мисия „върви към своя край\", но не представи конкретни планове за изтеглянето на американските военнослужещи от близкоизточната република.\r\nСАЩ имат около 2000 военнослужещи в Сирия, изпратени за целите на борбата срещу близкоизточната радикална групировка „Ислямска държава“.Тереза Герова", "date": "2018.04.09", "title": "Сергей Лавров за възможните американски удари срещу Сирия: Ние също имаме ангажименти към Дамаск"}
{"url": "http://www.focus-news.net/news/2018/04/09/2509201/plovdiv-natovareno-e-dvizhenieto-v-grada-politseyski-patrul-ima-na-bul-naycho-tsanov-predi-krastovishteto-s-bul-hristo-botev.html", "text": "Натоварено е движението в град Пловдив в този час, предаде репортер на Радио „Фокус” - Пловдив. Полицейски патрул има на бул. „Найчо Цанов”, малко преди кръстовището с бул. „Христо Ботев”, в посока централната градска част. Засилено е движението около автогара Юг, както и по Кукленско и Асеновградско шосе. На автогара Юг има доста пътуващи граждани.\r\nЦветана ТОНЧЕВА", "date": "2018.04.09", "title": "Пловдив: Натоварено е движението в града, полицейски патрул има на бул. „Найчо Цанов” преди кръстовището с бул. „Христо Ботев”"}
{"url": "http://www.focus-news.net/news/2018/04/09/2509186/agentsiya-mitnitsi-modul-patni-taksi-i-razreshitelen-rezhim-veche-raboti-na-avtomatichen-rezhim.html", "text": "Успешно приключиха техническите процедури по модул „Пътни такси и разрешителен режим\" (ПТРР) и системата вече работи на автоматичен режим. Това съобщиха от пресцентъра на Агенция „Митници“. От 13.00 часа днес е възстановена автоматизираната обработка на пътни превозни средства в модул „Пътни такси и разрешителен режим\" (ПТРР) по всички ГКПП и системите работят нормално. \r\nАварийната (ръчна) обработка започна в 20.00 часа на 8 април 2018 г. и беше предварително планирана до 08.00 часа на 10 април 2018 г., но приключи предсрочно още по-обед днес.\r\nТехническите процедури бяха свързани с миграция на база данни към нов сървър с по-добри параметри и са част от изпълнение на дейности по Проект 8.2.1 „Предоставяне на експертиза за намаляване на натовареността на базата данни на модул „Пътни такси и разрешителен режим\". Цялостното изпълнение на проекта, включващо и други оптимизационни дейности, ще доведе до ускоряване на обработката на превозни средства при контрол на пътните такси и разрешителния режим.\r\nПериодът на извършване на техническите процедури беше избран след анализ на трафика, поради по-малкия брой преминаващи товарни автомобили през почивните дни. Оправдаха се и предварителните очаквания техническите процедури да не се отразят на интензивния трафик на леки автомобили и автобуси.", "date": "2018.04.09", "title": "Агенция „Митници“: Модул „Пътни такси и разрешителен режим“ вече работи на автоматичен режим"}
{"url": "http://www.focus-news.net/news/2018/04/09/2509202/sport-emil-hegle-svendsen-prekrati-sportnata-si-kariera.html", "text": "Четирикратният олимпийски шампион по биатлон Емил Хегле Свендсен обяви на специална пресконференция, че слага край на спортната си кариера.\r\n32-годишният норвежец спечели три отличия на Зимните олимпийски игри в Пьончан през февруари - бронз в масовия старт на 15 километра, както и два сребърни медала - на мъжката щафета на 4 по 7.5 километра и на смесената щафета. \r\nВ кариерата си Свендсен има осем медала от зимни олимпийски игри, 12 титли и общо 21 отличия от Световни първенства. Единствената си Световна купа по биатлон той спечели през 2010 година.", "date": "2018.04.09", "title": "Спорт: Емил Хегле Свендсен прекрати спортната си кариера"}
{"url": "http://www.focus-news.net/news/2018/04/09/2509203/burgas-450-detsa-se-vklyuchiha-v-art-rabotilnitsata-sazday-svoe-velikdensko-yaytse.html", "text": "450 деца се включиха в организираната от Авиомузей -Бургас арт работилница „Създай свое великденско яйце“. Това каза за Радио „Фокус“ - Бургас Станислав Мъжгълов, управител в Авиомузея. „Инициативата премина успешно. Децата с голям възторг рисуваха своите яйца“, добави Мъжгълов. Боядисаното яйце и специалната му поставка децата са взели за себе си. Докато децата са творили под наблюдението на екип от музея, възрастните са имали възможността да влязат в експозицията и да я разгледат. Мъжгълов добави, че за децата е имало и игра „Открий своето авиояйце и виж какви изненади крие то“. В отделните самолети са били скрити яйца и за откриването на всяко от тях децата са получили подарък.\r\nЯнислава КРЪСТЕВА", "date": "2018.04.09", "title": "Бургас: 450 деца се включиха в арт работилницата „Създай свое великденско яйце“"}
{"url": "http://www.focus-news.net/news/2018/04/09/2509204/dots-kostadin-nushev-bogoslov-prez-svetlata-sedmitsa-v-drevnata-tsarkva-novopokrastenite-hristiyani-sa-noseli-beli-rizi-v-perioda-preobladava-radostta-ot-vazkresenieto.html", "text": "През Светлата седмица в древната църква новопокръстените християни са носели бели ризи, в периода преобладава радостта от Възкресението. Това каза богословът доц. Костадин Нушев в интервю за Агенция „Фокус“ във връзка със Светлата седмица.\r\nПо думите му цялата пасхална радост се празнува през цялата първа седмица след Възкресение Христово до Томина неделя, която също има пасхален характер. „На второ място тази седмица се нарича Светла, защото в древната църква новопокръстените християни, приели кръщението на Великден са носели своите бели одежди, с които са били облечени от църквата, в продължение на цялата тази седмица“, поясни богословът. По думите му седмицата след Възкресението на Иисус Христос е времето, в което той се явява на своите ученици. „Първо той се явява на жените мироносици, които са идвали при гроба, за да помажат неговото тяло. Те първи получават радостната вест, че Христос е възкръснал. След това Христос се явява на своите ученици, които са се събрали заедно и им дава силата на Светия дух, за да прощават грехове. Така че ги упълномощава като негови апостоли да проповядват Евангелието и да продължават Неговото спасително дело, като създават църквата с нейните тайнства. До края на тази първа седмица той отново се явява вече и в присъствието на апостол Тома, който не е бил на първата среща, когато Христос се явил на своите апостоли, които са се събрали заедно за молитва“, поясни богословът. Доц. Нушев поясни, че съществува разказ, че Иисус Христос се явява на двама свои ученици, които са пътували от Йерусалим за едно малко селце наблизо – Емаус. „На тях също им разкрива истината за евхаристията и за преломяването на хляба. През тези първи дни и през целия период до Възнесение Христово до 40-ия ден от Възкресението, в Евангелието се казва, че Иисус Христос се явява на своите ученици и им разкрива тайните на царството Божие. Той установява тайнствата в църквата, чрез които християните, които вярват в него, се приобщават към Божията спасителна благодат. Той разкрива на своите апостоли истините за църквата и Царството Божие“, допълни още доц. Костадин Нушев. \r\nДеница КИТАНОВА", "date": "2018.04.09", "title": "Доц. Костадин Нушев, богослов: През Светлата седмица в древната църква новопокръстените християни са носели бели ризи, в периода преобладава радостта от Възкресението"}
{"url": "http://www.focus-news.net/news/2018/04/09/2509195/gd-granichna-politsiya-intenziven-e-trafikat-na-kontrolno-propuskatelnite-punktove-v-stranata.html", "text": "Интензивен е трафикът на контролно-пропускателните пунктове в страната. Това съобщиха от пресцентъра на ГД „Гранична полиция“. Информацията за трафика на граничните пунктове е към 14.00 часа. На българо-сръбската граница трафикът е интензивен на изход на ГКПП „Калотина“ за товарни автомобили. На българо-македонската граница трафикът е интензивен на изход на ГКПП „Станке Лисичково“ и ГКПП „Златарево“ за леки автомобили. На българо-гръцката граница трафикът е интензивен на вход на ГКПП „Кулата“ и ГКПП „Маказа“ за леки автомобили. На българо-турската граница на ГКПП „Капитан Андреево“ трафикът е интензивен на изход товарни автомобили. На българо-румънската граница трафикът е интензивен на изход на ГКПП „Дуранкулак“ за леки автомобили.", "date": "2018.04.09", "title": "ГД „Гранична полиция“: Интензивен е трафикът на контролно-пропускателните пунктове в страната"}
{"url": "http://www.focus-news.net/news/2018/04/09/2509205/ard-lufthanza-otmenya-nay-malko-800-poleta-planirani-za-vtornik.html", "text": "„Луфтханза“ отменя най-малко 800 полета, планирани за вторник. Причината е предупредителната стачка, която обявиха служителите на четири летища в страната, предава германският телевизионен канал ARD. \r\nЗасегнати ще бъдат 90 хил. пътници, за които има заместващ полетен план. В сряда полетните операции трябва да се извършат отново по график.\r\nРешаващият кръг на преговорите за колективни договори на служителите ще се състои на 15 и 16 април, но въпреки това синдикатите решиха да увеличат натиска върху работодателите и да организират нови предупредителни стачки.\r\nПо-рано бе съобщено, че пасажерите, които в понеделник и вторник имат планирано пътуване от и до летището във Франкфурт на Майн трябва да се подготвят за чакане и отмяна на полетите. Причината е предупредителна стачка, която може да доведе до „значителни забавяния на операциите и отмяна на полети\", става ясно от съобщение, публикувано на официалната интернет страница на летището. В понеделник засегнати на летището във Франкфурт на Майн ще бъдат изходите А и Z на Терминал 1, които ще бъдат изцяло затворени. Интересното е, че все още няма яснота кои точно служители ще се включат в стачните действия. \r\nВъв вторник обаче може да се очаква забавяне на работата на всички изходи, предупреди летищният оператор „Фрапорт“. Пасажерите трябва да предвидят по-ранно пристигане на летището, за да преминат в срок необходимите проверки. \r\nПовече от 2,3 млн. служители настояват за шестпроцентно увеличение на заплатите си. Работодателите все още не са представили предложение за преодоляване на ситуацията. Преговорите за промяна в колективния договор започна на 26 февруари. Оттогава насам синдикатите подкрепят исканията си със стачки. Тереза Герова", "date": "2018.04.09", "title": "ARD: „Луфтханза“ отменя най-малко 800 полета, планирани за вторник"}
{"url": "http://www.focus-news.net/news/2018/04/09/2509206/afp-za-parvi-pat-sauditska-arabiya-shte-uchastva-v-prestizhniya-filmov-festival-v-kan.html", "text": "Саудитска Арабия ще участва за първи път в престижния филмов фестивал в Кан, където следващия месец ще представи селекция от късометражни филми. Това съобщи в понеделник саудитският министър на културата Авад Алавейд, предава AFP.\r\n„Ние сме много щастливи... че за пръв път ще имаме официално участие на фестивала в Кан\", заяви Авад Алавейд след разговори с френския си колега Франсоа Нисен. Дискусията между двамата бе част от програмата на официалното двудневно посещение на престолонаследника на Рияд Мохамед бин Салман във Франция.Тереза Герова", "date": "2018.04.09", "title": "AFP: За първи път Саудитска Арабия ще участва в престижния филмов фестивал в Кан"}
{"url": "http://www.focus-news.net/news/2018/04/09/2509208/blagoevgrad-intenziven-e-potokat-ot-patnitsi-na-avtogarata-i-zhp-garata-v-grada.html", "text": "Интензивен е потокът от пътници на автогарата и жп гарата в Благоевград, предаде репортер на Радио „Фокус“ – Пирин. В обедните часове на последния почивен ден за Великден се наблюдава засилено движение на хора. От автогарата в областния център обясниха, че по-големият поток на пътници през днешния ден е вследствие на това, че почивните дни са били 4 на брой и много хора са избрали днес да се прибират от родните си места. Всички автобуси се движат по разписание. За момента не се налага и осигуряването на допълнителни автобуси, въпреки че е създадена необходимата организация и при необходимост в наличност има достатъчно такива, които да поемат по-голям поток на хора.\r\nЛивия НИНОВА", "date": "2018.04.09", "title": "Благоевград: Интензивен е потокът от пътници на автогарата и жп гарата в града"}
{"url": "http://www.focus-news.net/news/2018/04/09/2509198/blagoevgrad-natovaren-e-trafikat-po-glaven-pat-e-79-v-posoka-sofiya-na-mnogo-mesta-dvizhenieto-se-izvarshva-v-neprekasnati-koloni-ot-avtomobili.html", "text": "Натоварен е трафикът по главен път Е-79 в платното в посока София, предаде репортер на Радио „Фокус“ – Пирин. От Симитли до Благоевград движението на места се извършва в колони от автомобили, като от разклона за село Железница до областния център се стига за около 15 минути. Задръствания се образуват на пътен възел „Симитли“, където се събира целия трафик на идващите от Гърция и на тези, които пътуват от Банско към София. Служители на „Пътна полиция“ регулират трафика, като поетапно пропускат автомобили от главен път Е-79 и второкласен път-19 Симитли – Гоце Делчев. Интензивен е и трафикът по автомагистрала „Струма“, както и в Кресненското дефиле, където също се образуват колони от автомобили. Натоварено е движението на вход-изход от Благоевград. След града движението се нормализира.\r\nЛивия НИНОВА", "date": "2018.04.09", "title": "Благоевград: Натоварен е трафикът по главен път Е-79 в посока София, на много места движението се извършва в непрекъснати колони от автомобили"}
{"url": "http://www.focus-news.net/news/2018/04/09/2509210/pazardzhik-natovareno-e-dvizhenieto-po-napravleniyata-velingrad-varvara-i-dospat-batak-peshtera.html", "text": "Натоварено е движението по пътя Велинград - Варвара, както и по другата планинска отсечка Доспат - Батак - Пещера, предаде репортер на Радио „Фокус“ – Пазарджик. По-натоварено е движението от курорта към Пазарджик. В дефилето в участъците, където има най-много завои, се образуват колони от автомобили. На места на шосето има паднали камъни. На входа на пътя Варвара - Велинград има поставено светещо табло с предупредителен знак за опасност от падащи камъни. Има и засилено полицейско присъствие. Струпване на МПС има и в района на курорта Цигов чарк.\r\nАлбена ЖИЛЕКОВА", "date": "2018.04.09", "title": "Пазарджик: Натоварено е движението по направленията Велинград - Варвара и Доспат - Батак - Пещера"}
{"url": "http://www.focus-news.net/news/2018/04/09/2509207/montana-vazstanoveno-e-dvizhenieto-po-pat-i-1-vratsa-montana-pri-razklona-za-varshets.html", "text": "Възстановено е движението по път I-1 Враца - Монтана при разклона за Вършец. Това съобщиха от пресцентъра на Агенция \"Пътна инфраструктура\".", "date": "2018.04.09", "title": "Монтана: Възстановено е движението по път I-1 Враца - Монтана при разклона за Вършец"}
{"url": "http://www.focus-news.net/news/2018/04/09/2509213/temata-balgariya-v-chuzhdestrannite-medii-germaniya-iznasya-dizeloviya-skandal-kam-stranata-ni-dogovora-za-dobrosasedstvo-s-makedoniya-i-balgarski-turisti-v-gartsiya-za-velikden-agentsiya-fokus.html", "text": "„Въпреки че Договорът за добросъседство и приятелство между Република Македония и Република България ясно предвижда въвеждането на промени в учебниците по история чрез създаването на съвместна експертна комисия, премиерът Зоран Заев продължава да се изказва ласкаво за него, като твърди, че той не е в ущърб на нашата държава“. Това пише във водеща статия скопското електронно издание „Курир“.\r\nЗаев многократно е възхвалявал споразумението, но до този момент много български политици публично заявиха, че „лъжите\" в македонските учебници трябва да бъдат премахнати.\r\nВ интервю, дадено наскоро, Заев отново изрази мнение, че от споразумението не губи нито Македония, нито България.\r\n„Когато с премиера (Бойко) Борисов започнахме преговорите по Договора за доброседство и приятелство, аз очаквах, че ще дойде някой булдозер, както казвате, някои от приятелите от Европа, от Америка, от някои други приятелски страни и институции. Но ние го направихме сами. Нашите екипи успяха, успяхме вероятно с кураж и днес виждаме, че имаме право. Не загуби нито Македония, нито България“, бяха думите на министър-председателя на югозападната ни съседка. \r\nБългарският евродепутат Андрей Ковачев обаче твърди, че не може да се продължава с лъжите в учебниците.\r\n„Така няма да се разберем с бившите титови комунисти! С лъжи в учебниците, както в Македония, така и в България, не може да се продължава“, пише Ковачев в своя профил в социалната мрежа „Туитър“.\r\n*** Германия постепенно се отказва от употребата на дизеловото гориво. Старите дизелови двигатели се бракуват много преди крайния срок за експлоатация или биват изнасяни в чужбина. Екологична организация се опасява, че този факт ще влоши качеството на въздуха в страните от Източна Европа, включително в България, където голяма част от употребяваните автомобили се внасят именно от Германия, пише изданието Focus.\r\nОт редакцията подчертават, че са провели разследване с това каква е съдбата на старите автомобили с дизелови двигатели. Резултатите от него показват, че превозните средства, които не са бракувани съгласно изискванията и стандартите Европейския съюз, биват насочвани към пазарите в Източна Европа и Африка. \r\nЕкологичната организация „Транспорт и околна среда\" (T&E) помага да се изясни картината за това как износът от Германия на употребявани дизелови автомобили може да промени Източна Европа. Организацията представя данни, съгласно които през 2017 г. България е внесла над 100 хил. употребявани автомобила, от които над една трета (около 35 хил.) са били с дизелови двигатели. \r\n„Около една четвърт (27%) от изнасяните от Западна Европа към България дизелови коли идват от Германия (около 26 872). Най-голямата част от внасяните в България автомобили са от Италия (63%, или 65 640)“, уточняват от „Транспорт и околна среда\".\r\nСъщевременно организацията предупреждава, че не всички изнесени от Германия дизелови двигатели имат необходимите филтри за вредни частици. По всичко изглежда, че по този начин се създава парадоксална ситуация, в която Германия и други западноевропейски държави предават „наследството“ на дизеловия скандал в по-бедните страни от ЕС. \r\n„Много от изхвърлените дизелови автомобили се изнасят към европейските страни-членки от Централна и Източна Европа, където има по-ниски изисквания. Това не решава проблема с качеството на въздуха“, категорични са от „Транспорт и околна среда\".\r\n„Повече от половината от всички внесени дизеловите автомобили са на над 10-годишна възраст, т.е. нямат задължителния от 2011 г. насам стандартен филтър за твърди частици. Така се изхвърлят прахови частици във въздуха, причиняващи рак, и от статистическа гледна точка те са причина всяка година в България да причиняват над 13 хил. смъртни случая“, отбелязват от организацията.\r\n*** Спорът между Атина и Скопие за името и раздвижването в преговорите за уреждането му не оказват влияние на туризма и туристическия поток от Македония към Гърция. Това увери председателят на Гръцката федерация на хотелиерите и председател на Съюза на хотелиерите от Халкидики Григорис Тасиос, отбелязва скопското електронно издание „Локално“.\r\n„Мисля, че отдавна е много ясно, че политиката няма нищо общо с туризма, не оказва отрицателно въздействие върху туристическите вълни от Гърция до Скопие. Очакваме и ние да видим каква ще бъде развръзката в преговорите между правителствата, между правителството на страната ни и правителството в Скопие“, коментира Тасиос в отговор на въпрос дали евентуално споразумение би повлияло положително на туризма, подчертавайки, че той самият не очаква никакви конкретни промени. \r\nПо повод почивните дни за Великден, Тасиос подчерта, че тази година празникът се отбелязва по-рано и голяма част от хотелите на Халкидики са отворили. Все пак, те са били заети на 80% - предимно от гости от Балканите, по-голямата част от които – от България и Румъния, които остават средно за 3-4 дни. \r\nПрезидентът на Гръцката федерация на хотелиерите и председател на Съюза на хотелиерите от Халкидики сподели, че има раздвиженост на туристи от Балканите за почивните дни около 1 май, но вниманието на представителите на туристическия бранш в Гърция е насочено към летния сезон.\r\n„Очакваме увеличение на броя на туристите в Южна Гърция и Крит. Ще видим. Сезонът започва в края на април, а в някои региони - от 15 април. Това, което ни интересува, е, да можем да имаме повече дни работа. Ние сме оптимисти, че ще бъде добър сезон“, заяви Тасиос.\r\n***", "date": "2018.04.09", "title": "Темата България в чуждестранните медии – Германия „изнася“ дизеловия скандал към страната ни, Договора за добросъседство с Македония и български туристи в Гърция за Великден (Агенция „Фокус“)"}
{"url": "http://www.focus-news.net/news/2018/04/09/2509212/sashka-bizeranova-etnograf-pomenalni-hora-se-izpalnyavat-kray-skalniya-manastir-v-mestnostta-albotin-na-vtoriya-den-sled-velikden.html", "text": "Поменални хора се изпълняват край скалния манастир в местността Алботин на втория ден след Великден. Това каза за Радио „Фокус“ – Видин Сашка Бизеранова, етнограф. Тя посочи, че обичаят е много стар и трябва да бъде съхранен. „На втория ден след Великден населението на видинските села – Бойница, Бориловец, Градец, Гъмзово, Делейна, Динковица, Долни Бошняк, Калина, Каниц, Косово, Периловец, Плакудер и Раброво, организират в местността Алботин край село Градец помен за своите близки, починали през годината. Този ден е известен със своите „поменални хора”, каза Сашка Бизеранова. Тя добави, че обичаят да се почитат мъртвите с хора или с танц и песен е много стар, навярно тракийски. „Този обичай се приема като Ден на мъртвите. Почитат се починалите близки, които не са направили една година от смъртта им”, допълни Бизеранова. Етнографът уточни, че от този ден траурът се прекратява, семейството се утвърждава отново и  линията в неговото развитие вече е напред и нагоре.\r\nНа днешния ден край Алботинския скален манастир „Възкресение Христово“ се организира и Общински фолклорен събор , като в него участват над 250 самодейци от община Видин и гости от Монтана.", "date": "2018.04.09", "title": "Сашка Бизеранова, етнограф: Поменални хора се изпълняват край скалния манастир в местността Алботин на втория ден след Великден"}
{"url": "http://www.focus-news.net/news/2018/04/09/2509199/dmitriy-peskov-govoritel-na-kremal-novite-sanktsii-na-sasht-sa-ochevidno-potapkvane-na-vsichko-i-vsichki.html", "text": "Кремъл счита новите антируски санкции на САЩ за „очевидно потъпкване на всичко и всички“. Това заяви пред журналисти Дмитрий Песков, прессекретар на държавния глава на Руската федерация Владимир Путин, предава TACC.\r\n„Тя [ситуацията с новите антируски санкции на САЩ], от гледна точка на законността и нормите е очевидно потъпкване на всичко и всички“, категоричен бе Песков.\r\n„Това е съвсем ново явление [новите американски санкции] и ние виждаме първите прояви на отрицателния им характер. Разбира се, ще отнеме известно време за анализ, за да се разбере размерът на реалните щети и да се направят стъпки за възможно най-голяма корекция на ситуацията\", обясни говорителят на Кремъл. Тереза Герова", "date": "2018.04.09", "title": "Дмитрий Песков, говорител на Кремъл: Новите санкции на САЩ са очевидно потъпкване на всичко и всички"}
{"url": "http://www.focus-news.net/news/2018/04/09/2509190/afp-velikobritaniya-nastoya-za-silen-otgovor-na-predpolagaemata-himicheska-ataka-v-siriya.html", "text": "Министърът на външните работи на Обединеното кралство Борис Джонсън призова за „силен и ясен международен отговор\" на предполагаемата химическа атака срещу сирийския град Дума в Източна Гута, зад която вероятно стои режимът в Дамаск, предава AFP.\r\nГоворейки по телефона с френския си колега Жан-Ив Ле Дриан, първият дипломат на Лондон „подчерта неотложната необходимост да се разследва какво се е случило в Дума и да й се даде силен и ясен международен отговор\", се казва в изявление на британското външно министерство. Тереза Герова", "date": "2018.04.09", "title": "AFP: Великобритания настоя за „силен“ отговор на предполагаемата химическа атака в Сирия"}
{"url": "http://www.focus-news.net/news/2018/04/09/2509214/d-r-maruan-nazzal-dermatolog-vitamin-a-spomaga-za-barzoto-obnovyavane-na-kozhata-s-nego-tya-izglezhda-po-siyayna-i-stegnata.html", "text": "Витамин А спомага за бързото обновяване на кожата. Това съобщи за Радио „Фокус“ - Бургас д-р Маруан Наззал, дерматолог. Пазарът е пълен с козметични продукти. Най-често използваната съставка във всички продукти е витамин А. Кожата е съставена от няколко слоя един под друг. Тя се обновява всеки месец. Новите клетки се произвеждат в най-долния слой - базалния. През този месец новите клетки се променят и преминават в по-горните слоеве докато стигнат до най-повърхностния слой - роговия, където те се разпадат. Основната роля на витамин А е да ускорява този процес. Вместо този процес на обновяване на кожните клетки да продължава един месец, с помощта на витамин А продължава около три седмици. Според д-р Наззал витамин А помага кожата да изглежда по-сияйна и стегната. „Този витамин лекува акне и неговите последици. Подобрява вида на кожните пори и намалява техния размер. Тази форма на витамин А се отличава с това, че е сравнително евтина и има бърз и силен ефект. Прилагането на витамин А върху кожата без лекарски контрол може да доведе до много странични ефекти. Продуктите с тази съставка се използват само вечер. През деня се използва задължително слънцезащитен крем\", добави още д-р Наззал.", "date": "2018.04.09", "title": "Д-р Маруан Наззал, дерматолог: Витамин А спомага за бързото обновяване на кожата, с него тя изглежда по-сияйна и стегната"}
{"url": "http://www.focus-news.net/news/2018/04/09/2509211/kathimerini-turskiyat-premier-razkritikuva-aleksis-tsipras-za-malchanieto-mu-po-vaprosa-s-osminata-voennosluzheshti-na-ankara-izbyagali-v-gartsiya.html", "text": "Министър-председателят на Турция Бинали Йълдъръм разкритикува гръцкия си колега Алексис Ципрас за мълчанието му по случая с осмината военнослужещи на Анкара, избягали в Гърция след неуспешния опит за държавен преврат от лятото на 2016 г., отбелязва електронното издание Kathimerini.\r\nЙълдъръм заяви, че Гърция се е превърнала в „убежище\" за превратаджии. „Защо не говори за това? Те извършиха преврат в Турция и убиха хора“, заяви турският премиер. \r\n„Сега те започват да се опитват\", подчерта Йълдъръм, свързвайки случая с този на двамата гръцки войници, които са задържани в Одрин заради преминаване на границата. Той добави, че съдебната система на Турция „ще направи това, което трябва\".\r\nВ неделя говорителят на турското правителство Бекир Бозгад категорично заяви, че двата случая на военни на Анкара и Атина не са свързани. „Ние сме казали това много пъти, единият въпрос е много различен от другия\", отбеляза Боздаг.Тереза Герова", "date": "2018.04.09", "title": "Kathimerini: Турският премиер разкритикува Алексис Ципрас за мълчанието му по въпроса с осмината военнослужещи на Анкара, избягали в Гърция"}
{"url": "http://www.focus-news.net/news/2018/04/09/2509218/burgas-natovareno-e-dvizhenieto-po-avtomagistrala-trakiya-na-teritoriyata-na-oblastta.html", "text": "Натоварено е движението по автомагистрала „Тракия“ на територията на областта. Това съобщи за Радио „Фокус“ – Бургас дежурният в Областно пътно управление – Бургас. Пътните настилки са сухи и нормално проходими. Няма ограничение на видимостта. Засилено е полицейското присъствие по основните пътни артерии. До 26 април в града е въведена временна организация на движението по улицата от кръгово кръстовище „Трапезица“ до бул. „Стефан Стамболов“.\r\nЯнислава КРЪСТЕВА", "date": "2018.04.09", "title": "Бургас: Натоварено е движението по автомагистрала „Тракия“ на територията на областта"}
{"url": "http://www.focus-news.net/news/2018/04/09/2509219/razgrad-vremenno-se-ogranichava-dvizhenieto-po-pat-i-2-ruse-shumen-v-grad-razgrad-poradi-katastrofa.html", "text": "Временно се ограничава движението по път I-2 Русе - Шумен в чертите на гр. Разград поради пътнотранспортно произшествие. Това съобщиха от Агенция \"Пътна инфраструктура\" (АПИ).  Движението се пренасочва по уличната мрежа на град Разград. \"Пътна полиция\" регулира движението.", "date": "2018.04.09", "title": "Разград: Временно се ограничава движението по път I-2 Русе - Шумен в град Разград, поради катастрофа"}
{"url": "http://www.focus-news.net/news/2018/04/09/2509215/osse-izborite-v-ungariya-ne-byaha-ravni-za-vsichki-uchastnitsi-davaha-polza-na-upravlyavashtata-partiya.html", "text": "Според ОССЕ парламентарните избори в Унгария не са предлагали на опозиционните партии равни електорални възможности, но въпреки това основните права са били уважавани по време на провеждането им, предава  Reuters.\r\n„Прекомерните разходи на рекламите засили посланието на управляващата партия и подкопаха възможността на участниците да се състезават на равна основа“, съобщи председателят на мониторинговия отдел за изборите на ОССЕ Дъглас Уейк. „Заплашването и ксенофобската реторика, медийните предразсъдъци и непрозрачното финансиране на кампанията пречеха на политическия дебат“, допълни той.\r\n„Същевременно основните права и свободи бяха уважавани, но бяха упражнявани във враждебен климат. Достъпът до информация , както и свободата на медиите бяха ограничени, включително и със скорошни изменения в законодателството“, допълни той. Виктор Турмаков", "date": "2018.04.09", "title": "ОССЕ: Изборите в Унгария не бяха равни за всички участници, даваха полза на управляващата партия"}
{"url": "http://www.focus-news.net/news/2018/04/09/2509216/gd-granichna-politsiya-intenziven-e-trafikat-na-kontrolno-propuskatelnite-punktove-v-stranata.html", "text": "Интензивен е трафикът на контролно-пропускателните пунктове в страната. Това съобщиха от пресцентъра на ГД „Гранична полиция“. Информацията за трафика на граничните пунктове е към 16.00 часа. На българо-сръбската граница трафикът е интензивен на изход на ГКПП „Калотина“ за товарни автомобили. На българо-македонската граница трафикът е интензивен на изход на ГКПП „Станке Лисичково“ и ГКПП „Златарево“ за леки автомобили. На българо-гръцката граница трафикът е интензивен на вход на ГКПП „Кулата“ и ГКПП „Маказа“ за леки автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница трафикът е интензивен на изход на ГКПП „Дуранкулак“ за леки автомобили.", "date": "2018.04.09", "title": "ГД „Гранична полиция“: Интензивен е трафикът на контролно-пропускателните пунктове в страната"}
{"url": "http://www.focus-news.net/news/2018/04/09/2509223/sport-fernando-tores-shte-napusne-atletiko-madrid-sled-sezona.html", "text": "Нападателят на Атлетико-Мадрид Фернандо Торес възнамерява да напусне отбора след края на сезона. \r\nИграчът заяви, че не е било лесно да вземе решението, но при настоящите обстоятелства, според него, това е може би за добро. Той допълни, че иска да играе на добро място. \r\nТорес бе играч на Атлетико между 2001 и 2007 г. След това от 2007 до 2015 г. игра за Ливърпул, Челси и Милан, а след това се завърна в мадридския отбор.  Виктор Турмаков", "date": "2018.04.09", "title": "Спорт: Фернандо Торес ще напусне Атлетико-Мадрид след сезона"}
{"url": "http://www.focus-news.net/news/2018/04/09/2509200/yeni-safak-turskiyat-prezident-e-spodelil-s-vladimir-putin-zagrizhenostta-si-za-predpolagaemata-himicheska-ataka-v-siriya.html", "text": "Президентът на Турция Реджеп Тайип Ердоган е провел в понеделник телефонен разговор с руския държавен глава Владимир Путин, в рамките на който е споделил загрижеността си по повод докладите за предполагаемата химическа атака срещу сирийския град Дума, съобщава вестник Yeni Safak.\r\nВ рамките на телефонния разговор двамата лидери са обсъдили ситуацията в близкоизточната република, като Ердоган е подчертал необходимостта от защита на цивилното население и осигуряването на достъп до него за оказване на помощ.\r\nВ събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени. Както Дамаск, така и Москва отрекоха информацията. \r\nСъобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръговеТереза Герова", "date": "2018.04.09", "title": "Yeni Safak: Турският президент е споделил с Владимир Путин загрижеността си за предполагаемата химическа атака в Сирия"}
{"url": "http://www.focus-news.net/news/2018/04/09/2509225/plovdiv-intenziven-e-trafikat-na-teritoriyata-na-oblastta.html", "text": "Интензивен е трафикът на територията на областта. Това каза за Радио „Фокус“ – Пловдив дежурен от Областно пътно управление. Засилен трафик се отчита в района на АМ „Тракия“ и пътя Пловдив - Асеновград - Бачково. Пътищата в областта са сухи и нормално проходими. Временно движението по АМ „Тракия“, от км 134 до км 157 в участъка от Пловдив до Стара Загора, се извършва с максимална скорост до 90 км/ч, поради ремонтни дейности. Движението се осъществява в една лента по пътя Шишманци - Белозем в района на пътния възел при АМ „Тракия“ поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е и движението за камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по третокласния път Кричим - Девин.\r\nНатоварено е движението на територията на град Пловдив към този час на деня. Задръствания се образуват по централните булеварди, като полицейски патрули подпомагат движението в града. Полицейски патрули има и по входно-изходните артерии на града.\r\nВесела КРЪСТЕВА", "date": "2018.04.09", "title": "Пловдив: Интензивен е трафикът на територията на областта"}
{"url": "http://www.focus-news.net/news/2018/04/09/2509209/ria-novosti-lekari-ot-siriyskiya-grad-duma-oprovergaha-informatsiyata-za-himicheska-ataka.html", "text": "Лекари от сирийския град Дума опровергаха информацията за извършена химическа атака в града, като увериха, че при тях за медицинска помощ не са се обръщали пациенти с признаци на химическо отравяне. Съответната информация съобщиха от руския Център по примиряване на враждуващите страни в Сирия, предава РИА Новости. \r\nСъгласно думите на един от медиците в градската болница – Ясер Абдел Мажид, „нито през почивните дни, нито по-рано, от началото на военните действия в Сирия, при нас не са постъпвали пострадали от химическо отравяне“. Лекарят бе категоричен, че пациентите, на които е оказана медицинска помощ, „са били с обичайни травми“.\r\nИнформацията потвърди и шофьор на линейка, който няколко години работи в района, уточнява агенцията.Тереза Герова", "date": "2018.04.09", "title": "РИА Новости: Лекари от сирийския град Дума опровергаха информацията за химическа атака"}
{"url": "http://www.focus-news.net/news/2018/04/09/2509226/pazardzhik-zatrudneno-e-dvizhenieto-ot-95-do-93-km-na-avtomagistrala-trakiya-v-posoka-sofiya-poradi-katastrofa.html", "text": "Изключително натоварен е трафикът по автомагистрала „Тракия“ към този час, възможни са забавяния в участъка от 95 км до 93 км в посока София, поради възникнало пътнотранспортно произшествие. Това съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. В рамките на деня са станали три леки катастрофи, една от които верижна на главния път, като при тях няма пострадали хора, нанесени са само материални щети по автомобилите. Другите два пътни инцидента в този участък са станали заради инцидентно намаляване на скоростта от страна на водачи, които са проявили любопитство към станалата верижна катастрофа. Шест екипа на КАТ „Пътна полиция“ са разположени в пазарджишкия участък на автомагистрала „Тракия“. От полицията апелират към водачите да се движат със съобразена скорост и да спазват необходимата дистанция между превозните средства с оглед на натовареното движение в последния празничен ден.\r\nАлбена ЖИЛЕКОВА", "date": "2018.04.09", "title": "Пазарджик: Затруднено е движението от 95 до 93 км  на автомагистрала „Тракия\" в посока София, поради катастрофа"}
{"url": "http://www.focus-news.net/news/2018/04/09/2509222/otets-svetoslav-kyuchukov-sedmitsata-sled-velikden-e-svetla-zashtoto-vazkresenieto-na-hristos-donasya-prosvetlenie-za-vsichki.html", "text": "На втория ден след Великден започва Светлата седмица. Това каза за Радио „Фокус” – Пирин Oтец Светослав Кючуков от Православния информационен център в Благоевград. Според отец Кючуков по време на тази седмица се прославят светите апостоли и Света Богородица. „Светлата седмица завършва с втората Пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома“, каза още отец Кючуков. Той добави, че Светлата седмица или Томината неделя е тясно свързана с името на Тома – един от дванайсетте апостоли на Иисус, който не повярвал на Христовото Възкресение. „В дните на Светлата седмица се благославят светиите: в Светли понеделник – светите апостоли, в Светли вторник и сряда – св. Богородица, св. архидякон Стефан и св. Андрей, в Светли четвъртък – св. ап. Йоан и Яков, в Светли петък – св. ап. Петър, а в Светла събота – св. Йоан Кръстител. Тази седмица в народния календар е наситена и с момински празници, сред които най-голям е честването на Светлата или Празната сряда“, обясни отец Кючуков. Той коментира и това, че на Светлата сряда от Светлата седмица се изпълняват два обичая, които се правят за дъжд, плодородие, предпазване от градушка, бродници и лоши болести.\r\nЛивия НИНОВА", "date": "2018.04.09", "title": "Oтец Светослав Кючуков: Седмицата след Великден е Светла, защото Възкресението на Христос донася просветление за всички"}
{"url": "http://www.focus-news.net/news/2018/04/09/2509220/euobserver-zhan-klod-yunker-pozdravi-viktor-orban-za-izbornata-pobeda.html", "text": "Председателят на Европейската комисия Жан Клод-Юнкер е написал писмо до министър-председателя на Унгария Виктор Орбан „за да го поздрави за ясната победа“ да парламентарните избори в страната, предава  EUobserver.\r\nЮнкер ще се обади на Орбан във вторник лично „за да обсъдят въпросите от общ интерес“, по думите на говорител на ЕК. Относно възможното въвеждане на т.нар. „Закон за спиране на Сорос“, насочен срещу неправителствените организации говорителят заяви, че защитата на демокрацията и на европейските ценности е „общо задължение за всички страни членки“.  Виктор Турмаков", "date": "2018.04.09", "title": "EUobserver: Жан-Клод Юнкер поздрави Виктор Орбан за изборната победа"}
{"url": "http://www.focus-news.net/news/2018/04/09/2509229/kyustendil-intenziven-e-trafikat-po-avtomagistrala-struma-po-pat-e-79-kakto-i-po-napravlenieto-sofiya-kyustendil.html", "text": "Интензивен е трафикът в област Кюстендил. Това съобщи за Радио „Фокус” – Пирин дежурният в Областно пътно управление – Кюстендил. Пътните настилки са сухи, времето е ясно. Интензивен е трафикът по автомагистрала „Струма”, по път Е-79, както и по направлението София – Кюстендил. Натоварено е движението от и за ГКПП „Гюешево”. Повече автомобили има по пътя от Рилски манастир. В областта няма въведени ограничения за движението по републиканската пътна мрежа. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nЛивия НИНОВА", "date": "2018.04.09", "title": "Кюстендил: Интензивен е трафикът по автомагистрала „Струма”, по път Е-79, както и по направлението София – Кюстендил"}
{"url": "http://www.focus-news.net/news/2018/04/09/2509230/intenzivno-e-dvizhenieto-po-avtomagistrala-hemus-na-teritoriyata-na-oblast-shumen-i-varna.html", "text": "Интензивно е движението по автомагистрала \"Хемус\" на територията на област Шумен и Варна, предаде репортер на Радио Фокус - Шумен. Натоварен е трафикът и в двете посоки. Полицейски патрули има при км 389 и 368 в посока Шумен.\r\nИвелина ИВАНОВА", "date": "2018.04.09", "title": "Интензивно е движението по автомагистрала \"Хемус\" на територията на област Шумен и Варна"}
{"url": "http://www.focus-news.net/news/2018/04/09/2509227/blagoevgrad-kolonata-ot-avtomobili-se-e-obrazuvala-po-glaven-pat-e-79-na-2-km-predi-simitli-v-posoka-sofiya.html", "text": "Колоната от автомобили се е образувала по главен път Е-79 преди Симитли в посока София, съобщи слушател на Радио „Фокус“. По думите му колоната започва на 2 км преди Симитли и се движи с едва 10 км/ч.", "date": "2018.04.09", "title": "Благоевград: Колоната от автомобили се е образувала по главен път Е-79 на 2 км преди Симитли в посока София"}
{"url": "http://www.focus-news.net/news/2018/04/09/2509234/smolyan-intenzivno-e-dvizhenieto-po-patya-smolyan-plovdiv.html", "text": "Интензивно е движението на автомобили по направлението Смолян – Пловдив. Въпреки това трафикът се осъществява нормално и няма сигнали за инциденти и задръствания. Това съобщи за Радио „Фокус“ – Смолян дежурният в Областно пътно управление – Смолян. В областта пътищата са предимно сухи, мокри участъци има само по усойните части в планината. Времето е слънчево и ясно, с отлична видимост. Движението по пътя Проглед – Пампорово все още се осъществява в едната лента на 2.5 км след разклона заради пропадане на пътен банкет. Мястото е обозначено със знаци. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира внимателно. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно.\r\nВ Смолян движението е интензивно по централните улици и входно-изходните артерии на града. Движението по пътя квартал \"Устово\" - Смолян остава ограничено в едната лента заради пропадане на пътното платно. Участъкът се намира на около 1 км след \"Устово\" в посока Смолян и е с дължина около 20 метра. Мястото е сигнализирано с пътни знаци.\r\nНели ГЕРГЬОВСКА", "date": "2018.04.09", "title": "Смолян: Интензивно е движението по пътя Смолян – Пловдив"}
{"url": "http://www.focus-news.net/news/2018/04/09/2509217/washington-post-donald-tramp-shte-provede-saveshtanie-s-armiyata-po-vazmozhnoto-himichesko-napadenie-v-siriya.html", "text": "Президентът на САЩ Доналд Тръмп планира да проведе съвещание с армията, след както заплаши с „голяма цена за плащане“ за възможното химическо нападение в Сирия, пише  Washington Post.\r\n„Мнозина убити, включително деца и жени в безумна химическа атака в Сирия. Мястото на клането е обкръжено от сирийската армия и не може да се достигне до него от външния свят. Президентът на Русия Владимир Путин, Русия и Иран са отговорни, че подкрепят животното – президент  на Сирия Башар Асад. Ще има голяма цена за плащане. Открийте района незабавно за медицинска помощ и за уточняване на обстоятелствата. Друго хуманитарно бедствие няма да има причина. Болно!“, заяви Тръмп. \r\nПо-рано президентът заяви, че би желал американските войски в Сирия да бъдат изтеглени. Според сенатор Джон Маккейн (Републиканска партия, Аризона) разговорите за това са дали на Асад „да стане дързък от американското бездействие“. Виктор Турмаков", "date": "2018.04.09", "title": "Washington Post: Доналд Тръмп ще проведе съвещание с армията по възможното химическо нападение в Сирия"}
{"url": "http://www.focus-news.net/news/2018/04/09/2509233/ria-novosti-savetat-za-sigurnost-na-oon-shte-razgleda-situatsiyata-v-siriya.html", "text": "Съветът за сигурност на ООН в понеделник ще разгледа ситуацията в Сирия в контекста на „заплахата за международния мир и сигурност“. Заседанието ще започне тази вечер от 22:00 часа българско време, предава РИА Новости.\r\n„В понеделник се очаква само едно заседание на Съвета за сигурност на тема „Заплахата за международния мир и сигурност: ситуацията в Близкия изток“, съобщава представителството на Перу в Световната организация. Страната е ротационен председател на Съвета за сигурност през април.  От там уточниха, че „това е обединение на две молби за провеждането на срещата“.\r\nСлед съобщенията за възможното химическо нападение в сирийския град Дума, към председателя са пристигнали две молби за заседание. Русия е заявила за намерение да проведе събиране на Съвета за сигурност на тема „заплахата за международния мир и сигурност“, докато Франция Великобритания, САЩ, Полша, Холандия, Швеция, Кувейт, Перу и Кот-д'Ивоар предлагат да се проведе извънредно заседание за предполагаемата химическа атака.  Виктор Турмаков", "date": "2018.04.09", "title": "РИА Новости: Съветът за сигурност на ООН ще разгледа ситуацията в Сирия"}
{"url": "http://www.focus-news.net/news/2018/04/09/2509232/blagoevgrad-izklyuchitelno-natovaren-e-trafikat-po-osnovnite-patni-napravleniya-v-oblastta-v-posoka-sofiya-na-mnogo-mesta-se-obrazuvat-koloni-ot-avtomobili.html", "text": "Изключително натоварен е трафикът по основните пътни направления в областта в посока София, предаде репортер на Радио „Фокус“ – Пирин. На много места по главен път Е-79 движението се извършва в колони от автомобили. През целия ден задръствания се образуват  на пътен възел „Симитли“, където се събира целия трафик на идващите от Гърция и на тези, които пътуват от Банско към София. Служители на „Пътна полиция“ регулират трафика, като поетапно пропускат автомобили от главен път Е-79 и второкласен път-19 Симитли – Гоце Делчев. Интензивен е и трафикът по автомагистрала „Струма“, както и в Кресненското дефиле, където също се образуват колони от автомобили. Натоварено е движението на вход-изход от Благоевград. След града движението се нормализира. През деня е регистриран един по тежък пътен инцидент между два леки автомобила в района на Полигона край Благоевград. При катастрофата няма пострадали, но са нанесени сериозни материални щети. За кратко движението бе ограничено по главния път заради пътнотранспортното произшествие и разлив на нафта от аварирал товарен автомобил в района на инцидента. През деня бяха регистрирани и още три по-леки инцидента на главния път. Единият беше малко преди Симитли, вторият възникна в тунел „Железница“, а третият край Сандански. При възникналите катастрофи няма пострадали, нанесени са само материални щети.\r\nЛивия НИНОВА", "date": "2018.04.09", "title": "Благоевград: Изключително натоварен е трафикът по основните пътни направления в областта в посока София, на много места се образуват колони от автомобили"}
{"url": "http://www.focus-news.net/news/2018/04/09/2509238/aktsenti-v-sutreshniya-blok-dobro-utro-balgariya-na-radio-fokus-na-10-april.html", "text": "Правосъдният министър Цецка Цачева свиква национално съвещание с участието на всички началници на затвори в страната след случая с двамата лишени от свобода, избягали от Софийския затвор. Кои са приоритетните точки, на които спешно трябва да се обърне внимание и ще се потуши ли създалото се напрежение в системата? Тези и още въпроси ще коментираме в сутрешния блок „Добро утро, България“ на Радио „Фокус“ с Валентин Мартинов, Член на УС на Синдиката на служителите в затворите. Трима загинали след нападение в германския град Мюнстер и предотвратен атентат на Берлинския полумаратон. Случаят напомня на периода от преди година, в който подобни нападения бяха ежедневие и отново повдига въпроса за сигурността на европейските граждани. Може ли да се говори за поредно активизиране на терористични клетки? Отговорите ще потърсим с експерта по антитероризъм Христо Смоленов. Ще разговаряме и с кмета на Тутракан Димитър Стефанов за водния проект, за който общината получи финансиране, както и за други предстоящи дейности през летните месеци. В минутите след 9 часа колегата от Радио „Фокус“ - Пазарджик Албена Жилекова ще насочи вниманието ни към проблема с насилието над животни. От кореспондента ни в Казанлък Славяна Гайдарова ще научим повече за обновения храм, в който посрещнаха Великден жителите на казанлъшкото село Средногото. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.04.09", "title": "Акценти в сутрешния блок „Добро утро, България“ на Радио „Фокус“ на 10 април"}
{"url": "http://www.focus-news.net/news/2018/04/09/2509221/afp-dzheyms-matis-zayavi-che-nishto-ne-e-izklyucheno-kato-vazmozhno-deystvie-v-siriya.html", "text": "Министърът на отбраната на САЩ Джеймс Матис посочи руската роля в възможното нападение с химическо оръжие в Сирия и допълни, че не е изключен военен отговор, предава  AFP.\r\n„Първото нещо е да разберем защо химически оръжия все още се използват, когато Русия е рамков гарант по премахването им“, заяви Матис в Пентагона.\r\n„Работим с нашите съюзници и с партньорите ни в НАТО и ще се обърнем към въпроса. Не изключвам нищо за момента“, допълни той. Виктор Турмаков", "date": "2018.04.09", "title": "AFP: Джеймс Матис заяви, че „нищо не е изключено“ като възможно действие в Сирия"}
{"url": "http://www.focus-news.net/news/2018/04/09/2509239/komisar-tencho-tenev-sdvr-zadarzhan-e-mazh-koyto-e-shofiral-sled-upotreba-na-narkotitsi-i-pri-proverka-e-predlozhil-podkup-na-patnite-politsai.html", "text": "Задържан е мъж, който е шофирал след употреба на наркотици и при проверка е предложил подкуп на пътните полицаи. Това каза по време на брифинг комисар Тенчо Тенев, началник на ,,Пътна полиция’’ към СДВР, предаде репортер на  Агенция „Фокус“. \r\nТой уточни, че мъжът е задържан в Трето районно управление и по случая ще се води досъдебно производство. Комисар Тенев отчете бум на установените шофьори в нетрезво състояние и поясни, че за вчерашния ден има 6 такива случай, като трима души са управлявали автомобила си с над 1,2 промила алкохол. Той отчете, че в столицата през днешния ден са регистрирани 25 леки катастрофи. „Днес ми направи неприятно впечатление, че доста хора карат в плътни колони и не спазват никаква дистанция. Може би най-вероятната причина за произшествията, които видях по пътя с по три, по четири автомобила, е неспазване на дистанция и несъобразена скорост“, каза Тенев. По думите му явно най-вероятно неспазването на дистанция е най-големият проблем на българските шофьори.", "date": "2018.04.09", "title": "Комисар Тенчо Тенев, СДВР: Задържан е мъж, който е шофирал след употреба на наркотици и при проверка е предложил подкуп на пътните полицаи"}
{"url": "http://www.focus-news.net/news/2018/04/09/2509231/euobserver-es-iska-mezhdunarodna-reaktsiya-za-himicheskata-ataka-v-siriya.html", "text": "Европейският съюз се изказа срещу употребата на химическо оръжие в Сирия, убило десетки в град Дума и поиска „незабавна реакция от международната общност“, предава  EUObserver.\r\nСирийският режим на президента Башар Асад е заподозрян, че е извършил нападението. То се провежда близо година след подобна атака в Хан Шейхун.  Виктор Турмаков", "date": "2018.04.09", "title": "EUObserver: ЕС иска международна реакция за химическата атака в Сирия"}
{"url": "http://www.focus-news.net/news/2018/04/09/2509237/dots-kostadin-nushev-bogoslov-poslanieto-na-tomina-nedelya-e-svarzano-s-istinata-za-hristiyanskata-vyara.html", "text": "Посланието на Томина неделя е свързано с истината за християнската вяра. Това каза богословът доц. Костадин Нушев в интервю за Агенция „Фокус“ във връзка със Светлата седмица. По думите му истината за християнската вяра е свързана с това, че понякога в своето всемогъщество е възможно Бог да даде уверение за истините на вярата с определени чудеса и свръхестествени явления. „Независимо от тази възможност и тази духовна потребност, силата на вярата се изразява в това ние да повярваме в Бога и в неговите спасителни дела без непременно да сме имали възможността да видим с очите си или да сме получили уверение чрез сетивния опит“, поясни доц. Нушев. Той обърна внимание, че  Иисус Христос казва на апостол Тома: „Ти повярва, защото ме видя, но блажени са тези, които са повярвали в мене или във Възкресението, без да са видели“. „Така че посланието на този ден е за силата на вярата и за това, че е възможно Бог да ни удостои с чудо, за да подкрепи вярата ни, но силата и достойнството й е да вярваме в невидимото, в Божието присъствие, което не може да се удостовери със сетивно усещане“, допълни той. \r\nДеница КИТАНОВА", "date": "2018.04.09", "title": "Доц. Костадин Нушев, богослов: Посланието на Томина неделя е свързано с истината за християнската вяра"}
{"url": "http://www.focus-news.net/news/2018/04/09/2509240/pazardzhik-natovareno-e-dvizhenieto-po-glaven-pat-i-8-plovdiv-pazardzhik-belovo-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио „Фокус“ – Пазарджик. Движат се много леки автомобили и в двете посоки. Патрул на „Пътна полиция“ е разположен на разклона за село Мало Конаре, както и на изхода на Пазарджик в посока село Звъничево. Пътните настилки са сухи.\r\nАлбена ЖИЛЕКОВА", "date": "2018.04.09", "title": "Пазарджик: Натоварено е движението по главен път I-8 Пловдив - Пазарджик - Белово - Костенец"}
{"url": "http://www.focus-news.net/news/2018/04/09/2509236/afp-trima-irantsi-sa-zaginali-pri-udara-po-siriyskoto-letishte.html", "text": "Трима ирански бойци са загинали в понеделник при удара по сирийската въздушна база в сирийската провинция Хомс. Правителството в Техеран смята, че зад удара стои Израел, предава  AFP.\r\nОбвинявайки „ционистки режим“ местна медия съобщи, че „трима бранители на светилищата са паднали като мъченици“ по време на нападението по базата. \r\nТехеран използва термина „бранители на светилищата“, когато говори за своите бойци в Ирак и в Сирия. Виктор Турмаков", "date": "2018.04.09", "title": "AFP: Трима иранци са загинали при удара по сирийското летище"}
{"url": "http://www.focus-news.net/news/2018/04/09/2509242/razgrad-mazh-e-zaginal-pri-katastrofa-mezhdu-tir-i-mikrobus-na-patya-ruse-shumen.html", "text": "Мъж е загинал при катастрофа между ТИР и микробус на пътя Русе – Шумен. Това съобщиха за Агенция Фокус  от ОДМВР-Разград . Турски ТИР, движещ се в посока Русе, се е блъснал в микробус „Форд Трназит“ с разградска регистрация. По неизяснени до момента причини, микробусът е започнал да криволичи из пътя и се е ударил насрещно в ТИР-а. Водачът на микробуса е загинал на място. Към момента самоличността му не е изяснена. Катастрофата е станала на прав участък, между Исперихското кръстовище и кръстовището с улица „Добруджа“, където са входните пътища на Разград и към момента там движението е ограничено. Сигналът за инцидента е получен около 17.00 часа.\r\nВиктория КРЪСТЕВА", "date": "2018.04.09", "title": "Разград: Мъж е загинал при катастрофа между ТИР и микробус на пътя Русе – Шумен"}
{"url": "http://www.focus-news.net/news/2018/04/09/2509243/veliko-tarnovo-okolo-80-gnezda-na-ptitsi-v-oblastta-shte-badat-obezopaseni-po-proekt-na-bdzp.html", "text": "Около 80 гнезда на птици в област Велико Търново ще бъдат обезопасени по проект на Българското дружество за защита на птиците. Това съобщи за Радио „Фокус“ – Велико Търново Свилен Чешмеджиев, ръководител на офиса организацията в Свищов. Той посочи, че дейностите ще бъдат извършени по проект, който се финансира по програма LIFE на Европейския съюз и се реализира съвместно с ЧЕЗ Разпределение. Вече са повдигнати на специална платформа около 150 гнезда на територията на областта. Свилен Чешмеджиев посочи, че в цялата страна рисковите гнезда за птиците са около 2 500. Проектът цели обезопасяване на най-рисковете и опасни електрически стълбове и електропроводи и повдигане на гнездата на наколни платформи. „Щъркелите правят своите гнезда на самите стълбове върху жиците. Често стават различни аварии, при които, освен че изгаря гнездото и могат да загинат малките, в съответното населено място спира и токът до отстраняване на аварията. Решението на този проблем е поставянето на наколни платформи за щъркелови гнезда. Така няма начин да се получи повторно авария и птиците успешно отглеждат своите малки. Планираме всички гнезда да бъдат обезопасени“, посочи Свилен Чешмеджиев. Проектът е с бюджет 2.65 млн. лева.\r\nНадежда КРЪСТЕВА", "date": "2018.04.09", "title": "Велико Търново: Около 80 гнезда на птици в областта ще бъдат обезопасени по проект на БДЗП"}
{"url": "http://www.focus-news.net/news/2018/04/09/2509235/komisar-tencho-tenev-sdvr-ochakvame-do-1930-ch-potokat-ot-avtomobili-na-vhodovete-na-stolitsata-da-e-nay-intenziven-nay-veroyatno-utre-sutrin-sashto-shte-ima-patuvashti.html", "text": "От 17.00 ч. до 19.30 ч. потокът от автомобили на входовете на столицата ще е най-интензивен. Това каза по време на брифинг комисар Тенчо Тенев, началник на ,,Пътна полиция’’ към СДВР, предаде репортер на  Агенция „Фокус“. „Приоритетно пускаме движението от Пловдив за София“, каза комисар Тенев. Той обърна внимание, че светофарът там се задържа по минута и половина до три, за да могат да се приберат автомобилите. „На всички други останали входове на територията на София имаме наши патрулни екипи“, каза началникът на „Пътна полиция“ към СДВР и уточни, че малко по-натоварено е движението в района на Панчарево при разклона за Южната дъга в посока „Младост“.  „Имаме и реверс на Владая, там движението се осъществява в две ленти в посока София и ще продължи до 18 ч.“, каза комисар Тенев и допълни, че реверс има и на един от тунелите на автомагистрала „Люлин“, където движението също е двупосочно. Комисар Тенев поясни, че най-вероятно и утре сутринта хората ще пътуват към София. „Опитът ни последните няколко години показва, че освен през днешния ден, хората през утрешния ще станат малко по-рано, за да влязат в София“, каза комисарят и увери, че и утре сутрин „Пътна полиция“ ще има екипи на входните артерии на столицата.", "date": "2018.04.09", "title": "Комисар Тенчо Тенев, СДВР:  Очакваме до 19.30 ч. потокът от автомобили на входовете на столицата да е най-интензивен, най-вероятно утре сутрин също ще има пътуващи"}
{"url": "http://www.focus-news.net/news/2018/04/09/2509246/veliko-tarnovo-natovaren-e-trafikat-po-glaven-pat-sofiya-varna-na-teritoriyata-na-oblastta.html", "text": "Натоварен е трафикът по главен път София – Варна на територията на област Велико Търново, предаде репортер на Радио „Фокус“ – Велико Търново. Интензивно е движението и по останалите основните пътни артерии в областта: път Велико Търново – Русе, път Велико Търново – Габрово и през Прохода на Републиката. Условията за пътуване са добри. Времето е ясно. Пътните настилки са сухи. Полицейското присъствие е засилено. Постове са разположени по главните пътища и в районите на участъци с концентрация на ПТП. Пътните полицаи следят за водачи и пътници без поставени обезопасителни колани, липса на задължителна застраховка „Гражданска отговорност“ на автомобилите, управление на нерегистрирани и неизправни автомобили, мотоциклети, мотопеди, управление на МПС без заплатена винетна такса, управление на МПС с концентрация на алкохол в кръвта и/ или след употреба на наркотични вещества или техни аналози и др. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли. Движението по път село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30април.\r\nНадежда КРЪСТЕВА", "date": "2018.04.09", "title": "Велико Търново: Натоварен е трафикът по главен път София – Варна на територията на областта"}
{"url": "http://www.focus-news.net/news/2018/04/09/2509245/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. През нощта над по-голямата част от страната ще е ясно и почти тихо. Минималните температури ще са от 4° до 9°. На 10.04.2018 г. ще е предимно слънчево, след обяд с временни увеличения на облачността. В сутрешните часове, на места в низините и по Черноморието ще има ниска слоеста облачност или мъгла. В източните райони вятърът ще е слаб от югоизток. Максималните температури ще са между 22° и 27°, по-ниски по Черноморието - между 10° и 15°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 96+000 до км 97+000 посока Бургас, движение в една лента поради ремонтни дейности на пътната настилка. Срок до 10.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 10.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 13.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 10.04.2018 г.; \r\nОбласт Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата настилка. Срок от 8.00 до 17.00 на 10.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: Движение в една лента в участъка Зимница – Могила от км 247+000 до км 252+000 поради ремонтни дейности на асфалтовата настилка. Срок до 12.04.20418 г.; Движение в една лента в участъка Окоп – Елхово от км 287+400 до км 287+800 поради ремонтни дейности на асфалтовата настилка. Срок до 13.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът IІ-35: Движението по път II-35 с. Ломец – Троян от км 62+643 до км 70+911 се осъществява с повишено внимание поради почистване на окопи. Една от лентите за движение е стеснена. Срок до 13.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 154+000 до км 160+000 се осъществява в една лента поради ремонтни дейности на асфалтовата настилка. Срок до 10.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово и гр. Завет от км 31+761 до км 63+249 се осъществява в една лента поради частични ремонтни дейности на асфалтовата настилка. Срок до 13.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 10.04.2018 г.\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20м. Участъка е сигнализиран с пътни знаци. Срок до 10.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движението по път II-66 с. Гита – гр.Чирпан от км 95+000 до км 97+000 осъществява с повишено внимание поради ремонтни дейности на мантинели. Срок до 10.04.2018 г.\r\nПът III-5504: Движението по път III-5504 ТЕЦ-3 – с.Обручище от км 8+000 до км 12+000 се осъществява с повишено внимание поради ремонтни дейности на асфалтова настилка и почистване на банкети. Срок до 13.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-7003: Движението по път III-7003 Пристое – Каолиново от км 0+000 до км 4+900 се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5303: Движението по път III-5303 на околовръстен път Север на гр. Ямбол от км 2+000 до км 4+800 се осъществява в една лента поради ремонтни дейности на асфалтовата настилка. Срок до 12.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7602: Движението по път III-7602 Доброселец – Голям Манастир от км 8+800 до км 9+000 се осъществява в една лента поради ремонтни дейности на еластична ограда. Срок до 10.04.20418 г.\r\nПът III-7602: Движението по път III-7602 в участъка Генерал Инзово – Роза от км 35+600 до км 35+700 се осъществява в една лента поради ремонтни дейности на еластична ограда. Срок до 10.04.20418 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.09", "title": "Актуална пътна обстановка"}
{"url": "http://www.focus-news.net/news/2018/04/09/2509224/tereza-mey-bashar-asad-i-tezi-koito-go-podkrepyat-tryabva-da-badat-darzhani-otgovorni-ako-potentsialnata-himicheska-ataka-v-siriya-se-potvardi.html", "text": "Министър-председателят на Великобритания Тереза Мей заяви, че сирийският президент Башар Асад и и тези, които го подкрепят, трябва да бъдат „държани отговорни“ , ако възможната атака с отровен газ в контролирания от опозицията сирийски град Дума се потвърди, предава  AFP.\r\n„Ако се потвърди, това ще е поредният пример за бруталността и дръзкото незачитане на собствения народ и на задълженията да не използва такива оръжия от страна на Асад“, заяви Мей по време на работното си посещение в Копенхаген.\r\n„Ако се окажат отговорни, режимът и тези, които го подкрепят, включително и Русия, трябва да бъдат държани отговорни“, допълни тя.  Виктор Турмаков", "date": "2018.04.09", "title": "Тереза Мей: Башар Асад и тези, които го подкрепят, трябва да бъдат държани отговорни, ако потенциалната химическа атака в Сирия се потвърди"}
{"url": "http://www.focus-news.net/news/2018/04/09/2509244/sport-mohamed-salah-e-priznat-za-nay-dobar-igrach-prez-mart-v-angliyskoto-parvenstvo.html", "text": "Нападателят на Ливърпул Мохамед Салах е признат за най-добър играч през март в Премиър лийг.  През изминалия месец Салах заби шест гола в четири мача на английското първенство. \r\nТова е четвъртата награда за египтянина в настоящия сезон. По-рано той я получи през ноември, декември и февруари.    Виктор Турмаков", "date": "2018.04.09", "title": "Спорт: Мохамед Салах е признат за най-добър играч през март в английското първенство"}
{"url": "http://www.focus-news.net/news/2018/04/09/2509247/standard-makedoniya-prezidentat-na-kosovo-zayavi-che-stranata-mu-shte-otgovori-s-pushki-na-zaplahite-na-sarbiya.html", "text": "Президентът на Косово Хашим Тачи заяви, че страната му ще отговори „с пушки на заплахите на Сърбия“, предава македонското електронно издание “Стандард“.\r\n„Ще реагираме на тези заплахи точно както реагирахме преди 19 години - с пушки“, заяви Тачи.\r\nТой заяви това по време на речта си на митинг, провел се по повод 19 години от конфликта между тогавашната югославска армия и АОК. Виктор Турмаков", "date": "2018.04.09", "title": "„Стандард“ (Македония): Президентът на Косово заяви, че страната му ще отговори „с пушки“ на заплахите на Сърбия"}
{"url": "http://www.focus-news.net/news/2018/04/09/2509249/pregled-na-mezhdunarodnite-novini-do-18-chasa-agentsiya-fokus.html", "text": "Министър-председателят на Великобритания Тереза Мей заяви, че сирийският президент Башар Асад и и тези, които го подкрепят, трябва да бъдат „държани отговорни“ , ако възможната атака с отровен газ в контролирания от опозицията сирийски град Дума се потвърди.\r\n„Ако се потвърди, това ще е поредният пример за бруталността и дръзкото незачитане на собствения народ и на задълженията да не използва такива оръжия от страна на Асад“, заяви Мей по време на работното си посещение в Копенхаген.\r\n„Ако се окажат отговорни, режимът и тези, които го подкрепят, включително и Русия, трябва да бъдат държани отговорни“, допълни тя. \r\n*** Влиятелният американски сенатор Линдзи Греъм (Републиканска партия, Южна Каролина) заяви, че международната общност вече трябва да гледа на сирийския президент Башар Асад като на „легитимен военен престъпник“ и заяви, че сирийският ръководител и неговото вътрешно обкръжение са „легитимни военни цели“.\r\n„Мисля, че Башар Асад вече е легитимен военен престъпник в очите на международната общност“, заяви Греъм. „Сега Асад и неговото вътрешно обкръжение трябва да бъдат приемани за военни престъпници, като легитимни военни цели. Ако имате възможност да го свалите, то трябва да направите така“, допълни той.\r\nРедица американски сенатори и конгресмени призоваха президента на САЩ Доналд Тръмп да предприеме действия, след като се появиха данни за химическо нападение в сирийския град Дума. \r\n Греъм  преди е настоявал за военно действие срещу Асад. Той допълни, че сега Тръмп има шанс да изпрати послание до страни като Русия и Иран. „Светът гледа президента. Иран гледа президента. Русия гледа президент. Северна Корея гледа президента“, допълни сенаторът от Южна Каролина.  „Той има шанс да изпрати сигнал, че в града има нов шериф и че САЩ се завръщат на международната сцена“, допълни той.\r\n*** Правителството на Руската федерация ще окаже подкрепа на компаниите, попадащи под санкциите на САЩ. Въпросът вече е обсъден. Това увери пред журналисти вицепремиерът на Русия Аркадий Дворкович.\r\n„Покрепата за тези компании ще се оказва постоянно. Отнасяме се много внимателно към нашите водещи фирми, това са многохилядни екипи; много важни работни места за нашата страна. Но в сегашната ситуация на влошаване на тяхното положение, разбира се, ни ще окажем подкрепа, по-рано вече обсъдихме някои неща“, коментира Дворкович.\r\n„Подкрепа ще има при всички положения“, увери руският вицепремиер, без да конкретизира каква точно ще бъде тя. \r\n*** Руски военни специалисти са посетили мястото на предполагаемата химическа атака в сирийския град Дума и не са намерили там никакви следи от използването на хлор или каквото и да било друго химическо вещество. Това увери министърът на външните работи на Руската федерация Сергей Лавров.\r\n„Там, на това място, отидоха и наши военни специалисти, там пристигнаха и експерти от Сирийския „Червен полумесец“, който се ползва с много добра репутация сред международните организации, включително ООН, Международния комитет на Червения кръст. Те не намериха никакви следи от употребата срещу цивилни граждани на хлор или каквото и да било друго химическо вещество“, категоричен бе първият дипломат на Москва. \r\n*** Министър-председателят на Турция Бинали Йълдъръм разкритикува гръцкия си колега Алексис Ципрас за мълчанието му по случая с осмината военнослужещи на Анкара, избягали в Гърция след неуспешния опит за държавен преврат от лятото на 2016 г.\r\nЙълдъръм заяви, че Гърция се е превърнала в „убежище\" за превратаджии. „Защо не говори за това? Те извършиха преврат в Турция и убиха хора“, заяви турският премиер. \r\n„Сега те започват да се опитват\", подчерта Йълдъръм, свързвайки случая с този на двамата гръцки войници, които са задържани в Одрин заради преминаване на границата. Той добави, че съдебната система на Турция „ще направи това, което трябва\".\r\nВ неделя говорителят на турското правителство Бекир Бозгад категорично заяви, че двата случая на военни на Анкара и Атина не са свързани. „Ние сме казали това много пъти, единият въпрос е много различен от другия\", отбеляза Боздаг.", "date": "2018.04.09", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/09/2509248/sliven-intenzivno-e-dvizhenieto-po-patishtata-v-oblastta-opasnost-ot-padashti-kamani-ima-po-patya-sliven-ichera-gradets.html", "text": "Движението по пътищата в област Сливен е интензивно, съобщиха от Областно пътно управление. Заради трафика има засилено полицейско присъствие. Няма въведени ограничения за пътуващите. Пътните настилки са сухи и нормално проходими. Затворена до 20.00 часа за ТИР-ове е автомагистрала „Тракия“. По пътя Новоселец – Раднево се извършват ремонтни дейности. Затворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.04.09", "title": "Сливен: Интензивно е движението по пътищата в областта, опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/04/09/2509228/lindzi-gream-amerikanski-senator-bashar-asad-veche-legitimno-e-voenen-prestapnik.html", "text": "Влиятелният американски сенатор Линдзи Греъм (Републиканска партия, Южна Каролина) заяви, че международната общност вече трябва да гледа на сирийския президент Башар Асад като на „легитимен военен престъпник“ и заяви, че сирийският ръководител и неговото вътрешно обкръжение са „легитимни военни цели“, пише The Hill.\r\n„Мисля, че Башар Асад вече е легитимен военен престъпник в очите на международната общност“, заяви Греъм. „Сега Асад и неговото вътрешно обкръжение трябва да бъдат приемани за военни престъпници, като легитимни военни цели. Ако имате възможност да го свалите, то трябва да направите така“, допълни той.\r\nРедица американски сенатори и конгресмени призоваха президента на САЩ Доналд Тръмп да предприеме действия, след като се появиха данни за химическо нападение в сирийския град Дума. \r\n Греъм  преди е настоявал за военно действие срещу Асад. Той допълни, че сега Тръмп има шанс да изпрати послание до страни като Русия и Иран. „Светът гледа президента. Иран гледа президента. Русия гледа президент. Северна Корея гледа президента“, допълни сенаторът от Южна Каролина.  „Той има шанс да изпрати сигнал, че в града има нов шериф и че САЩ се завръщат на международната сцена“, допълни той. Виктор Турмаков", "date": "2018.04.09", "title": "Линдзи Греъм, американски сенатор: Башар Асад вече легитимно е военен престъпник"}
{"url": "http://www.focus-news.net/news/2018/04/09/2509253/gabrovo-uvelichavat-se-pozharite-v-suhi-trevi-i-hrasti-na-teritoriyata-na-oblastta.html", "text": "Увеличават се пожарите в сухи треви и храсти на територията на област Габрово. Това съобщи за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ в Габрово. Той добави, че всяка година със затоплянето на времето хората започват да разчистват дворовете и градините си и събират отпадъците, които често палят. Пожарникарят припомни, че паленето на отпадъци, сухи треви и храсти е забранено. „Освен че е забранено, е и много опасно, защото пожарът в сухи треви много лесно се разпространява. Той може да стигне до техните домове и постройки. От едно почистване на двора, хората могат да претърпят големи щети и поражения на домовете си. Отделно те могат и да пострадат. Някои се опитват да загасят пожара, при което се надишват с дим и получават обгаряния. Ръководството на Регионалната дирекция в Габрово апелира по време на пролетното почистване гражданите да бъдат много внимателни и бдителни и по възможност да не палят отпадъци и сухи треви“, посочи гл. инсп. Пламен Генчев. Той допълни, че има обособени места за изхвърляне на подобни отпадъци.\r\nНадежда КРЪСТЕВА", "date": "2018.04.09", "title": "Габрово: Увеличават се пожарите в сухи треви и храсти на територията на областта"}
{"url": "http://www.focus-news.net/news/2018/04/09/2509256/blagoevgrad-verizhna-katastrofa-zatrudnyava-dvizhenieto-po-glaven-pat-e-79-v-rayona-na-simitli.html", "text": "Верижна катастрофа затруднява движението по главен път Е-79 при пътен възел ,,Симитли” в посока Благоевград, предаде репортер на Агенция ,,Фокус”. Пътният инцидент, в който са участвали няколко автомобила, е лек и няма пострадали. Нанесени са само материални щети върху превозните средства. На място все още няма пътни полицаи, които да регулират движението. Трафикът в посока Благоевград-София е изключително интензивен.", "date": "2018.04.09", "title": "Благоевград: Верижна катастрофа затруднява движението по главен път Е-79 в района на Симитли"}
{"url": "http://www.focus-news.net/news/2018/04/09/2509251/afp-sasht-iskat-ot-saveta-za-sigurnost-na-oon-da-provede-novo-razsledvane-na-potentsialnite-himicheski-ataki-v-siriya.html", "text": "САЩ са поискали от Съвета за сигурност на ООН да проведе ново независимо разследване на нападенията с химическо оръжие в Сирия, след потенциалното нападение с хлорен газ в контролирания от опозицията град Дума, убило 48 души, предава  AFP.\r\nВашингтон е разпространил проекторезолюция сред Съвета за сигурност, който ще създаде разследваща комисия, която да разбере кои са виновни за нападението.  Виктор Турмаков", "date": "2018.04.09", "title": "AFP: САЩ искат от Съвета за сигурност на ООН да проведе ново разследване на потенциалните химически атаки в Сирия"}
{"url": "http://www.focus-news.net/news/2018/04/09/2509255/predviden-e-alternativen-poleten-plan-za-patnitsite-zasegnati-ot-stachkata-na-sluzhitelite-na-aviokompaniya-lufthanza.html", "text": "На 10 април, вторник, ще започне предупредителна стачка на служителите на авиокомпания „Луфтханза“, в резултат на която ще бъдат отменени най-малко 800 полета за деня от и до летищата във Франкфурт на Майн, Мюнхен, Кьолн и Бремен. За засегнатите над 90 000 пътници е предвиден алтернативен полетен план. Това съобщиха от пресцентъра на МВнР.\r\nОт сряда се очаква всички полети да се изпълняват по разписание.\r\nВъв връзка с горното Министерството на външните работи съветва българските граждани, които ще пътуват с авиокомпания „Луфтханза“, предварително да се информират за статуса на техните полети от интернет страниците на съответните летища.", "date": "2018.04.09", "title": "Предвиден е алтернативен полетен план за пътниците, засегнати от стачката на служителите на авиокомпания „Луфтханза“"}
{"url": "http://www.focus-news.net/news/2018/04/09/2509258/sport-emre-dzhan-shte-propusne-revansha-mezhdu-livarpul-i-manchestar-siti.html", "text": "Старшият треньор на Ливърпул Юрген Клоп съобщи, че полузащитникът Емре Джан няма да участва в реванша от Шампионската лига срещу Манчестър Сити. Футболистът е получил травма на гърба в мача от първенството на Англия срещу Уотфорд от 17 март.\r\nМачът-реванш между Ливърпул и Манчестър Сити ще се изиграе на 10 април в Манчестър. Началото му е в 21:45 часа българско време. \r\nПървият мач завърши с победа за Ливърпул с 3:0. Виктор Турмаков", "date": "2018.04.09", "title": "Спорт: Емре Джан ще пропусне реванша между Ливърпул и Манчестър Сити"}
{"url": "http://www.focus-news.net/news/2018/04/09/2509241/yedioth-ahronoth-spored-amerikanski-pravitelstveni-iztochnitsi-izrael-e-udaril-siriyskata-vazdushna-baza.html", "text": "Часове след като правителството на САЩ отхвърли предположенията, че ВВС на страната са нанесли удар по въздушна база Т-4 в Централна Сирия и скоро, след като Русия насочи пръста си към Израел, високопоставени американски правителствени източници потвърдиха, че израелски самолети са нанесли ударите, а правителството на еврейската държава е информирало предварително Белия дом, пише израелският  Yedioth Ahronoth.\r\nМеждувременно правителството на Израел отказва да коментира въздушните удари, които са проведени край древния град Палмира и отказва да потвърди или отрече американските твърдения. Според базираната в Лондон Сирийска обсерватория за правата на човека най-малко 14 военни, включително и трима иранци са убити по време на удара, нанесен малко преди разсъмване.  Виктор Турмаков", "date": "2018.04.09", "title": "Yedioth Ahronoth: Според американски правителствени източници Израел е ударил сирийската въздушна база"}
{"url": "http://www.focus-news.net/news/2018/04/09/2509259/ministar-lilyana-pavlova-shte-predstavi-postignatoto-prez-parvata-polovina-na-balgarsko-predsedatelstvo-na-saveta-na-es.html", "text": "Министър Лиляна Павлова ще представи постигнатото през първата половина на Българско председателство на Съвета на ЕС, съобщиха от пресцентъра на министерството. По кои досиета е постигнат най-голям напредък през първите три месеца на Българското председателство? Колко чуждестранни и български делегати и журналисти са участвали в събитията в София? Какво да очакваме до края на юни?\r\nОтговори на тези въпроси ще даде министърът за Българското председателство на Съвета на ЕС Лиляна Павлова на 11 април в зала 6 на НДК. Срещата с медиите ще започне в 11.30 часа. На нея ще бъдат представени постигнатите резултати до момента и най-важните събития от председателството, които предстоят.", "date": "2018.04.09", "title": "Министър Лиляна Павлова ще представи постигнатото през първата половина на Българско председателство на Съвета на ЕС"}
{"url": "http://www.focus-news.net/news/2018/04/09/2509254/hyuman-rayts-uoch-himicheskite-napadeniya-v-siriya-sa-voenno-prestaplenie.html", "text": "Според директора на правозащитната организация „Хюман райтс уоч“ Кенет Рот възможното нападение с химическо оръжие срещу цивилни в Сирия е военно престъпление, което носи следите на правителството на президента Башар Асад, но и Русия носи потенциална отговорност за употребата му, предава  Reuters.\r\nСпоред Кенет Рот страните трябва да наложат натиск спрямо руския президент Владимир Путин защото „Башар Асад е вече човек, който няма репутация“. \r\n„Употребата на химическо оръжие е военно престъпление. Прибавете това, че атакуваните са цивилни – това е типично за правителството на Асад“, допълни правозащитникът.\r\n„Употребата на химическо оръжие срещу цивилните, прикрили се в мазетата си е част от по-широка тенденция за атакуване на хора, живеещи в райони, контролирани от опозицията“, допълни той.\r\nСпоред него това е грубо нарушение на Женевската конвенция и трябва да се преследва от Международния наказателен съд.  Виктор Турмаков", "date": "2018.04.09", "title": "„Хюман райтс уоч“ : Химическите нападения в Сирия са военно престъпление"}
{"url": "http://www.focus-news.net/news/2018/04/09/2509261/burgas-aviomuzeyat-v-grada-organizira-beseda-na-12-april.html", "text": "Авиомузей – Бургас организира беседа във връзка с Международния ден на авиацията и космонавтиката – 12 април. Това каза за Радио „Фокус“-Бургас Станислав Мъжгълов, управител в Авиомузей-Бургас. „По случай празника ще се организират игри и изненади за децата. Ще се изнесат  презентации в самолета на различни теми. Едната презентация е на тема „История на авиацията“. Втората презентация е за България с акцент Бургас. В третата ще разкажем за космонавтиката. Последната ще е за Авиомузея и ще я водя аз“, добави още Мъжгълов.\r\nЯнислава КРЪСТЕВА", "date": "2018.04.09", "title": "Бургас: Авиомузеят в града организира беседа на 12 април"}
{"url": "http://www.focus-news.net/news/2018/04/09/2509262/plyus-info-makedoniya-aleksandar-vuchich-zayavi-che-e-za-politika-na-mir-a-ne-na-pushki.html", "text": "Президентът на Сърбия Александър Вучич заяви в отговор на скорошните думи на касовския държавен глава Хашим Тачи, че страната му се занимава с политика на мира, а не с „политика на пушки“, предава македонската медия   „Плюс Инфо“.\r\n„Не искам да се занимавам с пушки  и оръжия като Тачи, нека той прави така. Но пушките му не разрушиха Сърбия, а само няколко самолета. И нашата задача е да ръководим мирна политика“, заяви Вучич пред репортери в Мостар.\r\nКосовският президент Хашим Тачи заяви по-рано, че на „заплахите от Сърбия“ ще се отговори с „пушки“. „Ще реагираме на тези заплахи точно както реагирахме преди 19 години - с пушки\", заяви той. Виктор Турмаков", "date": "2018.04.09", "title": "„Плюс Инфо“ (Македония): Александър Вучич заяви, че е „за политика на мир, а не на пушки“"}
{"url": "http://www.focus-news.net/news/2018/04/09/2509263/ivan-byalkov-sdruzhenie-rodopska-pchela-mekata-zima-se-okaza-blagopriyatna-za-pchelnite-semeystva-v-smolyan-smartnostta-e-minimalna.html", "text": "Меката зима се оказа благоприятна за пчелните семейства в Смолян, смъртността е минимална. Това каза в интервю за Радио „Фокус“ – Смолян Иван Бялков – председател на Сдружение „Родопска пчела“. По думите му единици са случаите на смъртност и те са при пчеларите, които не обърнаха внимание и не добавиха храна и това е недоглеждане на човека. „От една страна меката зима беше добре, но станахме шампиони по допълнително дохранване на пчелите. През цялата зима пчелите си летяха, с изключение на малко дни и по този начин изразходваха енергия. Затова трябваше да добавяме храна, но това е част от отглеждането на пчелите“, поясни Бялков.\r\nТой допълни, че през пролетта всеки пчелар трябва да обърне внимание на здравословното състояние на пчелните семейства. „Това започва от началото на март, когато се поставят препаратите за профилактика, които се държат до към 20-25 април най-късно, защото се очаква тогава да тръгне масовият цъфтеж на дърветата. Това са череша, слива, ябълка и другите дървета за паша, за да не се обърка състоянието на меда. Сега особено внимание трябва да се обърне на факта, че пчелите изразходват много храна. Тези семейства, които са без запаси, пчеларите трябва да им добавят. Това се извършва сега, защото е много лесно като има паша да се отглеждат пчели, проблемът е да успееш да ги докараш до пашата“, каза още Бялков.\r\nНели ГЕРГЬОВСКА", "date": "2018.04.09", "title": "Иван Бялков, Сдружение „Родопска пчела“: Меката зима се оказа благоприятна за пчелните семейства в Смолян, смъртността е минимална"}
{"url": "http://www.focus-news.net/news/2018/04/09/2509250/gd-granichna-politsiya-intenziven-e-trafikat-po-granitsite.html", "text": "Интензивен е трафикът по границите. Това съобщиха от пресцентъра на ГД \"Гранична полиция\". На българо-сръбската граница трафикът е интензивен на изход на ГКПП \"Калотина\" за товарни автомобили. На българо-македонската граница трафикът е интензивен на изход на ГКПП \"Станке Лисичково\" и ГКПП \"Златарево\" за леки автомобили. На българо-гръцката граница трафикът е интензивен на вход на ГКПП \"Кулата\" за леки автомобили. На българо-турската граница на ГКПП \"Капитан Андреево\" трафикът е интензивен на изход за товарни автомобили. На българо-румънската граница трафикът е интензивен на изход и на вход на ГКПП \"Дуранкулак\" за леки автомобили и на изход на ГКПП \"Дунав мост Видин\" за товарни автомобили.", "date": "2018.04.09", "title": "ГД \"Гранична полиция\": Интензивен е трафикът по границите"}
{"url": "http://www.focus-news.net/news/2018/04/09/2509265/predstoyashti-sabitiya-v-stranata-za-10-april-agentsiya-fokus.html", "text": "***\r\nОт 13.00 часа в Националния дворец на културата ще започне Неформалният съвет на министрите на ЕС по околна среда. От 15.30 часа, след края на първата сесия, ще се проведе пресконференция, където комисарят по околна среда, морско дело и рибарство Кармену Вела и министър Нено Димов ще представят резултатите от първия ден на неформалния съвет на министрите на ЕС по околна среда. \r\n***\r\nОт 13.00 часа часа в Министерството на правосъдието ще се проведе национално съвещание с участието на всички началници на затвори в страната и с ръководството на Главна дирекция „Изпълнение на наказанията“. На нея ще бъдат обсъдени създалото се напрежение в системата, както и възможни решения на актуални въпроси в спешен порядък.\r\n***\r\nОт 09.45 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинение за организиране и ръководене на организирана престъпна група.\r\n***\r\nОт 10.00 часа 14-и състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Павел М, на когото е повдигнато обвинение за престъпления по служба.\r\n***\r\nОт 11.00 часа в Националния пресклуб на БТА ще се проведе пресконференция на Национално представителните организации на и за хора с увреждания за готвения на 11 април национален протест с искане за реформа.\r\nОт 11.15 часа пред НДК Българска фондация Биоразнообразие и поддръжници се присъединяват към кампанията на международните организации Seas At Risk, WeMove.EU и Our Fish, като заедно ще връчат петиция на Държавния секретар за околна среда на Швеция, Пер Енкуист (Per Ängquist) - от Съвета на Европейския съюз на министрите на околната среда.\r\n***\r\nОт 12.00 часа в Националния пресклуб на БТА ще се проведе пресконференция във връзка с Националната гражданска инициатива „Да върнем ученическите лагери на децата”.\r\n***\r\nОт 13.30 часа 13-и състав на Специализирания наказателен съд ще заседава по делото срещу Алил Л., Величко Д. и др., на които са повдигнати обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по делото срещу Валентин К и Красимир Й., на които са повдигнати обвинение за организиране и ръководене на организирана престъпна група.\r\n***\r\nОт 14.00 часа 4-ти състав на Специализирания наказателен съд ще заседава по делото срещу Тодор Ц. за кумулиране на наказанията.\r\n***\r\nОт 14.00 часа 4-ти състав на Специализирания наказателен съд ще заседава по молба за реабилитация на Николай Д.\r\n***\r\nОт 15.00 часа 19-и състав на Специализирания наказателен съд ще заседава по молба за изменение на мярката за неотклонение на Мартин К.\r\n***\r\nОт 16.00 часа в НДК министърът на културата - Боил Банов, министърът на околната среда и водите - Нено Димов, председателя на СД на НДК - Борислав Велков, както и изпълнителният директор на НДК - Ангел Митев ще открият три внушителни арт инсталации, изработени от пластмасови отпадъци, получени на територията на Двореца и разположени в различни пространства на сградата. Събитието е част от кампанията „re НДК – Рециклирай! Културно е.”\r\n***\r\nОт 16.00 часа в Център за образование и култура „Илиев“ на Американския университет в България ще се проведе първата по рода си кръгла маса, ръководена от президента Петър Стоянов (1997-2002 г.). По време на събитието ще се дискутират въпроси около спасяването на еврейската общност по време на Втората световна война, които винаги са били избягвани.\r\n***\r\nОт 18.00 часа в Студио „Прожектиране“ в Университета по архитектура, строителство и геодезия (УАСГ) ще се проведе отворена дискусия за съвременните градски намеси. Събитието ще постави старт на проектa за ревитализация на публично пространство до инвестиционен проект на BLD на улица Галичица с участието на студенти, инвеститори и местна общност.  \r\n***\r\nОт 18.30 часа в Литературния клуб на Столична библиотека свои стихове ще чете един от доайените на съвременната българска поезия - Иван Теофилов.\r\n***\r\nОт 18.30 часа в „Галерия 900“ на Велик Приорат България (ул. „Богатица“ № 10) ще бъде представена тематичната изложба‐базар, озаглавена „Рицарството във времето“. В нейния хронологичен обхват от XVIII в. до XXI в. попадат европейски гравюри, литографии, хромолитографии, пощенски картички и първодневни пликове, свързани с рицарството.\r\n***\r\nОт 19.00 часа в Концертна Зала България ще се състои концертът „Безсмъртна любима“ на Кварто Квартет с Христо Казаков – пиано.\r\n***\r\nОт 19.30 часа в Центъра за култура и дебат „Червената къща“  ще се състои премиерата на „Съзвездия“ – ударна пиеса, носител на наградата Evening Standard Theatre Award за 2012 за най-добра драматургия.\r\n*** \r\nОт 10.00 часа в Клуб на пенсионера „Нов век“ в село Стрелец ще бъде открита Великденска изложба на писани яйца и козунаци.\r\n*** \r\nОт 18.30 часа в НЧ „Напредък - 1869“ Общински Драматичен Театър „Невена Коканова” град Дупница ще представи постановката „Аферата в хотел Уестмистър” по Рей Куни. С участието на Ивайло Захариев, Ивайло Калоянчев и други.\r\n***\r\nОт 09.00 часа в Музея на фотографията и съвременните визуални изкуства ще бъде открита паметна изложба на доайена на казанлъшките фотографи Кольо Пейчев - „Кольо Пейчев – Различният“. \r\n***\r\nОт 16.00 часа ще се проведе залесяване на територията на Югозападно държавно предприятие, в района на Стара Кресна, където през миналата година опустошителен пожар унищожи хиляди декари иглолистни и широколистни насаждения.\r\n***\r\nОт 10.30 часа в заседателна зала на общинската администрация ще се проведе среща заседателна зала на общинската администрация.\r\n***\r\nОт 18.00 часа в зала „Княз Александър І“ на Регионалния исторически музей ще бъде представено научното изследване на д-р Светлана Тончева „Площадът, Паркът и Кеят в Русе. Визуални маркери на памет“.\r\n*** \r\nОт 11. 00 часа в зала 210 на Регионално управление на образованието – Сливен ще се състои  пресконференция, свързана с инициативи, които РУО - Сливен организира с деца, ученици, учители и директори на училища и детски градини от област Сливен. \r\n*** \r\nОт 13.00 часа в Регионалния пресклуб на БТА в Сливен ще се проведе пресконференция на фирма „Сухаба-Европа“ на тема „Кибер сигурността на бъдещето - безопасно и модерно виртуално пространство, безопасен интернет за нашите деца - без агресия, насилие и порнография“.  Участниците са специалисти по въпросите на Интернет и киберсигурността. \r\n***\r\nОт 12.00 часа заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Югоизточен район, което ще се проведе в Областна администрация – Стара Загора.\r\n***\r\nОт 11.00 часа в Регионалния пресклуб на БТА ще се проведе пресконференция на Федерацията на потребителите и Инициативен комитет на тема „Питейната вода в Хасково“.\r\n***\r\nОт 17.00 часа в Регионална библиотека „Стоян Чилингиров“ ще бъде представена книгата „Общото и различното в празничната обредност на етносите”. Автор на книгата е екипът на ДГ „Конче вихрогонче.", "date": "2018.04.09", "title": "Предстоящи събития в страната за 10 април (Агенция „Фокус“)"}
{"url": "http://www.focus-news.net/news/2018/04/09/2509252/ria-novosti-vladimir-putin-zayavi-che-provokatsiite-v-siriya-svarzani-s-himichesko-orazhie-sa-nedopustimi.html", "text": "Президентът на Русия Владимир Путин обърна внимание на германския канцлер Ангела Меркел по време на техен телефонен разговор, че не е допустимо да се извършват провокации и спекулации за възможното използване на химическо оръжие в Сирия, предава РИА Новости.\r\n„Лидерите обмениха мнения по ситуацията в Сирия, в това число и отчитайки адресираните към правителството в Дамаск обвинения от страна на редица западни държави за използването на химическо оръжие. От руска страна е обърнато внимание на недопустимостта на провокациите и спекулациите за това“, пише в официално заявление на Кремъл.  Виктор Турмаков", "date": "2018.04.09", "title": "РИА Новости: Владимир Путин заяви, че провокациите в Сирия свързани с химическо оръжие са недопустими"}
{"url": "http://www.focus-news.net/news/2018/04/09/2509268/premierat-boyko-borisov-balkanite-imat-nuzhda-ot-mir-za-da-postignat-prosperitet.html", "text": "В тази толкова важна изборна година за Босна и Херцеговина по всякакъв начин ще се опитаме да помагаме за единството на държавата. На Балканите не може да подхождаме егоистично, проблем в която и да е държава засяга и другите, затова разчитам и на колегите за постигане на мир. Това коментира министър-председателят Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар съобщиха от правителствената информационна служба. Борисов  е специален гост на изложението, което си поставя за цел да засили икономическото развитие чрез среща на бизнеса от региона със световни компании. В него ще участват и политически лидери от държавите от Западните Балкани, с които българският министър-председател ще проведе срещи.\r\nНа срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й – развитието на икономиката и на инфраструктурата.\r\n„Направим ли инфраструктурата, ще има и просперитет. Другото го пробвахме, не се получи“, посочи премиерът Борисов. \r\nСигурен съм, че нашият евроатлантически път е без алтернатива, категоричен беше и членът на Председателството на Босна и Херцеговина Драган Чович.", "date": "2018.04.09", "title": "Премиерът Бойко Борисов: Балканите имат нужда от мир, за да постигнат просперитет"}
{"url": "http://www.focus-news.net/news/2018/04/09/2509266/blagoevgrad-politseyski-patrul-snabden-s-radar-s-registratsionen-nomer-9910-e-razpolozhen-na-avtomagistrala-struma-na-5-km-sled-gkpp-kulata-v-posoka-sofiya.html", "text": "Полицейски патрул, снабден с радар, с регистрационен номер 9910 е разположен на автомагистрала „Струма“ на 5 км след ГКПП „Кулата“, в посока София, предаде репортер на Агенция „Фокус“.", "date": "2018.04.09", "title": "Благоевград: Полицейски патрул, снабден с радар, с регистрационен номер 9910 е разположен на автомагистрала „Струма“ на 5 км след ГКПП „Кулата“, в посока София"}
{"url": "http://www.focus-news.net/news/2018/04/09/2509270/sport-tomas-tuhel-shte-podpishe-dvugodishen-dogovor-s-pari-sen-zharmen.html", "text": "Бившият треньор на Борусия Дортмунд Томас Тухел след края на настоящия сезон ще оглави Пари Сен Жармен. \r\n44-годишният германец ще подпише двугодишен договор с парижани с възможност той да бъде удължен.\r\nОт лятото на 2016 г. ПСЖ е оглавяван от Унан Емери.    Виктор Турмаков", "date": "2018.04.09", "title": "Спорт: Томас Тухел ще подпише двугодишен договор с Пари Сен Жармен"}
{"url": "http://www.focus-news.net/news/2018/04/09/2509271/mehmed-mestan-kmet-na-velingradskoto-selo-yundola-mnogo-turisti-prekaraha-velikdenskite-praznitsi-v-seloto.html", "text": "Много туристи прекараха великденските празници в курорта Юндола край Велинград, съобщи за Радио „Фокус“ – Пазарджик Мехмед Местан, кмет на родопското село. По думите му най-често това са семейства с деца, които се възползват от условията за туризъм около селото – местностите Филибишка поляна, Старина, Белмекен и Валявиците. Част от тях са посетили и конната база по пътя за Белмекен, където има възможност за езда на понита. Младите хора са заложили на удобствата в хижите, къщите за гости и хотелите в курорта. „Големите зелени поляни около селото предлагат отлични условия за пикник“, добави Местан. Той каза също, че почти всички свободни места в курорта са били ангажирани седмици преди празниците.\r\nАлбена ЖИЛЕКОВА", "date": "2018.04.09", "title": "Мехмед Местан, кмет на велинградското село Юндола: Много туристи прекараха великденските празници в селото"}
{"url": "http://www.focus-news.net/news/2018/04/09/2509269/blagoevgrad-politseyski-patrul-s-blagoevgradska-registratsiya-2905-oborudvan-s-radar-e-razlozhen-v-rayona-na-selo-ploski.html", "text": "Полицейски патрул с благоевградска регистрация 2905, оборудван с радар, е разложен в района на село Плоски, предаде репортер на Агенция „Фокус“ В района има много спрени тежкотоварни автомобили, заради забраната им за движение до 20.00 часа.", "date": "2018.04.09", "title": "Благоевград: Полицейски патрул с благоевградска регистрация 2905, оборудван с радар, е разложен в района на село Плоски"}
{"url": "http://www.focus-news.net/news/2018/04/09/2509289/shumen-kniga-obshtoto-i-razlichnoto-v-praznichnata-obrednost-na-etnosite-shte-bade-predstavena-v-regionalna-biblioteka-st-chilingirov-na-10-april.html", "text": "Книга „Общото и различното в празничната обредност на етносите” ще бъде представена в Регионална библиотека „Ст. Чилингиров“. Това съобщиха от библиотеката. Събитието ще се състои от 17.00 часа на 10 април. Автор на книгата е екипът на ДГ „Конче вихрогонче“. Изданието съдържа полезна информация за празници, обичаи и традиции, както и сценарии, детски игри, интересни готварски рецепти на етническите култури. Книгата е плод на дългогодишен труд на екипа на детската градина в областта на интеркултурното образование и е насочена към даване на познания за културата на общностите, населяващи град Шумен и региона, към себепознаване и себеразбиране от етническа принадлежност. Целта е още в най-ранна детска възраст да се формира интеркултурна компетентност, която предполага взаимен респект и толерантност.  В детската градина детето за първи път среща различните, съжителства с тях и така взаимно се опознават. Там няма предразсъдъци, приемат се и се уважават културните различия и принадлежност. Народните традиции и обичаи на етносите са важен фактор за духовното обогатяване, ето защо съдържанието на книгата „Общото и различното в празничната обредност на етносите” е полезно помагало за учители, студенти, родители и общественост.", "date": "2018.04.09", "title": "Шумен: Книга „Общото и различното в празничната обредност на етносите” ще бъде представена в Регионална библиотека „Ст. Чилингиров“ на 10 април"}
{"url": "http://www.focus-news.net/news/2018/04/09/2509257/abc-news-siriya-obvinyava-sasht-i-izrael-za-napadenieto-nad-vazdushnata-si-baza.html", "text": "Сирия смята, че Израел е единствената страна, способна да осъществи въздушния удар по въздушната ѝ база заради „неограничената подкрепа към него от американската администрация, предава  ABC News.\r\nСирия обвинява Израел за ракетната атака по базата си в понеделник, при която загинаха 14 души. Израел обикновено не коментира операциите си в Сирия, където е осъществил повече от 1000 въздушни удара от 2012 г. насам. \r\nСирийското външно министерство в писмо, изпратено до ООН заяви, че Израел „практикува държавен тероризъм и заплашва сигурността и мира в региона и по света“. Министерството съобщи, че Сирия няма да се поколебае „да се възползва от правото да отбранява земята, народа и суверенитета си по всякакъв начин и според устава на ООН“.\r\nДамаск смята, че въздушният удар по въздушна база Т4 е извършена от израелски бойни самолети, летящи във въздушното пространство на съседен Ливан. Виктор Турмаков", "date": "2018.04.09", "title": "ABC News: Сирия обвинява САЩ и Израел за нападението над въздушната си база"}
{"url": "http://www.focus-news.net/news/2018/04/09/2509273/blagoevgrad-zasileno-e-politseyskoto-prisastvie-po-glaven-pat-e-79.html", "text": "Засилено е полицейското присъствие по главен път Е-79, предаде репортер на Агенция „Фокус“ Полицейски патрул с благоевградска регистрация 5457 с радар е разположен в Кресна. В района има и стационарна камера.", "date": "2018.04.09", "title": "Благоевград: Засилено е полицейското присъствие по главен път Е-79"}
{"url": "http://www.focus-news.net/news/2018/04/09/2509291/zasilen-trafik-v-posledniya-pochiven-den-obzor.html", "text": "Засилен бе трафикът в страната в последния ден на великденските празници. Очаквано най-много автомобили пътуваха в посока столицата и по направленията към големите градове. От Агенция \"Пътна инфраструктура\" наложиха ограничения върху движението на ТИР-овете по автомагистралите и най-натоваренитe пътища в следобедните часове. Полицейски екипи следяха за реда на пътя и извършваха проверки на шофьорите за употреба на алкохол. За улеснение на трафика през Владая имаше две ленти за прибиращите се към София. По данни на СДВР около 100 хил. автомобила са се прибрали в столицата. Интензивно бе и преминаването през контролно-пропускателните пунктове в страната. \r\nИнтензивният трафик отново стана предпоставка и за пътни инциденти. Тежка катастрофа затвори за кратко по обяд пътя Монтана-Враца. При инцидента след челен удар между два автомобила загинаха двама души. По-късно през деня мъж загина при катастрофа между ТИР и микробус на пътя Русе – Шумен в Разград. По неизяснени причини, микробусът е започнал да криволичи из пътя и се е ударил насрещно в ТИР-а. Водачът на микробуса е загинал на място. Движението в района бе ограничено. При друго произшествие два леки автомобила катастрофираха на главен път Е-79 в близост до Полигона край Благоевград. При него нямаше сериозно пострадали, но в района се бе образувала колона от автомобили и за кратко движението се пропускаше само в една лента. Три катастрофи, една от които верижна, в следобедните часове забавиха преминаването по пазарджишкия участък на автомагистрала „Тракия“ в участъка от 95 км до 93 км в посока София. При инцидентите нямаше пострадали. Верижна катастрофа затрудни и движението по главен път Е-79 при пътен възел ,,Симитли” в посока Благоевград. Пътният инцидент, в който участваха няколко автомобила, бе лек и при него нямаше пострадали.", "date": "2018.04.09", "title": "Засилен трафик в последния почивен ден (ОБЗОР)"}
{"url": "http://www.focus-news.net/news/2018/04/09/2509293/smolyan-prez-2018-g-e-predvideno-v-oblastta-da-badat-zaleseni-155-dka-i-47-dka-popalvane-na-kulturi.html", "text": "По действащи горскостопански планове и програми площите, подлежащи на залесяване в горските територии на РДГ - Смолян са около 240 дка средногодишно. Това каза в интервю за Радио „Фокус“ – Смолян инж. Венцислав Фурлански – директор на Регионалната дирекция по горите – Смолян. През 2017 г. са залесени 225 дка в държавни горски територии. В ТП ДГС - Борино – 13 дка, Михалково – 20 дка, Златоград – 167 дка, Доспат – 25 дка. 71 дка са попълване на култури и 96 дка – подпомагане на естественото възобновяване. „През настоящата 2018 г. е предвидено да се залесят 155 дка и 47 дка попълване на култури. През 2017 г. не са извършени залесявания в горски територии на общини, частни физически и юридически лица, както и не са предвидени такива през настоящата 2018 г. По-голямата част от територията на дирекцията има много добро естествено възобновяване и там, където има такова, лесовъдски не е правилно да се извършва изкуствено залесяване. Където имаме естествено възобновяване сме длъжни да направим всичко необходимо, за да го подпомогнем и да разчитаме на естествения вид, защото той във времето се е адаптирал и е най-устойчив“, поясни инж. Фурлански.\r\nОтносно залесяването на засегнатите площи от ураганния вятър през януари т. г., той уточни, че първо трябва да се усвои тази дървесина в максимално кратки срокове, за да може да не се допусне развитие на каламитети. Инж. Фурлански посочи, че насажденията там са от смърч и вредителят е типограф, който е много по-агресивен от върховия и шестозъбия корояд. „Тук имаме опасения, че ако тази дървесина се забави в своето усвояване, процесите ще станат като тези, които бяха в културите. Работи се много интензивно. Има интерес към тази дървесина, много фирми работят в момента, включително и такива извън Смолянска област. Дървесината е атрактивна – тя е предимно едра и средна от ценен дървесен вид и това мисля, че ще е основната причина тя да бъде усвоена. Колегите от Горско стопанство – Смолян работят много интензивно, в много кратки срокове успяха да инвентаризират почти всичко, което беше в държавни гори. Колегите на частна лесовъдска практика, с които направихме няколко срещи също работят много в държавни и в недържавни гори, освобождават площи и навлизат навътре в масивите“, допълни инж. Фурлански. Той отбеляза, че в този район има насаждения, които са двуетажни и има налично естествено възобновяване. „Плодоношението е много добре и съм убеден, че на 90 % от площта ще имаме естествено възобновяване в Смолян и Смилян. Всички повреди са на над 1000 – 1100 метра и на тази надморска височина имаме добро естествено възобновяване. Стигне ли се до залесяване, законодателят е предвидил в тригодишен период от освобождаване на площите да се започнат действия по залесяване“, каза още директорът на РДГ – Смолян.\r\nНели ГЕРГЬОВСКА", "date": "2018.04.09", "title": "Смолян: През 2018 г. е предвидено в областта да бъдат залесени 155 дка и 47 дка попълване на култури"}
{"url": "http://www.focus-news.net/news/2018/04/09/2509264/donald-tramp-reshenieto-po-siriya-shte-bade-vzeto-v-sledvashtite-24-do-48-chasa.html", "text": "Президентът на САЩ Доналд Тръмп заяви, че ще реши каква да е реакцията на страната му спрямо „отвратителната“ атака с химическо оръжие в Сирия „в следващите 24 до 48 часа“, пише The Hill.\r\nГоворейки в Белия дом Тръмп изказа първото си лично осъждане на нападението, за което е съобщено, че е убило десетки хора.\r\n„Това е зверско, това е ужасно. Не е хуманно да продължим да позволяваме това да се случва“, заяви той. Президентът допълни, че ще проведе среща с екипа си за национална сигурност, за да се определи кой е отговорен и каква ще бъде реакцията на Вашингтон.\r\n„Ако е Русия, ако е Сирия, ако е Иран, ако са всичките те заедно, ние ще разберем това“, допълни той. Виктор Турмаков", "date": "2018.04.09", "title": "Доналд Тръмп: Решението по Сирия ще бъде взето в следващите 24 до 48 часа"}
{"url": "http://www.focus-news.net/news/2018/04/09/2509294/24-vesti-makedoniya-zasilen-e-trafikat-na-patishtata-v-makedoniya-sled-praznitsite.html", "text": "Трафикът по пътищата в цяла Македония е силно засилен, предава скопският телевизионен канал  „24 Вести“.\r\nС приключването на последният ден от Великденските празници гражданите се връщат от туристическите дестинации. На пътищата, водещи към Скопие, се забелязва колони от превозни средства. На определени пунктове за плащане на такси, според някои шофьори, са необходими 15 минути. \r\nСпоред изявленията на шофьорите някои такси за изминат участък чакат 15 минути. Виктор Турмаков", "date": "2018.04.09", "title": "„24 Вести“ (Македония): Засилен е трафикът на пътищата в Македония след празниците"}
{"url": "http://www.focus-news.net/news/2018/04/09/2509297/sport-novak-dzhokovich-vazobnovi-satrudnichestvoto-si-s-trenyora-marian-vayda.html", "text": "Сръбският тенисист Новак Джокович възобнови сътрудничеството си със словашкия треньор Мариан Вайда. \r\nВайда бе треньор на Джокович от 2006 до 2017 г. По-рано спортистът прекъсна сътрудничеството си с чешкия треньор Радек Щепанек и с американеца Андре Агаси.\r\nНовак Джокович пропусна втората половина на 2017 г. заради травма на лакъдя и се върна на корта през януари на Откритото първенство на Австралия, където отпадна на четвърти кръг.  Виктор Турмаков", "date": "2018.04.09", "title": "Спорт: Новак Джокович възобнови сътрудничеството си с треньора Мариан Вайда"}
{"url": "http://www.focus-news.net/news/2018/04/09/2509296/sport-konstitutsionniyat-sad-na-yuar-ostavi-v-sila-prisadata-sreshtu-oskar-pistorius.html", "text": "Конституционният съд на ЮАР остави в сила присъдата срещу бегача-паралимпиец Оскар Писториус, осъден за убийството на приятелката си Рева Стенкамп.\r\nПисториус през декември обжалва пред съда решението на Върховния апелационен съд, който увеличи затворническата му присъда от шест години на 13 години и пет месеца. \r\nПисториус е шесткратен паралимпийски шампион.   Виктор Турмаков", "date": "2018.04.09", "title": "Спорт: Конституционният  съд на ЮАР остави в сила присъдата срещу Оскар Писториус"}
{"url": "http://www.focus-news.net/news/2018/04/09/2509298/inzh-ventsislav-furlanski-rdg-smolyan-80-ot-vremeto-na-sluzhitelite-v-direktsiyata-e-nasocheno-kam-proverki-na-sechishtata-v-oblastta.html", "text": "През 2017 г. общият брой на извършените проверки от служителите на Регионална дирекция по горите – Смолян е 16 254 бр. Това каза в интервю за Радио „Фокус“ – Смолян инж. Венцислав Фурлански – директор на Регионалната дирекция по горите – Смолян. Проверени са 5449 превозни средства, извършени са 1650 проверки в обекти, в които постъпва, преработва се или от които се експедира дървесина – складове, гатери, обекти по чл. 206. Проверени са 6143 сечища, 3692 ловци, като някои от тях са проверени по няколко пъти. Проверени са 84 риболовци и 970 други физически лица, поясни инж. Фурлански. По думите му основната задача на РДГ е проверка на сечищата. „Целта е да се запазят всички жизнени дървета в пострадалите насаждения, да бъде завишен контролът и да има превенция за недопускане на нарушения, за да има едни устойчиви гори. Най-важно е какво е състоянието на гората. От 2011 г. приоритетът на проверките са сечищата. Около 80 % от времето на служителите на дирекцията са насочени към проверки в сечищата“, подчерта инж. Фурлански.\r\nПрез 2017 г. са съставени общо 74 броя актове за установяване на административни нарушения, като по Закона за горите са 68 и по Закона за лова и опазване на дивеча – 6 бр. Констатираните нарушения с констативен протокол, без съставени актове са 33 за нарушения с неизвестен нарушител и 11 за нарушения с известен нарушител. „Когато нарушенията попадат в Наказателния кодекс при констатацията се уведомяват органите на МВР и бъде върнато за административно наказание сме компетентни ние. Разпределението на съставените актове за незаконна сеч по собственост на горските територии е както следва: 31 бр. в държавни горски територии и 12 бр. в горски територии, собственост на физически и юридически лица. През 2017 г. са извършени 106 бр. проверки с РД ПБЗН, относно изпълнението на заложените противопожарни мероприятия в годишните оперативни планове на ТП ДГС/ДЛС, Общини, собственици на горски територии, горски сдружения и юридически и физически лица собственици на горски територии. През 2017 г. съвместно с органите на МВР се извършиха 4 бр. проверки по ЗЛОД, съгласно утвърдени оперативни планове. През цялата 2017 г. се извършиха регулярни проверки с органите на ИАРА на реките и водоемите на територията на областта. През 2017 г. на територията на РДГ-Смолян се изградиха съвместно с органите на МВР и Гранична полиция множество временни контролни горски пунктове“, каза още инж. Фурлански.\r\nНели ГЕРГЬОВСКА", "date": "2018.04.09", "title": "Инж. Венцислав Фурлански, РДГ – Смолян: 80 % от времето на служителите в дирекцията е насочено към проверки на сечищата в областта"}
{"url": "http://www.focus-news.net/news/2018/04/09/2509295/pazardzhik-v-panagyurishte-shte-se-provede-voenno-istoricheski-festival-zhivata-istoriya.html", "text": "В Панагюрище ще се проведе Военно-исторически фестивал „Живата история“ на 28 и 29 април, съобщиха организаторите на проявата. По време на фестивала ще бъдат отразени различни сфери от живота на хората, живели в Средновековието. Акцентът ще бъде върху техния бит, занаяти, кухня и военни умения. За тази цел ще бъдат изградени и интерактивни площадки и атракциони, позволяващи на посетителите да се докоснат и пренесат в дадената епоха. Зрителите на военно-историческия фестивал ще имат възможност да стрелят с лък, както и да се облекат в средновековни болярски и царски одежди. Участниците ще представят танци и музика от онази епоха, както и дегустация на средновековни рецепти за вкусни ястия. Ще има и демонстрации на боравeне с различни оръжия – копие, меч, бич и лък. Участниците в проявите ще проведат и турнир по стрелба с лък, както и двубои с меч между воините от различните групи. Участие във фестивала ще вземат реконструкторски клубове от България – НД „Традиция“ – Велико Търново, Шумен, Панагюрище и  Наемна дружина „Барадж“ от  Пазарджик.", "date": "2018.04.09", "title": "Пазарджик: В Панагюрище ще се проведе Военно-исторически фестивал „Живата история“"}
{"url": "http://www.focus-news.net/news/2018/04/09/2509299/vitsepremierat-ekaterina-zaharieva-pristigna-v-obedinenite-arabski-emirstva.html", "text": "Вицепремиерът и министър на външните работи Екатерина Захариева пристигна в Дубай, откъдето започва работното й посещение в Обединените арабски емирства (ОАЕ). По време на визитата тя ще открие посолство на Република България в Абу Даби - столицата на федералната монархия. Това съобщиха от пресцентъра на МВнР.\r\nЦелта на посещението е да се укрепи още по-силно взаимното доверие на фона на активизиращия се политически диалог между правителствата на двете държави, както и да се задълбочи сътрудничеството в сферата на сигурността, икономиката, високите технологии, туризма. \r\nСред акцентите на разговорите е световното изложение ЕКСПО 2020, което ще се проведе в Дубай и на което България има готовност да участва. \r\nКрачка към подобряването на двустранното сътрудничество е както многобройната българска общност в страната, наброяваща около 7000 души, така и откриването на българско посолство в Абу Даби. Въпреки че България и ОАЕ установяват дипломатически отношения на 19 октомври 1991 г., страната ни досега нямаше посолство в Емирствата. Това ограничаваше възможностите за развитие на политическите връзки между двете страни. Активизирането на контактите започна с откриването на генерално консулство на България в Дубай през 2001 г. През 80-те години на миналия век в Дубай е функционирал български търговски център, но неговата дейност е преустановена с решение на правителството от декември 1991 г. \r\nВ последните години отношенията ни с ОАЕ са все по-интензивни. Последната среща между дипломати от двете страни е от ноември 2017 г. Тогава в София на посещение бе делегация, водена от заместник-министъра на външните работи и международното сътрудничество на ОАЕ Султан ал-Шамеси. Гостите имаха срещи в министерствата на външните работи и на икономиката, както и в Българската търговско-промишлена палата. Целта бе да лобират за участие на България в ЕКСПО 2020.\r\nИкономическите отношения също са във възход, като през 2017 г. стокообменът между страните е 202,5 млн. долара при 141,3 млн. долара положително салдо за България.\r\nНа проведеното през 2015 г. в Дубай изложение на информационни и компютърни технологии GITEX 2015 16 български компании от бранша представиха свои продукти и услуги. През 2017 г. осем български стартиращи предприятия  участваха в изложението за стартъпи Gitex Technology Week. Година по-рано шест български компании от хранително-вкусовия бранш участваха в специализираното световно изложение Gulfood 2016. Българска компания сглобява бормашини в рамките на смесено предприятие в свободната икономическа зона „Джабел Али“ в емирство Дубай. \r\nИнвестициите от ОАЕ у нас за периода 1996-2017 г. възлизат на 89,24 млн. евро. Това нарежда Емирствата на 37-о място по размер на преките чуждестранни инвестиции у нас и дава перспективи за развитие. \r\nВ последните години има добри перспективи и за сътрудничество в туризма. От 2013 г. между София и Дубай има редовна авиолиния, по която оперират две нискобюджетни авиокомпании. Подписването на споразумение между ЕС и ОАЕ за отпадане на краткосрочните визи за техни граждани е допълнителна предпоставка за растеж в броя на туристите.", "date": "2018.04.09", "title": "Вицепремиерът Екатерина Захариева пристигна в Обединените арабски емирства"}
{"url": "http://www.focus-news.net/news/2018/04/09/2509260/mvnr-na-siriya-izraelskiyat-udar-po-letishteto-e-nanesen-v-otgovor-na-uspehite-na-siriyskata-armiya-v-guta.html", "text": "Според заявление на сирийското МВнР , изпратено до Съвета за сигурност на ООН във връзка с ракетния удар на израелските ВВС по военното летище в провинция Хомс, Израел „продължава да извършва безнаказано агресивни нападения по Сирия, благодарение на неограничената подкрепа, която му оказват САЩ“, предава ТАСС.\r\nВ писмото се посочва, че „израелската агресия е в отговор на успехите, постигнати от сирийската армия по изгонването на терористичните групировки в Източна Гута на подстъпите към Дамаск“. Външното министерство на републиката призова Съвета за сигурност на ООН „с цялата си отговорност да се отнесе към агресивните действия от страна на Израел и да предприеме мерки по пресичането им“.\r\nМасираният ракетен удар бе нанесен рано сутринта в понеделник по военно летище Т4 в сирийската провинция Хомс. Според сирийските медии при атаката са убити и ранени военнослужещи. Дамаск обвинява за атаката Израел. Виктор Турмаков", "date": "2018.04.09", "title": "МВнР на Сирия: Израелският удар по летището е нанесен в отговор на успехите на сирийската армия в Гута"}
{"url": "http://www.focus-news.net/news/2018/04/09/2509301/plovdiv-na-14-april-shte-bade-dadeno-nachaloto-na-velosezon-2018-v-grada.html", "text": "На 14 април ще бъде дадено началото на Велосезон 2018 в Пловдив. Това съобщиха за Радио „Фокус“ – Пловдив от пресцентъра на Общината. Велосезонът ще стартира в 10.30 часа от площад „Съединение“ с велошествие. Записването на желаещите ще става на място на площад „Съединение“ от 9.00 до 10.30 часа, като всеки участник ще получи свой уникален номер, с който ще участва в томбола с награди. Маршрутът на велошествието включва преминаване през булевард „Марица“ – юг, който ще бъде затворен за движение на автомобили. Влизането на велосипедистите ще става от северния вход на Гребната база, покрай стадион „Пловдив“, по ул. „Ясна поляна“, покрай Залата по вдигане на тежести, по бул. „Шести септември“ през южния вход на Гребна база. Шествието ще продължи по южния бряг на Гребния канал. Финалът е до административната сграда на Община Пловдив. От 11.30 до 13.30 часа финалистите от велошествието и всички присъстващи ги очаква забавна музикална програма и томбола, в която голямата награда е велосипед. За по-малките участници ще има състезание с колела в три възрастови групи – деца до 6 години, до 8 години и до 10 години.\r\nКолоната с велосипедисти ще бъде водена от кмета на Пловдив инж. Иван Тотев, заместник-кмета Георги Титюков, олимпийските медалисти Николай Бухалов, Асен Златев и други изявени спортисти. Поканен да участва е и министърът на младежта и спорта Красен Кралев. И тази година се очаква да се включат рекорден брой желаещи в мероприятието под надслов „Пловдив-град на велосипедиста“, което се реализира за четвърти пореден път.", "date": "2018.04.09", "title": "Пловдив: На 14 април ще бъде дадено началото на Велосезон 2018 в града"}
{"url": "http://www.focus-news.net/news/2018/04/09/2509300/ministerstvoto-na-otbranata-na-rusiya-ot-grad-duma-v-siriya-za-poslednoto-denonoshtie-sa-izlezli-3000-vaorazheni-opozitsionera.html", "text": "Руският Център по примирието на враждуващите страни в Сирия за последното денонощие е организирал извеждането на 3005 въоръжени опозиционери и членовете на техните семейства от град Дума. Освен това по време на преговорите с въоръжените опозиционери от града са били освободени 56 заложници, предава ТАСС.\r\n„От вчера вечерта се осъществява извеждането на бойците и членовете на семействата им от град Дума през хуманитарния коридор от пропускателния пункт в района на населеното място Ел Вафидин. Към момента са излезли 3005 бойци и членове на техните семейства. Всички те в автобуси, съпроводени от патрулни автомобили на службата за безопасност на Сирия се отправят на север към провинция Алепо“, съобщава руското министерство на отбраната. \r\nПо време на преговорите с опозиционната групировка „Джейш ал Ислам“ в град Дума са освободени 56 заложници – 36 мъже, 16 жени и четири деца.  Виктор Турмаков", "date": "2018.04.09", "title": "Министерството на отбраната на Русия: От град Дума в Сирия за последното денонощие са излезли 3000 въоръжени опозиционера"}
{"url": "http://www.focus-news.net/news/2018/04/09/2509302/balkaninsight-balkanskite-lideri-se-sabirat-v-mostar-za-otkrivaneto-na-21-viya-mezhdunaroden-ikonomicheski-panair.html", "text": "Балканските лидери се събират в Мостар за откриването на 21-вия международен икономически панаир, пише електронното издание BalkanInsight.\r\nНа откриването ще присъстват българският премиер Бойко Борисов, сръбският президент Александър Вучич, президентът на Черна гора Филип Вучнович, хърватския премиер Андрей Пленкович. Домакинът Босна и Херцеговина ще бъде представена само от хърватския представител в ръководството на страната Драган Чович и от премиера на страната Денис Звиздич. Ще присъства президентът на Република Сръбска в състава на Босна и Херцеговина Милорад Додик. \r\nБосненските медии се фокусират върху важността на присъствието на премиера на България, която е шестмесечен ротационен председател на Европейския съвет. Юлиян Марков", "date": "2018.04.09", "title": "BalkanInsight: Балканските лидери се събират в Мостар за откриването на 21-вия международен икономически панаир"}
{"url": "http://www.focus-news.net/news/2018/04/09/2509272/darzhavniyat-departament-na-sasht-simptomite-pri-himicheskata-ataka-v-duma-sa-podobni-na-vazdeystvieto-na-nevroparalitichen-gaz.html", "text": "Държавният департамент на САЩ съобщи, че симптомите на жертвите при потенциалното нападение с химично оръжие в сирийския град Дума са подобни на тези, причинени от задушлив или невропаралитичен газ и призова Сирия и Русия да открият района за международно разследване, предава  Reuters.\r\n„Атаката с химическо оръжие е проведена на място на операция на сирийския режим, където силите на режима се опитват да обезвредят опозицията. Силите на сирийския режим и техните съюзници не позволяват на международното разследване да достигне до дума“, съобщава Държавният департамент на САЩ в свое заявление. \r\n„Симптомите на жертвите в Дума, потвърдени от заслужаващи доверие медицински професионалисти и видни на снимките в социалните медии, съвпадат с такива от задушлив или невропаралитичен агент от някакъв вид“, пише в заявлението.  Виктор Турмаков", "date": "2018.04.09", "title": "Държавният департамент на САЩ: Симптомите при химическата атака в Дума са подобни на въздействието на невропаралитичен газ"}
{"url": "http://www.focus-news.net/news/2018/04/09/2509267/politico-tereza-mey-svarza-himicheskite-napadeniya-sreshtu-sergey-skripal-i-v-siriya.html", "text": "Британският министър-председател Тереза Мей начерта паралели между предполагаемото нападение с химично оръжие в Сирия и отравянето на бившия полковник на руското ГРУ Сергей Скрипал в Англия, осъждайки „безрасъдството“ , че са използвани химически оръжия, предава  Politico.\r\n„Ние трябва да установим спешно какво се случи в сирийския град Дума“, заяви Мей. Тя допълни, че ако докладите бъдат потвърдени, че сирийският президент Башар Асад е извършил нападението, то „това ще бъде пореден пример за бруталността на правителството му, на дръзкото незачитане на собствения му народ“. \r\nМей допълни, че новините за атаката в Сирия съвпадат с „притеснителната по-широка тенденция за актове на агресия и нарушаване на международните норми“ по отношение на употребата на химическо оръжие. Тя същевременно посочи атаката с невропаралитичен газ срещу Сергей Скрипал в Солсбъри като пример „за подобно безрасъдство“.\r\nТя допълни, че няма друго „логично обяснение“ освен това, че Русия е отговорна за случилото се в Солсбъри. \r\nСъщевременно британският министър-председател допълни, че правото на вето в Съвета за сигурност на ООН на Русия затруднява международната общност при разследването и раздаването на правосъдие спрямо използвалите химическо оръжие. Виктор Турмаков", "date": "2018.04.09", "title": "Politico: Тереза Мей свърза химическите нападения срещу Сергей Скрипал и в Сирия"}
{"url": "http://www.focus-news.net/news/2018/04/09/2509304/stefan-de-mistura-situatsiyata-okolo-siriya-priblizhava-golemite-darzhavi-kam-pryaka-konfrontatsiya.html", "text": "Ситуацията около предполагаемото използване на химическо оръжие в сирийския град Дума приближава големите държави към пряка конфронтация, предупреждава специалният пратеник на генералния секретар на ООН за Сирия Стефан Де Мистура на заседанието на Съвета за сигурност на ООН, свикано по този повод, предава TACC.\r\nПо неговата оценка дебатите, касаещи случилото се в град Дума „се водят във време на нарастващо международно напрежение, въвличащо националните, регионални или международни играчи в опасна ситуация на потенциална или действителна конфронтация“. Юлиян Марков", "date": "2018.04.09", "title": "Стефан де Мистура: Ситуацията около Сирия приближава големите държави към пряка конфронтация"}
{"url": "http://www.focus-news.net/news/2018/04/09/2509303/beliyat-dom-siriya-ne-mozhe-da-izvarshva-himicheski-ataki-bez-podkrepata-na-rusiya-i-iran.html", "text": "Сирия не може да извършва химически атаки без подкрепата на Русия и Иран, според изявление на Белия дом, цитирано от AFP.\r\nБелият дом обвини за предполагаемата химическа атака върху цивилни лица Техеран и Москва, предполагайки че сирийското правителство не би могло да извърши подобна атака самостоятелно.\r\n„Русия и Иран също носят отговорност за тези действия, които не биха били възможни без тяхната материална подкрепа“, заявява говорителят на Белия дом Сара Сандърс. Юлиян Марков", "date": "2018.04.09", "title": "Белият дом: Сирия не може да извършва химически атаки без подкрепата на Русия и Иран"}
{"url": "http://www.focus-news.net/news/2018/04/09/2509290/benyamin-netanyahu-izrael-shte-nanasya-udari-po-tezi-koito-imat-namerenie-da-mu-vredyat.html", "text": "Израелският министър-председател Бенямин Нетаняху заяви, че страната му ще отговаря на всяка заплаха за своята сигурност и ще нанася удари по тези, които възнамеряват да ѝ навредят, предава ТАСС.\r\nСъщевременно Нетаняху не спомена нищо за удара по военното летище Т-4 в сирийската провинция Хомс, който се преписва на Израел.\r\n„Имаме просто и ясно правило и се стремим да го следваме: да нанасяме удари на тези, които имат намерение да ни вредят“, заяви израелският министър-председател.  „Сигурността в момента е необходимо условие за сигурността в бъдеще и това, което се случва днес е залог за утре“, допълни той. Виктор Турмаков", "date": "2018.04.09", "title": "Бенямин Нетаняху: Израел ще нанася удари по тези, които имат намерение да му вредят"}
{"url": "http://www.focus-news.net/news/2018/04/09/2509306/tass-sasht-shte-predpriemat-merki-ako-v-saveta-za-sigurnost-na-oon-ne-nakazhat-vinovnite-za-himicheskite-ataki-v-siriya.html", "text": "САЩ ще предприемат едностранни мерки, ако в Съвета за сигурност на ООН не потърсят отговорност от виновните за химическите атаки в Сирия, предава TACC.\r\nТова заявява постоянният представител на САЩ в ООН Ники Хейли на посветеното на ситуацията около предполагаемото използване на химическо оръжие в Сирия на 7 април  заседание на Съвета за сигурност на ООН.\r\n„Ние достигнахме до момента, когато светът трябва да види, че правосъдието е раздадено. Това ще влезе в историята като момента, в който Съветът за сигурност (на ООН)е изпълнил своя дълг или пък е демонстрирал пълна неспособност да защити народа на Сирия. Във всеки случай САЩ ще реагира“, заявява Хейли. Юлиян Марков", "date": "2018.04.09", "title": "ТАСС: САЩ ще предприемат мерки, ако в Съвета за сигурност на ООН не накажат виновните за химическите атаки в Сирия"}
{"url": "http://www.focus-news.net/news/2018/04/09/2509292/interfaks-ruskite-voenni-lekari-ne-sa-otkrili-u-zhitelite-na-grad-duma-himichesko-otravyane.html", "text": "Руският Център за помирението на враждуващите страни в Сирия съобщи, че руските военни лекари не са открили у пациентите в болниците на град Дума признаци за химическо отравяне, предава Интерфакс.\r\n„Военните лекари от Центъра посетиха медицинските учреждения на град Дума, където не откриха у намиращите се вътре пациенти признаци на химическо отравяне или въздействие на отровни вещества“, съобщава организацията. \r\nПо-рано сирийските лекари също опровергаха данните, че при тях са постъпвали хора със симптоми на излагане на бойни отровни вещества.  Виктор Турмаков", "date": "2018.04.09", "title": "Интерфакс: Руските военни лекари не са открили у жителите на град Дума химическо отравяне"}
{"url": "http://www.focus-news.net/news/2018/04/09/2509305/interfaks-v-ruskoto-ministerstvo-na-otbranata-narichat-fotografiite-s-zhertvi-na-himicheskata-ataka-falshivi.html", "text": "В руското Министерство на отбраната наричат фотографиите с жертви на химическата атака, публикувани в социалните мрежи „фалшиви“, предава руската агенция Интерфакс.\r\n„Всички обвинения на „Белите каски“, а също и разпространяваните от тях в социалните мрежи фотографии и видеоматериали с предполагаеми жертви на химически атаки са нищо повече от поредния фалшификат и опит да се разруши постигнатото примирие\", казва в понеделник началникът на Центъра за примирение на враждуващите страни в Сирия (към руското Министерство на отбраната) генерал-майор Юрий Евтушенко.\r\nПо неговите думи руските специалисти по химическа защита и медицински лица, посетили град Дума, опровергават „Белите каски“.\r\n„Група от центъра за умиротворяване на враждуващите страни, в която влизат специалисти по радиационна, химическа и биологическа защита, медицински сътрудници, са извършили оглед на местата в сирийския град Дума, където се предполага, че е използвано химическо оръжие и резултатите от проверката показват отсъствие на каквито и да е следи от употребата на отравящи вещества“, добавя той. Юлиян Марков", "date": "2018.04.09", "title": "Интерфакс: В руското Министерство на отбраната наричат фотографиите с жертви на химическата атака „фалшиви“"}
