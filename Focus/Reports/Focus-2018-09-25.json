{"url": "http://www.focus-news.net/news/2018/09/25/2571181/predstoyashti-mezhdunarodni-sabitiya-za-26-septemvri-agentsiya-fokus.html", "text": "*** Вторият ден на 73-ото Общо събрание на ООН \r\n*** Президентът на САЩ Доналд Тръмп е домакин на срещата на членовете на Съвета за сигурност на ООН за неразпространение на ядрените оръжия в кулоарите на Общото събрание на ООН \r\n*** Президентът на Иран Хасан Роухани ще даде пресконференция в кулоарите на Общото събрание на ООН \r\n*** САЩ и Мексико ще продължат преговорите за НАФТА \r\n*** Министър-председателят на Русия Дмитрий Медведев пристига на посещение във Финландия \r\n*** Лех ще свидетелства по дело, повдигнато срещу него от лидера на управляващата партия в Полша „Право и Справедливост“ Ярослав Качински \r\n***", "date": "2018.09.25", "title": "Предстоящи международни събития за 26 септември ( Агенция „Фокус“ )"}
{"url": "http://www.focus-news.net/news/2018/09/25/2571180/premierat-boyko-borisov-s-parite-koito-sabrahme-v-poveche-v-byudzheta-shte-mozhem-da-si-pozvolim-mashini-za-voennite-sili.html", "text": "С парите, които събрахме в повече в бюджета, ще можем да си позволим машини за военните сили. Това каза пред журналисти в Ню Йорк министър-председателят Бойко Борисов, който участва в 73-тата сесия на ООН в САЩ, предаде репортер на  Агенция „Фокус“.    „Не съм чувал американски президент толкова остро да говори за Германия или примерно да хвали Полша. В същото време не бяха споменати имената на никои други европейски държави. Виждаме и полюсите например само свързани с цената на газа и петрола.  Не случайно търговската война между Китай, Русия, Европейски съюз, САЩ навлиза в невиждани досега не само размери, но и политики. Президентът Тръмп казва: „Стига, нашата икономика беше отворена, на всички помагахме, но вие не ни уважавате, тогава намаляваме ставката за мироопазване“, каза Борисов и посочи, че президентът на САЩ си е прав за себе си. „Това, което за нас е изненада – досега сме свикнали като първа сила в света, като световен полицай САЩ винаги са давали повече във всички сфери и в НАТО“, каза премиерът и обясни, че 80% от парите, които пристигат в НАТО, са от САЩ. \r\n„Благодарих на Столтенберг – близо 30 минути си говорихме с него, че смениха методиката специално заради нас. И се оказа, че ние сме давали доста повече пари за отбрана, отколкото официалната статистика – те ни признават военната пенсия, парите, които се дават за военни съдии, за военни прокурори и т.н.  Надявам се щом излязат резултатите от комисиите веднага да влезем и в преговори за превъоръжаване на военновъздушните сили най-сетне. И да спрем с тези транспортни самолети, хеликоптери и все едно сме бакалия да си разкарваме товари. А да си купим нови изтребители, за да можем да защитаваме въздушното си пространство. Същото е и за сухопътните машини - надявам се с големи компании да произвеждаме и много от техните компоненти у нас“, каза Борисов и посочи, че по тези теми парите са осигурени. „И с парите, които събрахме в повече в бюджета, да можем да си позволим и тези покупки за военните сили“, коментира Борисов. \r\n„Искам да благодаря днес на министрите, на главния прокурор и на депутатите за това, което бързо и спешно променят в закона. Не знам защо е пропуснато така навремето – производство на контрабандна стока да си бъде престъпление“, коментира Борисов. \r\nНа въпрос дали подкрепя идеята търговците да имат лимит на печалбите, който слагат, Борисов отговори, че по тази тема се присъединява към мнението на Доналд Тръмп. „Той казва, че социалистическото управление е най-лошото управление. Разбирам всички колеги, че предстоят избори за евродепутати и се надпреварват да дават коя от коя по-екзотични идеи. Обадих се на министърът на финансите Владислав Горанов да се срещне в вицепремиера Красимир Каракачанов и да обсъдят идеята“, каза още Борисов и обясни, че тази идея досега не е била обсъждана с него. \r\nПо темата за избор на нов главен секретар на МВР Борисов обясни, че предстои да разговаря за това с президента Румен Радев и едва тогава ще се оповести име.", "date": "2018.09.25", "title": "Премиерът Бойко Борисов: С парите, които събрахме в повече в бюджета, ще можем да си позволим машини за военните сили"}
{"url": "http://www.focus-news.net/news/2018/09/25/2571179/nimh-zhalt-kod-za-silen-vyatar-e-v-sila-za-7-oblasti-na-stranata-za-26-septemvri.html", "text": "Жълт код за силен вятър е обявен за 7 области на страната за 26 септември, сочи справка на сайта на  НИМХ . Предупреждението е в сила за областите Добрич, Варна, Бургас, Сливен, Ямбол, Хасково и Кърджали. В тези райони ще се усили североизточният вятър, който ще бъде силен със скорост между 14 и 19 м/сек и пулсации до 24 м/сек. \r\nЖълт код е в сила и по Черноморието, където вятърът ще е от север-североизток 14-17 м/с(7 бала по Бофорт) и с пориви 20-24 м/с(8-9 по Бофорт). Вълнението ще е 3-4 бала. \r\nПри предупреждение за силен вятър от жълта степен хората трябва да бъдат внимателни за летящи във въздуха предмети. По тази причина са възможни локални нарушения на обичайните дейности на открито.", "date": "2018.09.25", "title": "НИМХ: Жълт код за силен вятър е в сила за 7 области на страната за 26 септември"}
{"url": "http://www.focus-news.net/news/2018/09/25/2571178/plovdiv-fasada-video-festival-sabira-otnovo-video-izkustvo-ot-tsyal-svyat-v-stariya-grad.html", "text": "Фасада видео фестивал събира отново видео изкуство от цял свят в Пловдив. Това съобщиха за  Радио „Фокус“ - Пловдив  от Общината. На тазгодишното девето издание от постъпилите 160 филма са допуснати до участие 56 творби от 24 държави: Германия, Франция, Хърватия, Гърция, Хонконг, Иран, Русия, Италия, Великобритания, Аржентина, Канада, Израел, Австралия, Иран, Бангладеш, Перу, Австрия, Колумбия, Ирландия, Мексико, Турция, Испания, Дания, Сингапур, Виетнам. В три поредни вечери – 28, 29 и 30 септември от 19:30 часа, пловдивчани и гости на града ще имат възможността да се запознаят с различни погледи, теми и жанрове в областта на видео изкуството. Изключително разнообразната програма ще ви потопи в невероятните приключения на видео артистите от цял свят, привлечени от непосредствената близост до зрителя. Публичното пространство и фасадите заживяват и се превръщат в светлинни екрани, отразяващи чувствителността и посланията на видео творците. \r\nМястото е “Лапидариум” в Стария град, където на 28 септември от 19.30 часа ще бъде официалното откриване. Преди конкурсната програма ще бъде излъчен филмът Vanity на победителя от 2017 г. – Florent Schwartz, в присъствие на автора. \r\nФестивалът се осъществява с подкрепата на Община Пловдив и Гьоте институт, в партньорство с Фондация Пловдив 2019.", "date": "2018.09.25", "title": "Пловдив: Фасада видео фестивал събира отново видео изкуство от цял свят в Стария град"}
{"url": "http://www.focus-news.net/news/2018/09/25/2571175/premierat-boyko-borisov-balgariya-shte-uskori-maksimalno-podgotovkata-si-za-chlenstvo-v-organizatsiyata-za-ikonomichesko-satrudnichestvo-i-razvitie.html", "text": "България ще ускори максимално подготовката си за членство в Организацията за икономическо сътрудничество и развитие (ОИСР), като се надяваме във възможно най-кратък срок да получим конкретна дата за започване на преговори за присъединяване към Организацията. Това заяви министър-председателят Бойко Борисов по време на срещата си в САЩ с генералния секретар на Организацията за икономическо сътрудничество и развитие Анхел Гурия, съобщиха от  правителствената информационна служба.  Като продължение на разговора им в София през април тази година, българският премиер приветства усилията на генералния секретар да бъде постигнат консенсус по въпроса за разширяването на ОИСР и изрази очакване, че ще бъдат отчетени изцяло усилията на страната ни в хода на подготовката й за членство. \r\nПремиерът Бойко Борисов изтъкна, че от 2007 година, когато България е подала официално молба за членство в ОИСР, са налице редица действия, които ясно показват сериозните намерения този външнополитически приоритет да бъде реализиран. Министър-председателят напомни, че в края на миналата година българското правителство реши да създаде постоянно действащ междуведомствен координационен механизъм и одобри „пътна карта” за действията на страната ни по присъединяването към ОИСР. Борисов посочи и активното ни участие в работата на основни органи на Организацията, както и присъединяването ни към редица правни инструменти. \r\nПо време на разговора министър-председателят Борисов акцентира върху икономическата политика на българското правителство. Той отбеляза усилията за устойчиво развитие, финансова стабилност и повишаване на жизнения стандарт на гражданите, както и съдействието за разширяване на международната търговия на многостранна и недискриминационна основа. \r\nАнхел Гурия изрази подкрепа за българската кандидатура за ОИСР и поздрави страната ни за постигнатото до момента в подготовката й за преговорите за присъединяване. По думите му приемането на „пътна карта“, в която са заложени дейности за ускоряване на подготовката, е добра стъпка. \r\nВ края на срещата премиерът Бойко Борисов изтъкна, че всеки позитивен знак към България от страна на ОИСР ще бъде и силен сигнал към държавите от прилежащите региони за готовността на Организацията да сподели своите добри практики, да отчете и техните успехи в изпълнението на високите критерии и стандарти на ОИСР.", "date": "2018.09.25", "title": "Премиерът Бойко Борисов: България ще ускори максимално подготовката си за членство в Организацията за икономическо сътрудничество и развитие"}
{"url": "http://www.focus-news.net/news/2018/09/25/2571177/tass-sasht-nalozhiha-sanktsii-na-saprugata-na-nikolas-maduro-i-chasten-samolet-namirasht-se-vav-florida.html", "text": "САЩ разшириха във вторник санкциите срещу Венецуела и внесоха в черния си списък съпругата на президента на страната Николас Мадуро Силия Флорес, както и вицепрезидента и министър на отбраната Владимир Падрино Лопес и изпълнителният вицепрезидент Делси Родригес. Това се казва в разпространено заявление от министерството на финансите на САЩ, предава  ТАСС . \r\nАмериканските власти въведоха рестрикции срещу шестима граждани на Венецуела, един от които има и испанско гражданство, както и три компании. Под санкциите попадна и намиращ се на територията на щата Флорида частен самолет, чиято стойност се оценява на $20 милиона, принадлежащ на внесения още през месец май т.г. в американския черен списък Алфредо Сария. \r\nПревод и редакция:", "date": "2018.09.25", "title": "ТАСС: САЩ наложиха санкции на съпругата на Николас Мадуро и частен самолет, намиращ се във Флорида"}
{"url": "http://www.focus-news.net/news/2018/09/25/2571184/kyustendil-zapochna-zapisvaneto-za-novata-uchebna-godina-v-obedineniya-detski-kompleks-v-grada.html", "text": "Започна записването за новата учебна година в Обединен детски комплекс – Кюстендил. Това съобщи за  Радио „Фокус” – Кюстендил  Бойко Малинов, директор на общинския Център за подкрепа на личностното развитие. По думите му записването ще продължи до заемане на всички свободни места. Предвижда се да бъдат записани над 500 деца и ученици на възраст от 6 до 18 години, които в свободното си време ще развиват своите способности и интереси в многобройните форми за обучение. „Целта на екипа ни е чрез различните дейности да помогнем на децата и учениците да добият и развият различни умения и компетентности, за да могат да са достатъчно комуникативни, социално интегрирани, да се научат да работят в екип, да се утвърждават като знаещи и можещи”, каза Бойко Малинов. По думите му дейностите са обособени в няколко области, сред които изучаване на изкуства, наука и технологии, както и спорт. \r\nВенцеслав ИЛЧЕВ", "date": "2018.09.25", "title": "Кюстендил: Започна записването за новата учебна година в Обединения детски комплекс в града"}
{"url": "http://www.focus-news.net/news/2018/09/25/2571182/georgi-harizanov-politicheski-analizator-vanshnopoliticheskata-aktivnost-na-premiera-vrashta-istinskiya-razgovor-za-politikata.html", "text": "Външнополитическата активност на премиера връща истинския разговор за политиката. Това каза за  Радио „Фокус“  политическият анализатор Георги Харизанов. „Покрай гласуването на ЕП срещу Унгария и онзиденшното изявление на ЕК за засилване на санкциите срещу Полша се връщат истинските разговори за политика. А те са: какво е мястото на независимите държави в ЕС; дали ЕС е организация, за която  може да бъде направен паралел към един друг съюз, на който България беше подчинена преди 1989 г., където държавите нямаха собствена воля. Има хора, които, възползвайки се от това, че са безспорно добри комуникатори и манипулатори на общественото мнение, използват властта за лична своя употреба и трябва да бъдат озаптявани от общите европейски правила“, уточни той.  Георги Харизанов определи ръкостискането на премиера Бойко Борисов с американския президент Доналд Тръмп на 73-тата сесия на ООН в Ню Йорк като обичайна за такова събитие комуникация, около която не е било нужно да се шуми. Той допълни, че фокусирането върху детайли от външната политика се прави основно от противници на правителството, но всъщност действа в негова полза. Харизанов уточни, че това се дължи на факта, че така се насочва вниманието към имиджа и авторитета на България на международната сцена, докато вътрешнополитическите проблеми остават на заден план.", "date": "2018.09.25", "title": "Георги Харизанов, политически анализатор: Външнополитическата активност на премиера връща истинския разговор за политиката"}
{"url": "http://www.focus-news.net/news/2018/09/25/2571187/milko-kisyov-kmet-panoramna-ploshtadka-razkrivashta-krasiva-gledka-kam-rodopite-shte-bade-otkrita-sledvashtoto-lyato-kray-selo-mogilitsa.html", "text": "Панорамна площадка, разкриваща красива гледка към Родопите, ще бъде открита следващото лято край село Могилица. Това каза за  Радио „Фокус“ – Смолян  кметът на селото, Милко Кисьов. \"В момента се работи по изграждането на площадката, което се прави с помощта на община Смолян. Атракцията ще носи името „Върхът“, тъй като се намира в местност със същото име. Денивелацията от селото към височината на площадката е над 350 метра, а от нея се разкрива незабравима гледка към планината\", отбеляза Кисьов. Дотам ще може да се стига както пеша, така и с високопроходими автомобили. \r\nПо думите на кмета на Могилица в селото това лято е имало доста туристи. \"Могилица е предпочитано място за отдих и туризъм от жителите на Пловдив, София, Варна и по-големите градове в страната, които търсят спокойствие и прохлада в летните горещини. Едно от първите неща, които туристите в Могилица правят, е да се снимат с голямата дървена лъжица – пластика в центъра на селото, която има внушителни размери и вместимост от 123 литра и е дело на местни майстори. След това посещават Агушевия конак в селото, правят преходи по екопътеките, посещават близкото пещера „Ухловица“, посочи Кисьов. По думите му част от посетителите на местните къщи за гости и семейни хотели изявяват желание да се включат и в ежедневните дейности на жителите на Могилица. \"От своя страна, те с радост им издават тънкостите на ежедневните им дейности – от гледане на животни до направа на родопски специалитети, зимнина и работа в градината. В читалището в Могилица е експонирана и изложба, която показва пътят на вълната и проследява целия процес – от стигането на овце до преденето на вълната и изработването на тъкани от нея\", каза още Кисьов. \r\nНели ГЕРГЬОВСКА", "date": "2018.09.25", "title": "Милко Кисьов, кмет: Панорамна площадка, разкриваща красива гледка към Родопите, ще бъде открита следващото лято край село Могилица"}
{"url": "http://www.focus-news.net/news/2018/09/25/2571183/plovdiv-finalat-na-tazgodishnoto-izdanie-na-blagotvoritelnata-kampaniya-stara-hartiya-za-nova-kniga-shte-bade-postaven-na-29-septemvri.html", "text": "Финалът на тазгодишното издание на благотворителната кампания „Стара хартия за нова книга“ ще бъде поставен в Пловдив на 29 септември. Това съобщиха за  Радио „Фокус”- Пловдив  от Фондация „Пловдив 2019“. Всички деца от града могат да се включат в инициативата, като с помощта на възрастен придружител предадат 5 кг хартия за рециклиране между 10.00 и 14.00 часа на пл. „Стефан Стамболов“, пред Общината. В замяна малчуганите ще получат нова книжка, която те сами ще изберат. Организаторите от „Екопак България“ и Книжен център „Гринуич“ напомнят, че децата, донесли допълнителни 5 кг стара хартия, ще получат като подарък изданието „Грийн тийн“, публикувано специално за каузата. За трети път градът под тепетата посреща инициативата, която обединява грижата за природата и любовта към четенето. Събитието се провежда с подкрепата на Община Пловдив, Народна библиотека „Иван Вазов“ и Фондация „Пловдив 2019“. \r\nКуклено шоу, много музика, игри с награди и предизвикателства очакват всички участници в празничния ден. На сцената за втора поредна година ще излязат звездите от „Art Voice Centre“. За настроението на всички присъстващи ще се погрижат още група „Мини бамбини“ и фолклорен ансамбъл „Тракийска младост“ към СУ „Любен Каравелов“. \r\nОсвен книгите, които децата ще получат срещу предадената хартия за рециклиране, те имат възможност да си спечелят още повече награди в екоиграта и в специалната викторина „Светът на Нарния“, вдъхновена от литературния символ на кампанията тази година.", "date": "2018.09.25", "title": "Пловдив: Финалът на тазгодишното издание на благотворителната кампания „Стара хартия за нова книга“ ще бъде поставен на 29 септември"}
{"url": "http://www.focus-news.net/news/2018/09/25/2571185/premierat-boyko-borisov-ne-mi-e-tsel-da-se-snimam-s-donald-tramp-sazhalyavam-za-isteriyata-koyato-se-vdigna-v-balgariya-ot-heytarite-i-platenite-trolove-na-bsp.html", "text": "По никакъв начин не станах по-оптимист и не съм по-спокоен, макар че всички говорят за мир и разбирателство. И от изказванията на президентите Тръмп и Ердоган, и от тези на всички останали виждате, че всички са за ненамеса във вътрешните работи, за толерантност, но ако може другите да ги спазват. Това каза пред журналисти в Ню Йорк премиерът Бойко Борисов, който участва в 73-тата сесия на ООН в САЩ, предаде репортер на  Агенция „Фокус“.   „Твърде съм малък да коментирам изявленията на президента на САЩ. Съжалявам за тази истерия, която се вдигна в България от хейтърите и платените тролове на БСП – Бог ми е свидетел, пък и вие, че по никакъв начин не сме парадирали и не сме казали каквото и да е, освен за това, че съм имал разговори с президента Тръмп. Не ми е целта да се снимаме. На някои може да им е, на мен не ми е. Надявам се това да престане, защото е непродуктивно и по никакъв начин не е добре“, заяви Борисов. По думите му в речта на американския президент прозират няколко неща, които обясняват защо той е толкова популярен сред голяма част от американците. „На първо място е интересът на САЩ - няма да даваме  повече пари за тези, които не ни уважават, няма да участване там, където не ни уважават, не допускаме да ни се месят във вътрешните работи“, коментира българският премиер.  \r\n„Това, което виждам и чета между редовете – тези, които ще купуват руски газ в Европа, ще имат проблем. Тук идва най-важният въпрос за цената – кой ще бъде по-евтиният, след като бъде доставен. Може да ни спаси само европейският газов хъб, чрез който конкуренцията да определя цената и българската икономика и потребители да имат възможност да купуват на най-ниската цена“, допълни още той.", "date": "2018.09.25", "title": "Премиерът Бойко Борисов: Не ми е цел да се снимам с Доналд Тръмп - съжалявам за истерията, която се вдигна в България от хейтърите и платените тролове на БСП"}
{"url": "http://www.focus-news.net/news/2018/09/25/2571176/tehran-times-evropeyskiyat-sayuz-i-iran-se-razbraha-za-nova-razplashtatelna-sistema-koyato-shte-zaobikalya-sanktsiite-na-sasht.html", "text": "Европейският съюз ще създаде нови разплащателни канали в обход на американските санцкии, за да запази петролните и другите си бизнес сделки с Иран, заяви Федерика Могерини, върховният представител на Съюза по външните работи и политиката на сигурност, пише  електронното издание Tehran Times . \r\nОбявлението на Могерини дойде след среща с външните министри на Великобритания, Франция, Германия, Русия, Китай и Иран в кулоарите на Общото събрание на ООН в Ню Йорк. \r\n„На практика, това означава, че страните-членки на ЕС ще създадат институция, чрез която ще се извършват легални финансови транзакции с Иран и това ще позволи на европейските компании да продължат да търгуват с Иран в съответствие със законодателството на Европейския съюз и тя може да бъде отворена и за други партньори по света“, заяви върховният представител пред журналистите след срещата, която се проведе при затворени врата. \r\nЕвропейският съюз, Русия и Китай заявиха чрез съвместно изявление, че т.нар. „Дружество със специална цел“ ще „подпомага и подсигурява икономическите оператори, които искат да правят законен бизнес с Иран“. \r\nВ документа се добавя, че страните, които подписаха ядреното споразумение през 2015 година „препотвърдиха своят ангажимент за пълно и ефективно му прилагане с добронамереност и конструктивна атмосфера“. \r\nПревод и редакция:", "date": "2018.09.25", "title": "Tehran Times: Европейският съюз и Иран се разбраха за нова разплащателна система, която ще заобикаля санкциите на САЩ"}
{"url": "http://www.focus-news.net/news/2018/09/25/2571186/sport-tsska-se-klasira-za-osminafinalite-na-kupata-na-balgariya-sled-pobeda-s-20-nad-montana.html", "text": "ЦСКА победи втородивизионния Монтана с 2:0 на неговия стадион „Огоста“ в мач от шестнайсетинафиналите на Купата на България и продължава напред към следващия кръг на турнира. Головете за столичния гранд отбелязаха бразилеца Евандро в 52-ата минута и новото попълнение Али Соу във втората минута на добавеното време. По-рано днес Левски победи третодивизионния Атлетик Куклен с 6:0, а Локомотив Пловдив преодоля Поморие с минималното 1:0.", "date": "2018.09.25", "title": "Спорт: ЦСКА се класира за осминафиналите на Купата на България след победа с 2:0 над Монтана"}
{"url": "http://www.focus-news.net/news/2018/09/25/2571210/afp-darzhavniyat-sekretar-na-sasht-e-obezpokoen-ot-plana-za-razplashtane-mezhdu-es-i-iran.html", "text": "Държавният секретар на САЩ Майкъл Помпео е „обезпокоен“ от плана за разплащане между ЕС и Иран \r\nДържавният секретар на САЩ Майкъл Помпео отхвърли във вторник план на Европейския съюз за създаване на начин за запазване на бизнеса с Иран и за избягване на подновените американски санкции. \r\nОбръщайки се към групата за натиск „Обединени срещу ядрен Иран“, Помпео заяви, че е \"разстроен и наистина дълбоко разочарован\" от съобщението в понеделник от останалите страни от иранската ядрена сделка. \r\n\"Това е една от най-контрапродуктивните мерки, които можем да си представим за регионалния мир и сигурност\", каза Помпео, обвинявайки Европейския съюз в \"укрепването на ранга на Иран като най-новия държавен спонсор на тероризма\". \r\n\"Предполагам, че корумпираните аятоласи и Иранската революционна гвардия се смеят тази сутрин\", добави Помпео на събитието в Ню Йорк, в реч, която няколко пъти беше прекъсната от антивоенни протестиращи.  Юлиян Марков", "date": "2018.09.25", "title": "AFP: Държавният секретар на САЩ е „обезпокоен“ от плана за разплащане между ЕС и Иран"}
{"url": "http://www.focus-news.net/news/2018/09/25/2571189/ana-mpa-gartsiya-aleksis-tsipras-i-redzhep-taiyp-erdogan-govoriha-polovin-chas-v-nyu-york.html", "text": "Министър-председателят на Гърция Алексис Ципрас се срещна с турския президент Реджеп Таийп Ердоган в кулоарите на 73-ото Общо събрание на ООН в Ню Йорк, предава  гръцката държавна агенция АНА-МПА . \r\nСрещата се състоя в 11:30 (18:30 българско време) във вторник и продължи половин час. \r\nПо информация от гръцки правителствени източници, главни теми на разговора са били двустранните отношения, ситуацията в Егейско море, кипърския проблем, споразумението между ЕС и Турция, както и теми от регионалния дневен ред. \r\nПревод и редакция:", "date": "2018.09.25", "title": "АНА-МПА (Гърция): Алексис Ципрас и Реджеп Таийп Ердоган говориха половин час в Ню Йорк"}
{"url": "http://www.focus-news.net/news/2018/09/25/2570783/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Централната разузнавателна агенция на САЩ (ЦРУ) отново се посвещава на мисии, като тези, които са изградили облика на службата през 70-годишното й съществуване, а именно – ще прехвърли фокуса си върху държавите съперници, които предизвикват или заплашват Америка, заяви директорът на ЦРУ Джина Хаспел в понеделник, цитирана от  вестник The Washington Post . \r\nВ първите си коментари пред медиите, след като бе назначена официално през май, Хаспел изложи своя план, според който агенцията ще се върне към работата, която е била в основата на разузнавателните мисии преди атаките от 11 септември 2001 година, които, по нейните думи, са превърнали ЦРУ в паравоенна организация, която осъществява смъртоносни операции срещу терористи по целия свят. \r\nИзданието отбелязва, че коментарите на Хаспел представляват публично утвърждаване на трансформацията, която е в ход през последните няколко години,  откакто ЦРУ се опитва да се премести своя фокус от тероризма. \r\nКонтратероризмът не само е погълнал голяма част от вниманието на агенцията през последните 17 години, но и я е вкарал в скандали за затвори, мъчения и други. Именно тази тема бе в основата на критиките към Хаспел по време на процеса на утвърждаването й като директор на службата от сенаторите и медиите, които се бяха съсредоточили върху ролята и в мъченията и бруталното отношение към затворниците. \r\nРазузнавачите и анализаторите на ЦРУ ще „инвестират силно в действия , свързани с най-тежките проблеми“, заяви директорът на службата. Тя не посочи конкретни държави, но, както пише The Washington Post, агенцията вече е изградила нови центрове за събиране на информация срещу Иран и Северна Корея и обучава персонала си за справяне с големите сили, като Русия и Китай, са казали пред изданието неназовани източници от службите. \r\n„Нашите усилия да преодолеем тези сериозни пропуски в разузнаването бяха препятствани през годините от закономерното съсредоточаване на разузнавателната общност върху контратероризма на фона на 9 септември 2011 година“, отбеляза Хаспел. „Групировките, като т.нар. „Ислямска държава“ и „Ал Кайда“ твърдо остават в нашето полезрение, но ние ще насочим нашето внимание основно върху държавите – съперници“. \r\nДиректорът на ЦРУ се изказа в понеделник в университета, където е завършила – в Луисвил. Тя не е пожелала да отговори на въпроси от публиката, или да говори с репортерите, отбелязва вестникът. \r\nХаспел хвърли малко светлина върху преговорите със Северна Корея за прекратяване на ядрените й разработки, предизвикателство, в което тя има сериозно участие заедно с държавния секретар Майк Помпео, когото тя наследи на директорския пост в ЦРУ. \r\nНо тя предвиди, че никак няма да е лесно Северна Корея да бъде убедена да се откаже от оръжията си. \r\n„Севернокорейците гледат на тях, като на гаранция и не мисля, че ще се откажат от тях лесно“, заяви Хаспел. \r\n Що се отнася до Китай, директорът на ЦРУ подчерта, че службата следи внимателно опитите на Пекин да разшири влиянието си в развиващите се държави в Латинска Америка, Африка и Южна Азия, включително чрез предлагането на заеми за бедните държави, които те не мофат да върнат. \r\nПо нейните думи, Китай иска „да се превърне в доминираща сила“ в Азиатскотихоокеанския регион и работи за „намаляване на влиянието на САЩ“. \r\nПо въпроса за Иран, Хаспел заяви, че режимът и неговите проксита са „най-дестабилизиращия“ фактор в региона и това заключение съвпада с мнението на директорите на ЦРУ по време на предишните американски администрации. Предшественика на настоящия ръководител на службата Майк Помпео е създал нов център за мисии, оглавяван от опитни офицери, които са подсилили разузнавателните операции срещу Иран. \r\nОсвен това, директорът на ЦРУ похвали иранския народ и заяви, че неговото правителство изразходва огромни средства, за да подкрепя сирийския режим и бунтовниците в Йемен, докато собствената икономика на Иран е в критично състояние. \r\n*** Президентът на САЩ Доналд Тръмп в понеделник отбеляза приноса на ООН в борбата със зависимостта от наркотиците по света, правейки обрат от миналите си коментари за световната организация, за която казваше, че не може да реализира потенциала си, пише  вестник Washington Examiner . \r\nТръмп похвали генералния секретар на ООН Антониу Гутериш в понеделник и изтъкна приноса му за положителния завой, който е направила организацията, коментира изданието. \r\n„Като наш специален гост, той стана голям приятел и върши невероятна работа в  много, много сложна ситуация, но и прекрасна ситуация“, заяви американският президент. „Винаги съм казвал, че ООН има огромен потенциал и този потенциал започна да се реализира, бавно, но започна“. \r\nWashington Examiner припомня, че през 2017 година американският лидер отбеляза „огромния потенциал“ на световната организация да решава глобалните проблеми, но посочи, че тя „не може да реализира потенциала си“. Тръмп беше по-критичен към ООН преди да стане президент, когато се отзоваваше за нея като „клуб, където хората да си говорят и да си прекарват добре“. \r\nДържавният глава на САЩ се изказа за нуждата да се намалят разпространението и търсенето на наркотиците, които убиват много хора по света. \r\n„Чумата на наркозависимостта продължава да отнема много животи в САЩ и другите страни по света“, подчерта той. „Днес, ние се ангажираме да се борим срещу тази епидемия заедно“. \r\n„Целите са ясни: Да намалим употребата на дрога, да отрежем доставките на нелегалните наркотици, да разширим лечението и да засилим международното сътрудничество“, посочи Тръмп. „Ако направим тези стъпки заедно, можем да спасим животите на безброй хора по всички краища на света“. \r\n***  Президентът на Турция Реджеп Таийп Ердоган заяви, че Анкара ще продължи да увеличава броя на сигурните зони в Сирия, които ще включат и териториите на изток от река Ефрат, пише  електронното издание на вестник Hurryiet . \r\nВ обръщението си пред турските и мюсюлманските общности в Ню Йорк, Ердоган отбеляза, че Турция ще продължи да се бори, докато терористичната заплаха срещу нея бъде прекратена и докато не бъдат ликвидирани терористичните „банди“, които са се прицелили в бъдещето на Сирия. \r\nТурският лидер посочи, че въоръжените сили на страната са освободили четири хиляди кв. км. от територията, контролирана от „Ислямска държава“ и сирийските кюрдски „Отряди за народна самоотбрана“ в рамките на операциите „Щита на Ефрат“ и „Маслинова клонка“ в Сирия. \r\n„Ще предприемем подобни мерки и на изток от Ефрат“, обеща Ердоган, като отбеляза, че Анкара е превърнала освободените от нея райони в сигурни зони за сирийския народ. \r\nТурският президент се обърна и към темата за Ерусалим, като обеща да защитава града от нашественици. \r\n„Няма да изоставим Ерусалим, нашата първа Кибла (посоката, към която мюсюлманите се обръщат по време на молитва – бел. ред.), на нашествениците и тези, които упражняват държавен терор над палестинците“, увери държавният глава. \r\nТурция ще продължи борбата си срещу посегателствата над Свещения град от най-високото ниво на правителствата на САЩ и Израел, обеща още Ердоган. \r\nТурският президент също така разкритикува Съвета за сигурност на ООН, който, според него, обслужва интересите на „определени сили“, вместо да работи за постигането на мир и стабилност по света. \r\n***  Съветникът по национална сигурност на Белия Дом Джон Болтън заяви в понеделник, че обявеното от Русия разполагане на системи за противовъздушна отбрана С-300 в Сирия е „голяма грешка“ и ще представлява „сериозна ескалация“ на и без това високото напрежение в региона и призова Москва да преосмисли решението си, пише  електронното издание The Times of Israel . \r\nКоментарите на Болтън бяха направени във връзка с обявлението на Русия, че ще даде на сирийското правителство още системи за ПВО С-300 след инцидента от миналата седмица, когато бе свален руски самолет, отбелязва изданието и посочва, че разузнавателният Ил-20 е бил свален от сирийските средства за ПВО, които са стреляли в отговор на израелски въздушен удар. \r\nВ понеделник от Кремъл обявиха, че руският президент Владимир Путин е информирал премиера на Израел Бенямин Нетаняху за решението си да предостави на Сирия зенитните системи още в неделя. Говорителят на руския държавен глава Дмитрий Песков подчерта още, че Москва не е съгласна с версията за събитията около сваления самолет на Тел Авив. \r\n„Информацията, предоставена от израелските военни... противоречи на заключенията на Министерството на отбраната на Русия“, заяви прессекретарят на Кремъл, като добави, че действията на израелските пилоти са довели до попадането на руския самолет на мушката на сирийските средства за ПВО. \r\nНещо повече, Песков обвини израелските пилоти, че са „действали преднамерено“ и предупреди, че инцидента може да повлияе негативно на отношенията между двете страни. \r\n„Съгласно информацията на нашите военни експерти, причината (за свалянето) са преднамерените действия на израелските пилоти, което не може да не навреди на нашите отношения“, обясни говорителят на Кремъл. \r\n***", "date": "2018.09.25", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/09/25/2570784/predstoyashti-sabitiya-v-stranata-za-25-septemvri-agentsiya-fokus.html", "text": "***   \r\nОт 09.15 часа в зала „Сердика“ хотел „Балкан“  министърът на правосъдието Цецка Цачева и посланикът на Швейцария у нас н. пр. Мюриел Берсе Коен ще вземат участие в заключителната конференция по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество.  \r\n***   \r\nОт 10.00 часа председателят на Народното събрание Цвета Караянчева ще открие академичната година в Техническия университет. \r\n***   \r\nМинистърът на вътрешните работи Младен Маринов ще открие обновените сгради на областните дирекции на МВР в Пазарджик и Благоевград. В 11.00 часа ще започне официалната церемония пред сградата на ОДМВР-Пазарджик, а в 16.00 часа – пред ОДМВР-Благоевград.   \r\n*** \r\nОт 9.30 часа в зала „Европа“, Конгресен център на КНСБ, ще се проведе конференция „Неформална икономика и недеклариран труд – международни, европейски, национални измерения и добри практики“, която ще бъде открита от президента на КНСБ Пламен Димитров и социалния министър Бисер Петков. \r\n*** \r\nОт 09.30 часа ще се проведе заседание на Съдийската колегия към ВСС. \r\n***   \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад за утвърждаване на цени на „Булгаргаз“ ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за IV тримесечие на 2018 г. \r\n*** \r\nОт 10.00 часа между учебен блок 1 (Ректорат) и учебен блок 2 на ТУ-София, ректорът на университета проф. дтн. инж. Георги Михов тържествено ще откриe новата академична година. \r\n***   \r\nОт 11.00 часа в институцията на омбудсмана (ул. „Георг Вашингтон“ № 22), омбудсманът Мая Манолова свиква широка обществена дискусия по проблеми на гражданите при формирането на сметки за вода. \r\n*** \r\nОт 11.00 часа в салона на Нов Театър НДК ще се проведе пресконференция във връзка с Премиерата на новия спектакъл „Антихрист” по Емилиян Станев  и гостуващия от Франция спeктакъл „La Comedia”. \r\n***   \r\nОт 11.00 часа в Националния пресклуб на БТА ще се състои пресконференция, на която ще бъдат представени акценти от програмата на Европейска нощ на учените.  \r\n***   \r\nОт 12.00 часа в Националния пресклуб на БТА, организаторите на Международното изложение „Световно образование“ ще представят новите тенденции, промени в нагласите и в перспективите пред българите за обучение в чужбина. \r\n***   \r\nОт 15.00 до 17.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n*** \r\nВ 11.30 часа, в залата на Областната управа ще бъде даден брифинг за местните медии по проблемите на регионалната икономика. Изпълнителният председател на БСК Радосвет Радев ще посети Бургас, където ще проведе срещи с ръководството на Търговско-индустриална камара (ТИК) – Бургас, работна закуска с членовете на ТИК-Бургас и среща с областния управител Вълчо Чолаков.  \r\n*** \r\nОт  09.00 часа ще бъде свикано четиридесет и осмото издание на Общински съвет – Бургас.  \r\n***   \r\nОт 10.00 часа пред Учебен корпус № 1 официално ще бъде открита новата академична година в Югозападния университет „Неофит Рилски“. Преди началото на церемонията –  в 09.50 часа ще бъдат поднесени венци и цветя пред паметника на Неофит Рилски.   \r\n*** \r\nОт 10.30 часа в зала № 101 в сградата на Община Благоевград ще се проведе заключителна пресконференция по проект: „Инвестиции в подобряване качеството на образователната среда в Благоевградска професионална гимназия”.  \r\n*** \r\nОт 10.30 часа в зала 101 на общинска администрация ще се състои заключителна пресконференция по проект „Инвестиции в подобряване качеството на образователната среда в Благоевградска професионална гимназия“. \r\n*** \r\nОт 13.15 часа в зала “Одесос” на хотел “Черно море” ще се състои пресконференция по повод започващата международна конференция “Социални услуги на едно гише - нов подход за социално включване”. Организатор на форума е Община Аксаково. \r\n***  \r\nПред сградата на Общината, където ще бъде паркиран Розовият кемпер на „Една от 8“.  \r\n*** \r\nОт 11.00 часа в зала 302 ще се проведе пресконференция по повод ХVІ Международен конкурс за млади изпълнители на популярна песен „Сребърна Янтра“.  \r\n*** \r\nОт 12.00 часа в МДТ \"Константин Кисимов\" ще се проведе пресконференция за премиерния спектакъл „Да си богат не е лесно” по пиесата на популярния френски драматург Пиер Шено.  \r\n*** \r\nОт 15.00 часа в залата на 6 ет. в сградата на Община Видин кметът Огнян Ценков ще се срещне с ръководството и състезателите от СК по кану-каяк „Ванто\" - Видин. \r\n*** \r\nОт 11.00 часа в сградата на Областна администрация - Враца, ет. 6, областният управител Малина Николова и началникът на Регионалното управление на образованието - Враца Галина Евденова ще дадат пресконференция на тема \"Професионалното образование в област Враца на старта на новата учебна година\". \r\n*** \r\nОт 13.00 часа Музеят на хумора и сатирата е домакин на представяне на японската култура и хумор. \r\n*** \r\nОт 09.00 часа във Военно гробище-музей ще се състои военен ритуал и панихида в памет на загиналите за свободата на Южна Добруджа. \r\n*** \r\nОт 10.30 часа в Концертна зала „Добрич“ ще се проведе Тържествено заседание на Общински съвет град Добрич. \r\n*** \r\nОт 11.30 часа в Художествена галерия ще се проведе Гостуваща изложба „Никола Кожухаров (1892-1971)“ – живопис, рисунки, илюстрации, графики. \r\n*** \r\nОт 12.00 часа в Народно читалище „Пробуда – 1939 г.“ ще се състои откриване на паметен знак - Композиция от Кръст за храброст и паметни плочи с имена на загинали от 53-ти пехотен полк, част от 7–ма рилска дивизия. В същия час на пл. „Свобода“ ще започне Празничен концерт „Фолклорна магия“ на Професионален фолклорен ансамбъл „Добруджа“. На събитието ще присъства и кметът на Добрич Йордан Йорданов.  \r\n*** \r\nОт 16.00 часа в Градски парк „Свети Георги” ще се състои концерт със стари градски шлагери  и патриотични песни „Обичам те, Добрич”. В същия час на Стадион „Дружба“ ще се състои футболен мач между отборите на Добруджа (Добрич) и Локомотив (София) от 1/16-финалите на турнира за Купата на България. \r\n*** \r\nОт 19.30 часа на пл. „Свобода“ ще се състои Празничен поп – рок концерт „Здравей, Добрич“. В Драматичен театър „Йордан Йовков“ ще се състои Балет „Арабеск“ – галавечер с избрани пиеси от юбилейния сезон. \r\n***   \r\nОт 12.30 часа в Регионалния пресклуб на БТА, Медицински университет – Плевен ще представи проект „Център за компетентност по персонализирана медицина, 3D и телемедицина, роботизирана и минимално инвазивна хирургия“.   \r\n*** \r\nОт 10.30 час в аула „Проф. Милен Бешков” (Централен корпус) в Университет по хранителни технологии ще бъде открита учебната година.  \r\n*** \r\nОт 14.00 часа в зала „Княз Александър I“ на Историческия музей ще бъде открита изложбата „От Виена и Константинопол. Етнография на града“. \r\n*** \r\nОт 10.00 часа в Детски отдел на библиотека „Родина”, ул. „Българско опълчение“ № 69, ще се състои „Приказно утро” с деца от ДГ № 68 „Патиланско царство“. \r\n*** \r\nОт 18.00 часа в къща музей „Гео Милев\" ще се проведе среща-разговор с д-р Георги Иванов - /Жорж Трак/ на тема: „Българската култура като наследник на Тракия. Древните артефакти - съчетание на минало и настояще.“ \r\n*** \r\nОт 19.00 часа в Драматичен театър ще гостува Театър на Българската Армия с постановката \"Секс, наркотици и рокендрол\" от Ерик Богосян. \r\n***   \r\nОт 12.00 часа в зала „Марица“ на Областна администрация Хасково ще се състои публична дискусия на тема „Киберсигурност, дигитална грамотност и безопасно поведение в интернет“.  \r\n***   \r\nОт 09.00 часа в зала 304 на общината ще заседава Постоянната комисия „Младежки дейности и спорт. \r\n***   \r\nОт 10.30 часа в зала 304 на общината ще заседава Постоянната комисия „Икономическа политика, общинска собственост и контрол по сделките с общинско имущество. \r\n***   \r\nОт 13.00 часа в зала 304 на общината ще заседава Постоянната комисия „Здравеопазване и социална политика“. \r\n***   \r\nОт 16.00 часа в заседателна зала на ДКТ „Васил Друмев“ ще се състои пресконференция.", "date": "2018.09.25", "title": "Предстоящи събития в страната за 25 септември (Агенция „Фокус“)"}
{"url": "http://www.focus-news.net/news/2018/09/25/2570841/faz-izborite-za-fraktsionen-lider-na-sayuza-hdshss-sa-test-za-angela-merkel.html", "text": "За първи път от 13 г. насам фракционният председател на Съюза (ХДС/ХСС) ще трябва да защитава оставането на поста си – депутатите от двете управляващи в Берлин партии от политическия блок на канцлера Ангела Меркел ще гласуват в следобедните часове на деня, съобщава националният ежедневник  Die Frankfurter Allgemeine Zeitung . \r\nОт редакцията коментират, че би било изненадващо, ако другият претендент за поста - Ралф Бринкхаус (ХДС), успее да пребори Каудер. Но след две драматични правителствени кризи в рамките на няколко месеца, изборите също ще се считат за тестза подкрепата на канцлера и лидера на ХДС Ангела Меркел в правителствената фракция. \r\nКаудер се смята за един от най-близките доверители на канцлера. 69-годишният християндемократ е начело на фракцията на Съюза (ХДС/ХСС) от момента, в който и Меркел бе избрана за първи път за канцлер на ФРГ. Все пак – подчертава изданието, председателят на Християнсоциалния съюз (ХСС) Хорст Зеехофер и техният фракционен лидер Александер Добринт също са подкрепили кандидатурата на Каудер.  \r\nВъпреки това все още се очаква много депутати, особено от групата на критиците на Меркел, да отправят сигнал срещу канцлера и да гласуват за опонента на Каудер - Бринкхаус. Изборите са тайни - така че никой от тях няма да се притеснява за последствията.  Тереза Герова", "date": "2018.09.25", "title": "FAZ: Изборите за фракционен лидер на Съюза (ХДС/ХСС) са тест за Ангела Меркел"}
{"url": "http://www.focus-news.net/news/2018/09/25/2571188/temata-za-detskoto-pravosadie-e-strategicheska-za-balgarskoto-pravitelstvo-obzor.html", "text": "Темата за детското правосъдие е стратегическа за българското правителство, защото поставя в центъра правата на детето и отговорността на държавата при тяхното гарантирането. Това заяви министърът на правосъдието Цецка Цачева по време на заключителната конференция по проект „Укрепване на правния и институционалния капацитет на съдебната система в сферата на Правосъдието за деца“, финансиран от Българо-швейцарската програма за сътрудничество. Министър Цачева коментира, че в рамките на проекта са за работа с деца са обучени 112 съдии, прокурори, полицейски служители и социални работници в страната. Изградени са 12 „сини стаи“ за щадящо изслушване на малолетни и непълнолетни. Цачева посочи, че се е пристъпило и към синхронизиране на системата за правосъдие за деца у нас с европейските и международни стандарти.  \r\nТя отбеляза още, че законодателната политика на България приема семейството като естествена среда, в която се отглежда и възпитава детето и припомни, че в тази връзка Министерството на правосъдието е изготвило промени в Наказателния кодекс, предвиждащи повишаване ефективността на превенцията и борбата със сексуалното насилие и със сексуалната експлоатация на деца, както и с детската порнография и укрепване защитата на жертвите на тези престъпления. При изпълнението на проекта са изготвени и допълнения в Наказателно процесуалния кодекс, които предвиждат щадящ режим за изслушване на деца в досег със съдебната система.   \r\n„Най-голямото предизвикателство бе изготвения през 2016 г. проект на  Закон за отклоняване от наказателно производство и налагане на възпитателни мерки на непълнолетни лица. Организирано бе широкото му обществено обсъждане през януари т.г. и се работи по преодоляване на спорните моменти по отношение режима на малолетните деца и ситуирането на Националната служба за възпитателна подкрепа“, заяви министър Цачева. По думите й работата по законопроекта продължава до намиране на най-точните решения в краткосрочен план.  \r\nПосланикът на Швейцария у нас Мюриел Берсе Коен допълни, че децата са нашето бъдеще и ние трябва непрекъснато да работим за подобряването на правната рамка, за да защитим техните права. Тя акцентира върху необходимостта обученията на магистрати и експерти да продължат и в бъдеще, а работата на пилотните съдилища по проекта да се ползва като насока за останалите в страната. \r\nПо проекта са създадени специализирани съдебни състави в 5 пилотни съдилища  - окръжните съдилища във Варна и Пловдив и районните съдилища във Варна, Пловдив и Козлодуй, в които работят голяма част от магистратите преминали през специализираното обучение. От ноември 2015 г. до сега те са разгледали общо над 5 200 граждански дела с участието на деца по повод развод по взаимно съгласие и по исков ред и недействителност на брака, изменение, ограничение или лишаване от родителски права, издръжка на дете, защита срещу домашно насилие, дела от Закона за закрила на детето – настаняване извън семейството.  Разгледаните от тези специализирани съдебни състави наказателни дела с участието на деца жертви, свидетели или правонарушители, са над 1100. \r\nОт своя страна зам.-министърът на правосъдието Евгени Стоянов коментира, че благодарение на финансовата помощ на Българо-швейцарската програма за сътрудничество по проекта са изградени и оборудвани 12 помещения за щадящо изслушване на малолетни и непълнолетни по граждански и наказателни производства. По думите му председателите на окръжните и районните съдилища във Варна, Плевен, Козлодуй, Враца, Хасково, Смолян, Добрич, Разград, Силистра, Кърджали, Търговище и Ловеч са създали организация, така че сините стаи да се ползват, както от съда и прокуратурата, така и от полицейските органи и социални служби в съдебните им райони.  Стоянов добави, че 26 деца са били изслушани в първите 4 „сини стаи“, които са открити между 2016 г. и началото на 2018 г. във Варна, Плевен, Козлодуй и Враца. От тях 18 са малолетни и 8 са непълнолетни. Зам.-министърът уточни, че децата са били изслушани в щадяща среда, близка до семейната, от обучен експерт, така че да бъдат предпазени от стреса, който биха изпитали в строгата атмосфера на съдебните сгради или полицейски управления и далеч от евентуален насилник или възрастен свидетел, от който биха могли да изпитват страх.", "date": "2018.09.25", "title": "Темата за детското правосъдие е стратегическа за българското правителство (ОБЗОР)"}
{"url": "http://www.focus-news.net/news/2018/09/25/2570814/kevr-shte-obsazhda-poskapvaneto-na-prirodniya-gaz-s-14-ot-oktomvri.html", "text": "Комисията за енергийно и водно регулиране ще обсъжда на открито заседание поскъпването на природния газ с 14% от октомври. Поисканото от „Булгаргаз“ увеличение е подкрепено от енергийния регулатор заради очакваните по-високи доставни цени, по-високия курс на щатския долар спрямо лева, както и факта че през третото тримесечие газовата компания е продавала на загуба. \r\nПовишаването на цената на синьото гориво ще засегне и цените на парното и топлата вода, като увеличението ще е различно за различните градове. Според регулатора от началото на отоплителния сезон парното и топлата вода трябва да поскъпнат средно за страната с 8 на сто. Увеличение на цените с около 7 процента имаше и от юли.  \r\nПромяна в цената на парното от октомври не се очаква в Русе, Перник, Сливен и Габрово, тъй като топлофикациите в тези градове са на въглища. Окончателно решение за цената на природния газ регулаторът ще вземе на закрито заседание в края на този месец.", "date": "2018.09.25", "title": "КЕВР ще обсъжда поскъпването на природния газ с 14% от октомври"}
{"url": "http://www.focus-news.net/news/2018/09/25/2570788/sputnik-targovskoto-sporazumenie-mezhdu-sasht-i-yuzhna-koreya-shte-obarne-vnimanie-na-targovskiya-defitsit-i-shte-razshiri-iznosa-zayavi-donald-tramp.html", "text": "САЩ и Южна Корея са подписали търговско споразумение, което ще ограничи настоящия търговски дефицит и ще позволи износа на повече американски продукти към Сеул, заяви американският президент Доналд Тръмп по време на церемония за подписването на договора със своя южнокорейски колега Мун Дже-ин в понеделник, предава  Sputnik . \r\n„Новото споразумение между САЩ и Южна Корея включва значителни подобрения за намаляване на нашия търговски дефицит и разширяване на възможностите за износ на американски продукти в Южна Корея“, заяви Тръмп. \r\nНовото търговско споразумение ще защити американската автомобилна индустрия като увеличи бройката на превозни средства за всеки производител, на които ще бъде позволено да се внасят в Южна Корея, обявиха от Белия дом в прессъобщение. \r\nВ него се казва също, че като част от сделката, Южна Корея ще обърне внимание на потребителски процедури, които вредят на американския износ, както и ще променят своите процедури за възстановяване на лекарства, за да дадат на американския износ равен шанс в тази индустрия.  Йонислав Дочев", "date": "2018.09.25", "title": "Sputnik: Търговското споразумение между САЩ и Южна Корея ще обърне внимание на търговския дефицит и ще разшири износа, заяви Доналд Тръмп"}
{"url": "http://www.focus-news.net/news/2018/09/25/2570789/izvestiya-rusiya-zapochna-ucheniya-v-cherno-more-i-krim.html", "text": "Русия е започнала мащабни военни учения в Черно море на 24 септември. В тях ще вземат участие повече от 1 000 военнослужещи, около 10 кораба от черноморския флот на страната и над 50 далекобойни, оперативно-тактически и щурмови самолети, пише руският вестник  „Известия“ . \r\nПо-конкретно, ескадрила на оперативно-тактическата авиация заедно с четвърта армейска военновъздушна армия и противоракетната отбрана от Южния военен окръг са отразили масирани ракетни удари от авиацията на условния противник в небето над Крим, заяви началникът на пресслужбата на Южния военен окръг Вадим Астафьев. \r\nУченията се провеждат на фона на утежнената ситуация в Азовско море. На 23 септември спасителният плавателен съд А500 „Донбас“ и морският кораб А830 „Корец“ от Военноморските сили на Украйна са навлезнали в изключителната икономическа зона на Русия край бреговете на Крим и са преминали под Кримския мост.  Йонислав Дочев", "date": "2018.09.25", "title": "„Известия“: Русия започна учения в Черно море и Крим"}
{"url": "http://www.focus-news.net/news/2018/09/25/2570790/kathimerini-gratskata-politsiya-e-arestuvala-osem-dushi-zaradi-napadenie-nad-deputat-na-siriza.html", "text": "Гръцката полиция заяви, че е арестувала осем души по подозрения за участие в нападение от предполагаеми крайнодесни хора над депутата от управляващата СИРИЗА Петрос Константинеас, предава електронното издание на гръцкия вестник  Kathimerini . \r\nКонстантинеас е бил хоспитализиран в неделя с незастрашаващи живота рани, след като е бил пребит пред футболен стадион в южния град Каламата. \r\nСИРИЗА описа нападението като „фашистко“. \r\nВ понеделник полицията информира, че повече от 20 души са били задържани по подозрение в участие. Осемте, които са били арестувани, са изправени пред обвинения, включително умишлени телесни повреди и нарушения на гръцките спортни закони.  Йонислав Дочев", "date": "2018.09.25", "title": "Kathimerini: Гръцката полиция е арестувала осем души заради нападение над депутат на СИРИЗА"}
{"url": "http://www.focus-news.net/news/2018/09/25/2570785/gazeta-express-kosovo-nyama-da-narushi-teritorialnata-tsyalost-na-sarbiya-zayavi-kadri-veseli.html", "text": "Председателят на косовския парламент и лидер на най-голямата политическа партия в Косово – ДПК, Кадри Весели заяви, че работи върху обединението на всички политически лидери за постигане на консенсус свързан с диалога със Сърбия, пише базираното в Прищина албанско електронно издание  Gazeta Express . \r\nВесели повтори, че Косово е обединено когато става въпрос за запазване на териториалната му цялост. Той също каза, че мечтата му е някой ден Прешево, Медведжа и Буяновац да се обединят с Косово и че той няма да спре да работи, за да направи това реалност, отбелязвайки, в същото време, че е против нарушаването на териториалната цялост на Сърбия. \r\nПредседателят на парламента призова всички политически партии да се обединят във финалната фаза на диалога със Сърбия сега, след като правителството установи преговорния екип, но който все още трябва да бъде потвърден от парламента. В интервю за агенция „Kosovapress“ Весели поясни, че работи върху организирането на кръгла маса с всички политически лидери, насочена към постигането на консенсус по отношение на диалога със Сърбия. Той заяви, че само обединено Косово „може да победи Сърбия“ в тяхното начинание да дестабилизират региона и да разпалят нови конфликти. Весели спомена речта на сръбския президент Александър Вучич по време на посещението му в Косово в началото на септември, наричайки го „поощряване на геноцидните политики“.  Йонислав Дочев", "date": "2018.09.25", "title": "Gazeta Express: Косово няма да наруши териториалната цялост на Сърбия, заяви Кадри Весели"}
{"url": "http://www.focus-news.net/news/2018/09/25/2570795/intenziven-trafik-v-posledniya-pochiven-den-obzor.html", "text": "Интензивен бе трафикът по основните пътищата у нас в последния от поредицата почивни дни. На много места, най-вече в участъци, в които се извършват ремонтни дейности, се образуваха тапи. Полицейското присъствие беше засилено по основните пътища и автомагистралите и по всички входно-изходни артерии на големите градове. Най-натоварени за движение бяха  магистралите „Тракия“, „Хемус“ и „Струма“. Засилен бе трафикът и на граничните пунктове с Гърция, Сърбия и Румъния. През деня нямаше регистрирани сериозни инциденти по пътищата.  \r\nЗадръствания се образуваха по АМ „Хемус“ заради ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. За повишаване безопасността и улеснение на движението бяха пуснати две ленти за движение към София и една за Варна. \r\nЗаради ремонтните дейности беше ограничено движението на тежкотоварните камиони над 12 тона. Превозните средства се отклоняваха при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.  \r\nЗатруднение в движението имаше и на АМ „Тракия“ поради ремонт на съоръженията при 17-ти и 18-ти километър в посока Бургас. За улеснение на пътуващите имаше две ленти за София и една лента за Бургас. Колони се образуваха и в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. Ремонтни дейности се извършват и на моста над р. Елшишка при 89-ти км на АМ „Тракия“, което доведе до задръстване.  \r\nНатоварен беше и трафикът през Владая - по път I-1 (Е-79).", "date": "2018.09.25", "title": "Интензивен трафик в последния почивен ден (ОБЗОР)"}
{"url": "http://www.focus-news.net/news/2018/09/25/2570796/the-daily-express-tereza-mey-i-donald-tramp-shte-provedat-targovski-razgovori-otnosno-brekzit-v-sryada.html", "text": "Британският премиер Тереза Мей ще проведе търговски разговори с президента на САЩ Доналд Тръмп в сряда, докато се подготвя за успешното бъдеще на Великобритания след Брекзит, пише британският евроскептичен ежедневник  The Daily Express . \r\nОт Даунинг стрийт потвърдиха, че министър-председателят ще се срещне с американския държавен глава по време на посещението ѝ в Ню Йорк през тази седмица, като част от участието ѝ в Общото събрание на ООН. \r\nВ сбит 48-часов график, Тереза Мей ще вземе участие и в дискусиите на ООН относно контрола върху химическите оръжия, където тя отново ще осъди руската връзка в нападението с невропаралитичен газ над бившия руски агент Сергей Скрипал и дъщеря му Юлия в Солзбъри. \r\nТя ще се срещне и с иранския президент Хасан Роухани, където се очаква да повдигне въпроса за случая на британския гражданин Назанин Загари-Ратклиф, който е осъден несправедливо в Иран. \r\nДвустранната среща на Мей с Тръмп ще постави във фокуса си бъдещата търговия между двете страни, както и контрола на химическите оръжия. \r\nПреди отпътуването си, Мей беше интервюирана от Джон Дикерсън в предаването „Тази сутрин“ на американския телевизионен канал „CBS“. Дикерсън започна интервюто с въпроса: „Господин Тръмп слуша ли ви?“ \r\nНа което Мей отговори: „Да, имаме много добри дискусии. Смисълът на специалните отношения е, че можем да имаме онези откровени и открити дискусии. Когато не сме съгласни можем да си го кажем един на друг и защо е така, но в същото време ние си сътрудничим върху толкова други неща, които са от ключово значение за нас. Сигурността и отбраната предимно“. \r\nТя също посочи, че е убедила Тръмп относно значението на НАТО. „Аз бях първият лидер, който дойде след инаугурацията му. Успяхме да си говорим открито относно значението на НАТО и той потвърди американския ангажимент към Алианса“. \r\nБританският премиер също така настоя, че има доверие на Тръмп. „Работим заедно, имаме специална връзка“, заяви тя.  Йонислав Дочев", "date": "2018.09.25", "title": "The Daily Express: Тереза Мей и Доналд Тръмп ще проведат търговски разговори относно Брекзит в сряда"}
{"url": "http://www.focus-news.net/news/2018/09/25/2570786/sputnik-flamandskoto-pravitelstvo-na-belgiya-tvardi-che-regionat-shte-bade-vtoriyat-nay-silno-zasegnat-ot-brekzit.html", "text": "Фламандският регион на Белгия може да е остане единствено зад Ирландия по обема на загуби, причинени от излизането на Великобритания от Европейския съюз, заяви фламандският министър-председател Геерт Буржоа в понеделник, предава  Sputnik . \r\n„След Ирландия, Фламандският регион ще бъде най-сериозно засегнат“, заяви Буржоа, говорейки в парламента на най-населения и икономически развит регион на Белгия. \r\nСпоред изследване на Католическия университет в Льовен, Брекзит без споразумение може да коства на Фламандския регион 28 000 работни места. Поради това, лидерът на местния парламент счита за нужно фламандските компании да бъдат подготвени за тази ситуация и да пренасочат бизнесите си към нови пазари. \r\nСпоред международната консултантска компания „Deloitte“ Белгия е четвъртата страна от ЕС, след Германия, Франция и Холандия, която ще бъде най-сериозно засегната икономически от предстоящото излизане на Великобритания от Блока. Последствията се очаква да бъдат усетени най-вече във Фламандския регион, който е отговорен за 80 процента от белгийския износ към Великобритания.  Йонислав Дочев", "date": "2018.09.25", "title": "Sputnik: Фламандското правителство на Белгия твърди, че регионът ще бъде вторият най-силно засегнат от Брекзит"}
{"url": "http://www.focus-news.net/news/2018/09/25/2570793/the-times-tereza-mey-uspokoi-kabineta-si-otnosno-brekzit.html", "text": "Министър-председателят на Великобритания Тереза Мей се изправи пред критиците в кабинета си относно нейния план от „Чекърс“ и спечели подкрепа от някои министри за неговото прокарване по време на конференцията на Консервативната партия през следващата седмица, пише британският вестник  The Times . \r\nМей успя да осигури и правителствено съгласие за нова имиграционна система след Брекзит, въпреки възраженията на финансовия министър Филип Хамънд за това как промяната трябва да бъде управлявана. \r\nЗаплахите с бунт от министри, поддръжници на Брекзит, изискващи Тереза Мей да потърси по-разхлабено споразумение с ЕС, в канадски стил, се провалиха, след като тя каза на колегите си да се успокоят в лицето на опозицията от Брюксел. \r\nВътрешният министър Саджид Джавид представи подробностите на нова „глобална“ имиграционна система по време на среща в понеделник заедно с Алън Манинг, председател на Консултативния съвет по миграция. \r\nОт Даунинг стрийт заявиха, че системата трябва да улесни идването във Великобритания на висококвалифицирани работници, вместо на нискоквалифицирани такива, добавяйки: „Кабинетът се съгласи, че веднъж щом свободното придвижване бъде прекратено, правителството ще може да представи нова система, която работи за най-добрите интереси на Великобритания – включително и като помага за засилването на продуктивността“. \r\nХамънд и Грег Кларк, министърът на бизнеса, призова бизнесите да получат повече помощ за адаптация към новата система. Те не бяха подкрепени от други министри, привърженици на оставането в ЕС. Източник от правителството заяви, че финансовият министър е подкрепил общите предложения на Саджид Джавид, приемайки че той е променил позициите си по отношение на миграцията през тази година. \r\n„Филип Хамънд не оспори продължаването на свободата на движението, нито пък обуздаването на нискоквалифицираната миграция“, заяви източникът.  Йонислав Дочев", "date": "2018.09.25", "title": "The Times: Тереза Мей успокои кабинета си относно Брекзит"}
{"url": "http://www.focus-news.net/news/2018/09/25/2570798/sport-uefa-shte-podnovi-razsledvaneto-si-sreshtu-pszh.html", "text": "УЕФА ще поднови разследването си срещу френския шампион Пари Сен Жермен за нарушаване на финансовия феърплей, обявиха от организацията на официалния си уебсайт. Наскоро разследването беше прекратено, но след това стана ясно, че това решение ще се преразгледа. Основният мотив за разследване на ПСЖ са сериозните трансфери, които бяха направени през лятото на 2017 година, когато френският клуб привлече Неймар и Килиан Мбапе за обща сума от над 400 милиона евро.", "date": "2018.09.25", "title": "Спорт: УЕФА ще поднови разследването си срещу ПСЖ"}
{"url": "http://www.focus-news.net/news/2018/09/25/2570815/afp-kitay-zayavi-che-ne-mozhe-da-vodi-targovski-razgovori-sas-sasht-s-opryan-do-garloto-nozh.html", "text": "Китай заяви във вторник, че е невъзможно да води търговски разговори със САЩ, докато Вашингтон налага мита, които са като „нож, опрян в нечие гърло“, предава  AFP . \r\nГоворейки ден, след като САЩ въведоха мита върху китайски стоки на стойност 200 милиарда долара, заместник-министърът на търговията Ван Шувен заяви пред журналисти: „Сега, след като САЩ усвоиха този тип на широкомащабни търговски ограничения, те опират нож в нечие гърло. При тези обстоятелства, как могат да продължат преговорите?“  Йонислав Дочев", "date": "2018.09.25", "title": "AFP: Китай заяви, че не може да води търговски разговори със САЩ „с опрян до гърлото нож“"}
{"url": "http://www.focus-news.net/news/2018/09/25/2570794/the-guardian-donald-tramp-planira-nova-sreshta-na-varha-s-kim-chen-un-godina-sled-kato-zaplashi-da-unishtozhi-severna-koreya.html", "text": "Президентът на САЩ Доналд Тръмп заяви, че очаква с нетърпение провеждането на втора среща на върха с „много открития и страхотен“ севернокорейски лидер Ким Чен-ун, която ще бъде обявена в „скоро време“, пише британският вестник  The Guardian . \r\nТръмп говореше по време на поява в Ню Йорк в понеделник с президента на Южна Корея Мун Дже-ун, който твърди че решението на Северна Корея да се откаже от своята ядрена програма е необратимо. \r\nДвамата президенти се срещнаха в кулоарите на Общото събрание на ООН, където подписаха ново двустранно търговско споразумение и Мун заяви, че носи ново съобщение от Ким за американския президент относно провеждането на втора среща на върха. \r\n„Председателят Ким беше много открит и страхотен, ако трябва да съм честен. И мисля, че той иска да се случи нещо“, заяви Тръмп. „Така че ние се справихме… справихме се доста добре с уважение към Северна Корея“. \r\n„Ще имаме втора среща на върха с председателя Ким в не много далечното бъдеще“, добави американският държавен глава. „И мисля, че в много кратък период от време, това ще бъде обявено и местоположението ѝ ще се уточни“. \r\nДържавният секретар на САЩ Майк Помпео получи задачата да уреди втората среща на върха и заяви пред репортери в Ню Йорк, че се надява скоро да лети за Пхенян. \r\nРазточителните коментари на Тръмп за Ким Чен-ун представят забележителния обрат от първата поява на американския президент на Общото събрание на ООН, почти преди една година, където той отправи обиди към Ким и заплаши да „унищожи напълно“ Северна Корея, отбелязва британският вестник.  Йонислав Дочев", "date": "2018.09.25", "title": "The Guardian: Доналд Тръмп планира нова среща на върха с Ким Чен-ун, година след като заплаши да унищожи Северна Корея"}
{"url": "http://www.focus-news.net/news/2018/09/25/2570799/reuters-kitay-se-nadyava-che-velikobritaniya-nyama-da-zaema-strani-i-shte-uvazhava-suvereniteta-na-yuzhnokitaysko-more.html", "text": "Китай се надява, че Великобритания ще може да отстои позицията си на незаемане на страни в Южнокитайско море и добросъвестно да уважи суверенитета и териториалната цялост на Китай, заяви китайският министър на външните работи Ван И пред своя британски колега Джереми Хънт, предава  Reuters . \r\nДвамата външни министри се срещнаха в кулоарите на Общото събрание на ООН в Ню Йорк и Ван И е изразил „твърдата позиция“ на Китай в Южнокитайско море, обявиха от външното министерство на страната във вторник. \r\nКитай „се надява, че Великобритания наистина ще приложи своята позиция на незаемане на страни в спора в Южнокитайско море, добросъвестно ще уважава суверенитета и териториалната цялост на Китай и няма да прави нищо, което ще наруши взаимното доверие между двете страни“, се казва в съобщението на ведомството, цитирайки Ван И.  Йонислав Дочев", "date": "2018.09.25", "title": "Reuters: Китай се надява, че Великобритания няма да заема страни и ще уважава суверенитета на Южнокитайско море"}
{"url": "http://www.focus-news.net/news/2018/09/25/2570797/london-evening-standard-leybaristkata-partiya-se-gotvi-da-othvarli-plana-za-brekzit-na-tereza-mey-spored-sar-kiar-starmar.html", "text": "Лейбъристката партия се готви да отхвърли плана за Брекзит на британския премиер Тереза Мей в парламента, според министъра за Брекзит в сянка Сър Киър Стармър, пише британският вестник  London Evening Standard . \r\nСпоред информация на вестника, по време на предстоящата си реч на конференцията на Лейбъристката партия в Ливърпул, Стармър ще предупреди че „разделението, хаоса и провала“ на Консервативната партия около Брекзит поставя бъдещия просперитет на държавата в риск. \r\nТой ще заяви: „Партията, която някога обеща да ремонтира покрива докато слънцето пече, сега изглежда възнамерява да изгори цялата къща“. \r\nНеговото предупреждение идва, докато лейбъристките делегати се готвят да гласуват за компромисно предложение за запазване на опцията за втори референдум за Брекзит „на масата“.  Йонислав Дочев", "date": "2018.09.25", "title": "London Evening Standard: Лейбъристката партия се готви да отхвърли плана за Брекзит на Тереза Мей, според Сър Киър Стармър"}
{"url": "http://www.focus-news.net/news/2018/09/25/2570801/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Русия не повярва на уверенията на Израел, че не е участвал в катастрофата на руския военен самолет Ил-20 – и възнамерява да направи това, за което Тел Авив разубеждаваше Москва през последните няколко години. В Сирия ще бъдат поставени зенитно-ракетни комплекси С-300, които ще променят радикално обстановката в региона. Не е изключено Израел да се опита да унищожи тези С-300. Но как точно, пише руският вестник  „Взгляд“ . \r\nВ понеделник министърът на отбраната на Русия Сергей Шойгу обяви трансферът на съвременни ракетни комплекси С-300 в Сирия. В допълнение, командните пунктове на сирийските ПВО вече ще бъдат екипирани с автоматична система, която ще позволи централно наблюдение на въздушната обстановка, ще контролира всички сирийски въздушни отбранителни сили и съоръжения и оперативно ще задава указания. \r\n„Главното е да бъде гарантирана идентификацията на всички руски самолети от сирийските ПВО“, подчерта Шойгу. За да се изключат още инциденти, като този с Ил-20, за всяко изчисление на ПВО ще могат да се съветват с руски офицери, заяви в тази връзка за вестник „Коммераснтъ“ високопоставен военен източник. \r\nКъсно в понеделник стана ясно, че президентът на Русия Владимир Путин е провел разговори със сирийския си колега Башар Асад по въпроса за доставките. След това сирийският посланик в Москва Рияд Хаддад заяви, че С-300 са нужни „за защита от израелска агресия“. След това министър-председателят на Израел е звъннал на Путин. Той отново е изразил своите съболезнования във връзка със смъртта на руския екипаж на Ил-20. Путин също акцентира вниманието на израелски лидер върху това, че укрепването на сирийската ПВО с С-300 е „адекватен ход в ситуацията“ и че е „предотвратяване на всякаква потенциална опасност“ за руската армия. \r\nВ израелската блогосфера отдавна се обсъждат различни варианти за неутрализация на С-300 в случай на доставки към сирийците. Така, например, публицистът и военен историк Александър Шулман разглежда пет начина. \r\nПървият – хващане на С-300 и преправката ѝ в Израел, подобно на това, как през 1969 година израелските десантчици са заловили съветския П-12, доставен им до египтяните. Вторият – сухопътна операция за унищожаването на С-300 и обслуващия го персонал. По думите на Шулман, нещо подобно е имало и през 1969 година по време на „войната на изтощение“ с Египет. Третият вариант – масирана ракетна атака по позицията на противоракетната система. Четвъртият – електронна спънка: през 2007 радарите на сирийските ПВО са били временно „ослепени“ по време на рейд на бомбардиращи Ф-15. И накрая, петият метод е „просто“ подривна дейност на диверсионна група. \r\n***  Министерството на отбраната на Русия в понеделник вечер проведе още един брифинг, посветен на авиокатастрофата на руския разузнавателен самолет Ил-20 в Средиземно море, край бреговете на Сирия, пише руският вестник  „Российская газета“ . \r\nГоворителят на руското военно ведомство генерал-майор Игор Конашенков представи пред обществеността данни от радара на противовъздушния комплекс С-400, разположен в руската въздушна база Хмеймим в Сирия. По думите му, тези данни потвърждават вината на пилотите от Военновъздушните сили на Израел в катастрофата на руския самолет. \r\n„Обърнахме внимание на отделни коментари, в които присъстват опити да се опише картината на трагедията и в частност внимателно изучихме изявлението на представителя на силите за сигурност на Израел за това, че към момента на трагедията изтребителите Ф-16 предполагаемо са се намирали във въздушното пространство на Израел и на си били зад руския Ил-20“, заяви генерал Конашенков. \r\nВоеначалникът посочи, че всички плахи изявления на представители на израелското военно министерство за предполагаемото неучастие на израелската страна в трагедията са неверни. \r\nКонашенков заяви, че руското министерство на отбраната привежда допълнителни данни, позволяващи, по думите му, да се проследи буквално до секундата, както местоположението на израелските самолети, така и ракетите на комплекса С-200. „Представяме данни, получени от индикаторите на пункта за бойно управление на зенитните ракетни системи С-400 от въздушната база Хмеймим“, поясни той. \r\n***  Русия е започнала мащабни военни учения в Черно море на 24 септември. В тях ще вземат участие повече от 1 000 военнослужещи, около 10 кораба от черноморския флот на страната и над 50 далекобойни, оперативно-тактически и щурмови самолети, пише руският вестник  „Известия“ . \r\nПо-конкретно, ескадрила на оперативно-тактическата авиация заедно с четвърта армейска военновъздушна армия и противоракетната отбрана от Южния военен окръг са отразили масирани ракетни удари от авиацията на условния противник в небето над Крим, заяви началникът на пресслужбата на Южния военен окръг Вадим Астафьев. \r\nУченията се провеждат на фона на утежнената ситуация в Азовско море. На 23 септември спасителният плавателен съд А500 „Донбас“ и морският кораб А830 „Корец“ от Военноморските сили на Украйна са навлезнали в изключителната икономическа зона на Русия край бреговете на Крим и са преминали под Кримския мост. \r\n***  Руският опозиционен лидер Алексей Навални беше освободен в понеделник, след като изкара 30 дена в затвора – но след това беше внезапно задържан и осъден на още 20 дена по обвинения за предизвикване на незаконен протест, пише руското англоезично издание  The Moscow Times . \r\nПоддръжниците на Навални заявиха, че той е бил арестуван моменти, след като е излязъл от затвора в края на предишния си престой. \r\nТой се изправи пред съда в понеделник вечерта, където беше признат за виновен за това, че е организирал незаконен протест на 9 септември, поясниха неговите поддръжници. \r\n42-годишният Навални отхвърли пред съда каквото и да е участие в незаконния протест на 9 септември, тъй като е бил в затвора когато властите в Москва са отхвърлили искането на опозицията за митинг. „Аз нямах средства за комуникация, нямах интернет… Бях напълно изолиран“, заяви той. \r\n***", "date": "2018.09.25", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/09/25/2570802/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей ще проведе търговски разговори с президента на САЩ Доналд Тръмп в сряда, докато се подготвя за успешното бъдеще на Великобритания след Брекзит, пише британският евроскептичен ежедневник  The Daily Express . \r\nОт Даунинг стрийт потвърдиха, че министър-председателят ще се срещне с американския държавен глава по време на посещението ѝ в Ню Йорк през тази седмица, като част от участието ѝ в Общото събрание на ООН. \r\nВ сбит 48-часов график, Тереза Мей ще вземе участие и в дискусиите на ООН относно контрола върху химическите оръжия, където тя отново ще осъди руската връзка в нападението с невропаралитичен газ над бившия руски агент Сергей Скрипал и дъщеря му Юлия в Солзбъри. \r\nТя ще се срещне и с иранския президент Хасан Роухани, където се очаква да повдигне въпроса за случая на британския гражданин Назанин Загари-Ратклиф, който е осъден несправедливо в Иран. \r\nДвустранната среща на Мей с Тръмп ще постави във фокуса си бъдещата търговия между двете страни, както и контрола на химическите оръжия. \r\nПреди отпътуването си, Мей беше интервюирана от Джон Дикерсън в предаването „Тази сутрин“ на американския телевизионен канал „CBS“. Дикерсън започна интервюто с въпроса: „Господин Тръмп слуша ли ви?“ \r\nНа което Мей отговори: „Да, имаме много добри дискусии. Смисълът на специалните отношения е, че можем да имаме онези откровени и открити дискусии. Когато не сме съгласни можем да си го кажем един на друг и защо е така, но в същото време ние си сътрудничим върху толкова други неща, които са от ключово значение за нас. Сигурността и отбраната предимно“. \r\nТя също посочи, че е убедила Тръмп относно значението на НАТО. „Аз бях първият лидер, който дойде след инаугурацията му. Успяхме да си говорим открито относно значението на НАТО и той потвърди американския ангажимент към Алианса“. \r\nБританският премиер също така настоя, че има доверие на Тръмп. „Работим заедно, имаме специална връзка“, заяви тя. \r\n***  Министър-председателят на Великобритания Тереза Мей се изправи пред критиците в кабинета си относно нейния план от „Чекърс“ и спечели подкрепа от някои министри за неговото прокарване по време на конференцията на Консервативната партия през следващата седмица, пише британският вестник  The Times . \r\nМей успя да осигури и правителствено съгласие за нова имиграционна система след Брекзит, въпреки възраженията на финансовия министър Филип Хамънд за това как промяната трябва да бъде управлявана. \r\nЗаплахите с бунт от министри, поддръжници на Брекзит, изискващи Тереза Мей да потърси по-разхлабено споразумение с ЕС, в канадски стил, се провалиха, след като тя каза на колегите си да се успокоят в лицето на опозицията от Брюксел. \r\nВътрешният министър Саджид Джавид представи подробностите на нова „глобална“ имиграционна система по време на среща в понеделник заедно с Алън Манинг, председател на Консултативния съвет по миграция. \r\nОт Даунинг стрийт заявиха, че системата трябва да улесни идването във Великобритания на висококвалифицирани работници, вместо на нискоквалифицирани такива, добавяйки: „Кабинетът се съгласи, че веднъж щом свободното придвижване бъде прекратено, правителството ще може да представи нова система, която работи за най-добрите интереси на Великобритания – включително и като помага за засилването на продуктивността“. \r\nХамънд и Грег Кларк, министърът на бизнеса, призова бизнесите да получат повече помощ за адаптация към новата система. Те не бяха подкрепени от други министри, привърженици на оставането в ЕС. Източник от правителството заяви, че финансовият министър е подкрепил общите предложения на Саджид Джавид, приемайки че той е променил позициите си по отношение на миграцията през тази година. \r\n„Филип Хамънд не оспори продължаването на свободата на движението, нито пък обуздаването на нискоквалифицираната миграция“, заяви източникът. \r\n***  Президентът на САЩ Доналд Тръмп заяви, че очаква с нетърпение провеждането на втора среща на върха с „много открития и страхотен“ севернокорейски лидер Ким Чен-ун, която ще бъде обявена в „скоро време“, пише британският вестник  The Guardian . \r\nТръмп говореше по време на поява в Ню Йорк в понеделник с президента на Южна Корея Мун Дже-ун, който твърди че решението на Северна Корея да се откаже от своята ядрена програма е необратимо. \r\nДвамата президенти се срещнаха в кулоарите на Общото събрание на ООН, където подписаха ново двустранно търговско споразумение и Мун заяви, че носи ново съобщение от Ким за американския президент относно провеждането на втора среща на върха. \r\n„Председателят Ким беше много открит и страхотен, ако трябва да съм честен. И мисля, че той иска да се случи нещо“, заяви Тръмп. „Така че ние се справихме… справихме се доста добре с уважение към Северна Корея“. \r\n„Ще имаме втора среща на върха с председателя Ким в не много далечното бъдеще“, добави американският държавен глава. „И мисля, че в много кратък период от време, това ще бъде обявено и местоположението ѝ ще се уточни“. \r\nДържавният секретар на САЩ Майк Помпео получи задачата да уреди втората среща на върха и заяви пред репортери в Ню Йорк, че се надява скоро да лети за Пхенян. \r\nРазточителните коментари на Тръмп за Ким Чен-ун представят забележителния обрат от първата поява на американския президент на Общото събрание на ООН, почти преди една година, където той отправи обиди към Ким и заплаши да „унищожи напълно“ Северна Корея, отбелязва британският вестник. \r\n***  Лейбъристката партия се готви да отхвърли плана за Брекзит на британския премиер Тереза Мей в парламента, според министъра за Брекзит в сянка Сър Киър Стармър, пише британският вестник  London Evening Standard . \r\nСпоред информация на вестника, по време на предстоящата си реч на конференцията на Лейбъристката партия в Ливърпул, Стармър ще предупреди че „разделението, хаоса и провала“ на Консервативната партия около Брекзит поставя бъдещия просперитет на държавата в риск. \r\nТой ще заяви: „Партията, която някога обеща да ремонтира покрива докато слънцето пече, сега изглежда възнамерява да изгори цялата къща“. \r\nНеговото предупреждение идва, докато лейбъристките делегати се готвят да гласуват за компромисно предложение за запазване на опцията за втори референдум за Брекзит „на масата“. \r\n***", "date": "2018.09.25", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/09/25/2570787/rossiyskaya-gazeta-novi-danni-dokazvat-vinata-na-vvs-na-izrael-tvardi-ministerstvoto-na-otbranata-na-rusiya.html", "text": "Министерството на отбраната на Русия в понеделник вечер проведе още един брифинг, посветен на авиокатастрофата на руския разузнавателен самолет Ил-20 в Средиземно море, край бреговете на Сирия, пише руският вестник  „Российская газета“ . \r\nГоворителят на руското военно ведомство генерал-майор Игор Конашенков представи пред обществеността данни от радара на противовъздушния комплекс С-400, разположен в руската въздушна база Хмеймим в Сирия. По думите му, тези данни потвърждават вината на пилотите от Военновъздушните сили на Израел в катастрофата на руския самолет. \r\n„Обърнахме внимание на отделни коментари, в които присъстват опити да се опише картината на трагедията и в частност внимателно изучихме изявлението на представителя на силите за сигурност на Израел за това, че към момента на трагедията изтребителите Ф-16 предполагаемо са се намирали във въздушното пространство на Израел и на си били зад руския Ил-20“, заяви генерал Конашенков. \r\nВоеначалникът посочи, че всички плахи изявления на представители на израелското военно министерство за предполагаемото неучастие на израелската страна в трагедията са неверни. \r\nКонашенков заяви, че руското министерство на отбраната привежда допълнителни данни, позволяващи, по думите му, да се проследи буквално до секундата, както местоположението на израелските самолети, така и ракетите на комплекса С-200. „Представяме данни, получени от индикаторите на пункта за бойно управление на зенитните ракетни системи С-400 от въздушната база Хмеймим“, поясни той.  Йонислав Дочев", "date": "2018.09.25", "title": "„Российская газета“: Нови данни доказват вината на ВВС на Израел, твърди министерството на отбраната на Русия"}
{"url": "http://www.focus-news.net/news/2018/09/25/2570804/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Турция Реджеп Таийп Ердоган заяви, че Анкара ще продължи да увеличава броя на сигурните зони в Сирия, които ще включат и териториите на изток от река Ефрат, пише  електронното издание на вестник Hurryiet . \r\nВ обръщението си пред турските и мюсюлманските общности в Ню Йорк, Ердоган отбеляза, че Турция ще продължи да се бори, докато терористичната заплаха срещу нея бъде прекратена и докато не бъдат ликвидирани терористичните „банди“, които са се прицелили в бъдещето на Сирия. \r\nТурският лидер посочи, че въоръжените сили на страната са освободили четири хиляди кв. км. от територията, контролирана от „Ислямска държава“ и сирийските кюрдски „Отряди за народна самоотбрана“ в рамките на операциите „Щита на Ефрат“ и „Маслинова клонка“ в Сирия. \r\n„Ще предприемем подобни мерки и на изток от Ефрат“, обеща Ердоган, като отбеляза, че Анкара е превърнала освободените от нея райони в сигурни зони за сирийския народ. \r\nТурският президент се обърна и към темата за Ерусалим, като обеща да защитава града от нашественици. \r\n„Няма да изоставим Ерусалим, нашата първа Кибла (посоката, към която мюсюлманите се обръщат по време на молитва – бел. ред.), на нашествениците и тези, които упражняват държавен терор над палестинците“, увери държавният глава. \r\nТурция ще продължи борбата си срещу посегателствата над Свещения град от най-високото ниво на правителствата на САЩ и Израел, обеща още Ердоган. \r\nТурският президент също така разкритикува Съвета за сигурност на ООН, който, според него, обслужва интересите на „определени сили“, вместо да работи за постигането на мир и стабилност по света. \r\n***  Президентът на САЩ Доналд Тръмп похвали „страхотния“ лидер на Северна Корея Ким Чен-ун в понеделник и заяви, че скоро би трябвало да обяви втора среща на върха с бившия си най-голям съперник, предава  AFP . \r\n„Очевидно говорихме за Северна Корея, където правим огромен прогрес“, заяви Тръмп пред журналисти след разговорите си с президента на Южна Корея Мун Дже-ин. \r\n„Председателят Ким беше наистина открит и страхотен, ако трябва да съм откровен, и мисля, че той наистина иска нещо да се случи“, добави американският президент, който е в Ню Йорк за ежегодното Общо събрание на ООН. \r\n„Мисля, че в сравнително кратък период от време това (срещата на върха) ще бъде обявено. Местоположението ще се уточни, но и двамата я очакваме с нетърпение“, каза още Тръмп. \r\n***  Президентът на Сърбия Александър Вучич заяви, че някои държави се месят по най-брутален начин в изборите в Република Сръбска, а в същото време заплашват хората, предава скопската електронна медия  A1 On . \r\n„Ще изчакам да свършат изборите, няма да се месим в решенията на народа на Република Сръбска, но след тях ще покажа фрапантни доказателства за най-брутални намеси на отделни Западни сили в изборите в Република Сръбска“, заяви Вучич. \r\nТой добави, че намесата стига до там, че посланици на Западни страни призовават хората от листите на някои партии и ги заплашват, че не трябва да променят страната или в противен случай „ще отговарят за престъпленията, които са направили, но и които не са направили“. \r\n***  Всички граждани в Македония трябва да постъпят според собственото си убеждение на 30 септември, по време на референдума, да слушат сърцето и да разсъждават според разума си, заяви в понеделник вечерта лидерът на опозиционната ВМРО-ДПМНЕ Християн Мицковски в интервю за телевизионния канал „Телма“, предава скопската електронна медия  „Нова ТВ“ , като уточнява че е избегнал да даде конкретен отговор на въпроса как ще постъпи лично той, като лидер на най-голямата опозиционна партия, и какъв пример ще даде на симпатизантите и поддръжниците ѝ. \r\n„30 септември ще дойде след няколко дена и тогава ще видите моята позиция“, поясни Мицковски. \r\nСпоред него, най-голямата част от членовете и поддръжниците на ВМРО-ДПМНЕ или ще се въздържат, или ще гласуват против. \r\nМицковски добави, че ВМРО-ДПМНЕ е принципна и ясна по отношение на референдума. „Ако въпросът на референдума съдържаше в себе си само Договора от Преспа, щях да стоя зад това, което заявих през юни, че ще изляза на референдума и ще работя да убедя гражданите да гласуват против“, заяви той. \r\n„Ако СДСМ беше приел нашето предложение на една от лидерските срещи, което се отнасяше за това само договорът да се съдържаше във въпроса, тогава щяхме да изложим аргументите си, защо този договор не трябва да бъде приет“, заяви Мицковски, като не даде конкретен отговор дали ще излезе или ще бойкотира референдума. \r\nТой повтори позицията на партията към договора – че няма да подкрепят, нито да приемат промяна на конституцията, с цел промяна на името на страната. \r\n***  Президентът на Сърбия и лидер на Сръбската прогресивна партия Александър Вучич заяви, по време на заседание на централното управление на партията, че неговата политика, насочена към това Сърбия да запази повече неща в Косово, е претърпяла поражение, тъй като сърбите искат да загубят всичко, предава скопската електронна медия  A1 On . \r\nВучич говори пред членове на своята партия и заяви, че в течение на петте години на преговори за Косово, той се е сблъскал със сериозен натиск. „И когато се опитваме да спечелим нещо, губим всичко благодарение на собствената си безотговорност“, заяви той. \r\nСръбският президент призна, че неговата политика по отношение на Косово е претърпяла поражение в Сърбия, изразявайки опасенията си, че Белград вече няма да има нов шанс. \r\n„Тази моя политика, Сърбия да запази повече неща в Косово, е поразена. Сърбите искат да изгубят всичко. Те предпочитат повече да плачат за нещо, което стои далеч, отколкото да имат нещо в ръцете си“, заяви Вучич, добавяйки че първият кръг на преговори е донесъл „Сърбия, която плаче, а не Сърбия която ликува“, обвинявайки за това сръбската опозиция. \r\n***  Иран възнамерява да запази своето присъствие в Сирия докато терористичните групировки, опериращи на територията на тази арабска страна, не бъдат напълно разгромени, заяви иранският президент Хасан Роухани в интервю за американския телевизионен канал „NBC“, което беше публикувано в понеделник, предава  ТАСС . \r\n„Нашето присъствие в Сирия е само и единствено по волята на сирийското правителство“, отбеляза Роухани. „Когато терористите в Сирия бъдат победени и тероризмът прекрати своето съществуване там, а сирийското правителство повече не се нуждае от нас, тогава нашето присъствие в Сирия ще бъде лишено от смисъл и цел“, добави още той. \r\nКакто отбелязва телевизионния канал, президентът на Иран, в хода на интервюто, е посочил че според него, ситуацията в Сирия се променя в позитивна посока, докато контролираните от сирийските власти войски удържат победи над противниковите им сили. \r\n***  Председателят на косовския парламент и лидер на най-голямата политическа партия в Косово – ДПК, Кадри Весели заяви, че работи върху обединението на всички политически лидери за постигане на консенсус свързан с диалога със Сърбия, пише базираното в Прищина албанско електронно издание  Gazeta Express . \r\nВесели повтори, че Косово е обединено когато става въпрос за запазване на териториалната му цялост. Той също каза, че мечтата му е някой ден Прешево, Медведжа и Буяновац да се обединят с Косово и че той няма да спре да работи, за да направи това реалност, отбелязвайки, в същото време, че е против нарушаването на териториалната цялост на Сърбия. \r\nПредседателят на парламента призова всички политически партии да се обединят във финалната фаза на диалога със Сърбия сега, след като правителството установи преговорния екип, но който все още трябва да бъде потвърден от парламента. В интервю за агенция „Kosovapress“ Весели поясни, че работи върху организирането на кръгла маса с всички политически лидери, насочена към постигането на консенсус по отношение на диалога със Сърбия. Той заяви, че само обединено Косово „може да победи Сърбия“ в тяхното начинание да дестабилизират региона и да разпалят нови конфликти. Весели спомена речта на сръбския президент Александър Вучич по време на посещението му в Косово в началото на септември, наричайки го „поощряване на геноцидните политики“. \r\n***  САЩ и Южна Корея са подписали търговско споразумение, което ще ограничи настоящия търговски дефицит и ще позволи износа на повече американски продукти към Сеул, заяви американският президент Доналд Тръмп по време на церемония за подписването на договора със своя южнокорейски колега Мун Дже-ин в понеделник, предава  Sputnik . \r\n„Новото споразумение между САЩ и Южна Корея включва значителни подобрения за намаляване на нашия търговски дефицит и разширяване на възможностите за износ на американски продукти в Южна Корея“, заяви Тръмп. \r\nНовото търговско споразумение ще защити американската автомобилна индустрия като увеличи бройката на превозни средства за всеки производител, на които ще бъде позволено да се внасят в Южна Корея, обявиха от Белия дом в прессъобщение. \r\nВ него се казва също, че като част от сделката, Южна Корея ще обърне внимание на потребителски процедури, които вредят на американския износ, както и ще променят своите процедури за възстановяване на лекарства, за да дадат на американския износ равен шанс в тази индустрия. \r\n***  Русия е започнала мащабни военни учения в Черно море на 24 септември. В тях ще вземат участие повече от 1 000 военнослужещи, около 10 кораба от черноморския флот на страната и над 50 далекобойни, оперативно-тактически и щурмови самолети, пише руският вестник  „Известия“ . \r\nПо-конкретно, ескадрила на оперативно-тактическата авиация заедно с четвърта армейска военновъздушна армия и противоракетната отбрана от Южния военен окръг са отразили масирани ракетни удари от авиацията на условния противник в небето над Крим, заяви началникът на пресслужбата на Южния военен окръг Вадим Астафьев. \r\nУченията се провеждат на фона на утежнената ситуация в Азовско море. На 23 септември спасителният плавателен съд А500 „Донбас“ и морският кораб А830 „Корец“ от Военноморските сили на Украйна са навлезнали в изключителната икономическа зона на Русия край бреговете на Крим и са преминали под Кримския мост. \r\n***  Британският премиер Тереза Мей ще проведе търговски разговори с президента на САЩ Доналд Тръмп в сряда, докато се подготвя за успешното бъдеще на Великобритания след Брекзит, пише британският евроскептичен ежедневник  The Daily Express . \r\nОт Даунинг стрийт потвърдиха, че министър-председателят ще се срещне с американския държавен глава по време на посещението ѝ в Ню Йорк през тази седмица, като част от участието ѝ в Общото събрание на ООН. \r\nВ сбит 48-часов график, Тереза Мей ще вземе участие и в дискусиите на ООН относно контрола върху химическите оръжия, където тя отново ще осъди руската връзка в нападението с невропаралитичен газ над бившия руски агент Сергей Скрипал и дъщеря му Юлия в Солзбъри. \r\nТя ще се срещне и с иранския президент Хасан Роухани, където се очаква да повдигне въпроса за случая на британския гражданин Назанин Загари-Ратклиф, който е осъден несправедливо в Иран. \r\nДвустранната среща на Мей с Тръмп ще постави във фокуса си бъдещата търговия между двете страни, както и контрола на химическите оръжия. \r\nПреди отпътуването си, Мей беше интервюирана от Джон Дикерсън в предаването „Тази сутрин“ на американския телевизионен канал „CBS“. Дикерсън започна интервюто с въпроса: „Господин Тръмп слуша ли ви?“ \r\nНа което Мей отговори: „Да, имаме много добри дискусии. Смисълът на специалните отношения е, че можем да имаме онези откровени и открити дискусии. Когато не сме съгласни можем да си го кажем един на друг и защо е така, но в същото време ние си сътрудничим върху толкова други неща, които са от ключово значение за нас. Сигурността и отбраната предимно“. \r\nТя също посочи, че е убедила Тръмп относно значението на НАТО. „Аз бях първият лидер, който дойде след инаугурацията му. Успяхме да си говорим открито относно значението на НАТО и той потвърди американския ангажимент към Алианса“. \r\nБританският премиер също така настоя, че има доверие на Тръмп. „Работим заедно, имаме специална връзка“, заяви тя. \r\n***  Европейският съюз обяви в понеделник, че ще създаде юридическо лице, което ще трябва да запази петролните и други бизнеси с Иран, в опит да избегне американските санкции, предава  AFP . \r\nЕС и Иран, заедно с Русия и Китай, заявиха че са решени да „защитят свободата на своите икономически оператори, за да изпълняват легитимен бизнес с Иран“, в изявление, публикувано след разговори на високо ниво в ООН. \r\n***  Участниците в ядреното споразумение с Иран възнамеряват да създадат специален механизъм за разплащания с Техеран в условията на възстановяването на американските санкции, заяви в понеделник Върховният представител на ЕС по външните работи и политиката на сигурност Федерика Могерини, предава  ТАСС . \r\n„Подчертахме значението на създаване на специален механизъм за разплащания с Иран“, заяви тя, прочитайки изявлението след министерската среща на „петорката“ (Русия, Великобритания, Германия, Китай, Франция) с Иран. Могерини поясни, че на ниво страни от ЕС решението за създаване на такъв механизъм вече е взето, за да може останалите страни да се присъединят към него. \r\nПървият дипломат на ЕС добави и че Иран напълно изпълнява задълженията си, приети съгласно условията на ядрената сделка. \r\n***", "date": "2018.09.25", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/25/2570805/desetki-signali-zaradi-silniyat-vyatar-v-severozapadna-balgariya-obzor.html", "text": "Множество сигнали за паднали предмети в следствие на силния вятър са приети от жители на Северозападна България. По данни на ГДПБЗН най-сериозно е засегната област Монтана. Там е съобщено за изпочупени дървета и клони, паднали ламарини и предмети. Мобилизирани са всички екипи на пожарната и полицията, включително и колегите им, които са в почивка. Няма пострадали хора.  \r\nВ столицата получените сигнали са основно за паднали дървета и клони вследствие на силния вятър. Няма пострадали хора при нито една от ситуациите.  \r\nВ Благоевград падна стъклената фасада на мол Largo. Нанесени са сериозни материални щети на прилежащи заведения. Няма пострадали. Разчистването около обекта ще започне във вторник, когато се очаква подобрение на метеорологичните условия.  \r\nПри силен вятър хората не трябва да остават на открито, защото има опасност от наранявания от падащи отломки от сградите и други предмети. Добре е да затворят плътно вратите и прозорците в дома си, да приберат незакрепени предмети от терасите си, а ако са на открито, да потърсят временно заслон. Изпълнителите на строителни обекти трябва да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи трябва да проверят обектите си.  \r\nЗаради бурния вятър 8000 абонати в Северозападна България останаха без електрозахранване.  В Монтана без ток останаха 3000 души, а останалите 4000 са разпръснати по места в цялата страна. Аварийните екипи на дружеството работят по отстраняването на проблемите.", "date": "2018.09.25", "title": "Десетки сигнали заради силният вятър в Северозападна България (ОБЗОР)"}
{"url": "http://www.focus-news.net/news/2018/09/25/2570792/the-moscow-times-aleksey-navalni-e-osaden-na-20-dena-zatvor.html", "text": "Руският опозиционен лидер Алексей Навални беше освободен в понеделник, след като изкара 30 дена в затвора – но след това беше внезапно задържан и осъден на още 20 дена по обвинения за предизвикване на незаконен протест, пише руското англоезично издание  The Moscow Times . \r\nПоддръжниците на Навални заявиха, че той е бил арестуван моменти, след като е излязъл от затвора в края на предишния си престой. \r\nТой се изправи пред съда в понеделник вечерта, където беше признат за виновен за това, че е организирал незаконен протест на 9 септември, поясниха неговите поддръжници. \r\n42-годишният Навални отхвърли пред съда каквото и да е участие в незаконния протест на 9 септември, тъй като е бил в затвора когато властите в Москва са отхвърлили искането на опозицията за митинг. „Аз нямах средства за комуникация, нямах интернет… Бях напълно изолиран“, заяви той.  Йонислав Дочев", "date": "2018.09.25", "title": "The Moscow Times: Алексей Навални е осъден на 20 дена затвор"}
{"url": "http://www.focus-news.net/news/2018/09/25/2570800/afp-es-obyavi-sazdavaneto-na-yuridichesko-litse-koeto-shte-poddarzha-biznesa-s-iran.html", "text": "Европейският съюз обяви в понеделник, че ще създаде юридическо лице, което ще трябва да запази петролните и други бизнеси с Иран, в опит да избегне американските санкции, предава  AFP . \r\nЕС и Иран, заедно с Русия и Китай, заявиха че са решени да „защитят свободата на своите икономически оператори, за да изпълняват легитимен бизнес с Иран“, в изявление, публикувано след разговори на високо ниво в ООН.  Йонислав Дочев", "date": "2018.09.25", "title": "AFP: ЕС обяви създаването на юридическо лице, което ще поддържа бизнеса с Иран"}
{"url": "http://www.focus-news.net/news/2018/09/25/2570807/sport-fenerbahche-i-beshiktash-zavarshiha-naravno-11.html", "text": "Дербито от шестия кръг на турската „Сюпер лиг“ между Фенербахче и Бешикташ завърши без победител, след като двата отбора стигнаха до равенство 1:1. Гостите от Бешикташ поведоха в 40-ата минута с гол на холандския нападател Райън Бабел, но в 71-ата минута нападателят на Фенербахче Андре Аю възстанови равенството. В края на двубоя Джанер Еркин от гостите получи червен картон. След този резултат Бешикташ пропусна да се изравни с лидера в класирането Истанбул Башакшехир и остава на 4-то място с 11 точки. Фенербахче е 6-ти със 7 точки.", "date": "2018.09.25", "title": "Спорт: Фенербахче и Бешикташ завършиха наравно 1:1"}
{"url": "http://www.focus-news.net/news/2018/09/25/2570809/anadolu-agency-redzhep-tayip-erdogan-se-sreshtna-s-shindzo-abe-i-hasan-rouhani.html", "text": "Президентът на Турция Реджеп Тайип Ердоган се срещна в понеделник с лидерите на Япония и Иран, предава  Anadolu Agency . \r\nЗакритите срещи с японския премиер Шиндзо Абе и иранския президент Хасан Роухани дойдоха ден преди обръщението на Ердоган по време на 73-та сесия на Общото събрание на ООН. \r\nТемата на тазгодишното събрание е „Да направим ООН свързана с всички хора: Глобално лидерство и споделени отговорности за мирни, справедливи и устойчиви общества.“ \r\nЕрдоган се срещна и с генералния секретар на ООН Антонио Гутериш в централата на организацията в Ню Йорк. \r\nТурският президент ще остане в американския град до сряда, пояснява агенцията.  Йонислав Дочев", "date": "2018.09.25", "title": "Anadolu Agency: Реджеп Тайип Ердоган се срещна с Шиндзо Абе и Хасан Роухани"}
{"url": "http://www.focus-news.net/news/2018/09/25/2570808/ria-novosti-v-severna-koreya-predlozhiha-sazdavaneto-na-nova-mezhdunarodna-pravna-sistema.html", "text": "Заместник-председателят на Централния съд на Северна Корея У Сан-чол предложи, по време на Международния юридически форум във Владивосток, създаването на нова международна правна система за отмяна на икономическите санкции на САЩ, предава  РИА Новости . \r\n„Мисля, че е необходимо създаването на международна правна система за отмяна на икономическите санкции (на САЩ)… Отмяната на санкциите ще повлияе позитивно върху развитието на страните от Азиатско-тихоокеанския регион, както и на стабилността и мира на Корейския полуостров“, заяви У Сан-чол. \r\nВ своето изявление, той отбеляза, че американските санкции са инструмент на силата и манипулацията.  Йонислав Дочев", "date": "2018.09.25", "title": "РИА Новости: В Северна Корея предложиха създаването на нова международна правна система"}
{"url": "http://www.focus-news.net/news/2018/09/25/2570806/dzheyms-matis-pentagonat-prouchva-rayon-v-polsha-za-izgrazhdaneto-na-nova-amerikanska-voenna-baza.html", "text": "Военни представители на САЩ проучват достъпните райони в Полша за изграждането на нова американска военна база, заяви министърът на отбраната на страната Джеймс Матис пред журналисти, предава  Sputnik . \r\n„В момента проучваме… „товароподемността“ на това, което се предлага“, заяви Матис в понеделник. „Ние сме в тази проучвателна фаза… Още не сме взели решения“. \r\nМатис добави, че американски представители оразмеряват това, което Полша може реално да издържи и да поддържа и оценяват дали тя може да отговори на изискванията за поддръжка, тестови полети и стрелбища. \r\nСпоред американския министър Вашингтон оценява предложението на полското правителство, но САЩ ще се консултират със своите регионални партньори преди да вземат окончателно решение по този въпрос.  Йонислав Дочев", "date": "2018.09.25", "title": "Джеймс Матис: Пентагонът проучва район в Полша за изграждането на нова американска военна база"}
{"url": "http://www.focus-news.net/news/2018/09/25/2570791/vzglyad-mozhe-li-izrael-da-unishtozhi-s-300-v-siriyai.html", "text": "Русия не повярва на уверенията на Израел, че не е участвал в катастрофата на руския военен самолет Ил-20 – и възнамерява да направи това, за което Тел Авив разубеждаваше Москва през последните няколко години. В Сирия ще бъдат поставени зенитно-ракетни комплекси С-300, които ще променят радикално обстановката в региона. Не е изключено Израел да се опита да унищожи тези С-300. Но как точно, пише руският вестник  „Взгляд“ . \r\nВ понеделник министърът на отбраната на Русия Сергей Шойгу обяви трансферът на съвременни ракетни комплекси С-300 в Сирия. В допълнение, командните пунктове на сирийските ПВО вече ще бъдат екипирани с автоматична система, която ще позволи централно наблюдение на въздушната обстановка, ще контролира всички сирийски въздушни отбранителни сили и съоръжения и оперативно ще задава указания. \r\n„Главното е да бъде гарантирана идентификацията на всички руски самолети от сирийските ПВО“, подчерта Шойгу. За да се изключат още инциденти, като този с Ил-20, за всяко изчисление на ПВО ще могат да се съветват с руски офицери, заяви в тази връзка за вестник „Коммераснтъ“ високопоставен военен източник. \r\nКъсно в понеделник стана ясно, че президентът на Русия Владимир Путин е провел разговори със сирийския си колега Башар Асад по въпроса за доставките. След това сирийският посланик в Москва Рияд Хаддад заяви, че С-300 са нужни „за защита от израелска агресия“. След това министър-председателят на Израел е звъннал на Путин. Той отново е изразил своите съболезнования във връзка със смъртта на руския екипаж на Ил-20. Путин също акцентира вниманието на израелски лидер върху това, че укрепването на сирийската ПВО с С-300 е „адекватен ход в ситуацията“ и че е „предотвратяване на всякаква потенциална опасност“ за руската армия. \r\nВ израелската блогосфера отдавна се обсъждат различни варианти за неутрализация на С-300 в случай на доставки към сирийците. Така, например, публицистът и военен историк Александър Шулман разглежда пет начина. \r\nПървият – хващане на С-300 и преправката ѝ в Израел, подобно на това, как през 1969 година израелските десантчици са заловили съветския П-12, доставен им до египтяните. Вторият – сухопътна операция за унищожаването на С-300 и обслуващия го персонал. По думите на Шулман, нещо подобно е имало и през 1969 година по време на „войната на изтощение“ с Египет. Третият вариант – масирана ракетна атака по позицията на противоракетната система. Четвъртият – електронна спънка: през 2007 радарите на сирийските ПВО са били временно „ослепени“ по време на рейд на бомбардиращи Ф-15. И накрая, петият метод е „просто“ подривна дейност на диверсионна група.  Йонислав Дочев", "date": "2018.09.25", "title": "„Взгляд“: Може ли Израел да унищожи С-300 в Сирия?"}
{"url": "http://www.focus-news.net/news/2018/09/25/2570803/federika-mogerini-uchastnitsite-v-yadrenoto-sporazumenie-vaznameryavat-da-sazdadat-mehanizam-za-razplashtaniya-s-teheran.html", "text": "Участниците в ядреното споразумение с Иран възнамеряват да създадат специален механизъм за разплащания с Техеран в условията на възстановяването на американските санкции, заяви в понеделник Върховният представител на ЕС по външните работи и политиката на сигурност Федерика Могерини, предава  ТАСС . \r\n„Подчертахме значението на създаване на специален механизъм за разплащания с Иран“, заяви тя, прочитайки изявлението след министерската среща на „петорката“ (Русия, Великобритания, Германия, Китай, Франция) с Иран. Могерини поясни, че на ниво страни от ЕС решението за създаване на такъв механизъм вече е взето, за да може останалите страни да се присъединят към него. \r\nПървият дипломат на ЕС добави и че Иран напълно изпълнява задълженията си, приети съгласно условията на ядрената сделка.  Йонислав Дочев", "date": "2018.09.25", "title": "Федерика Могерини: Участниците в ядреното споразумение възнамеряват да създадат механизъм за разплащания с Техеран"}
{"url": "http://www.focus-news.net/news/2018/09/25/2570810/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха за  Агенция „Фокус“  от ГД „Гранична полиция“. Нормален е трафикът на всички пунктове по границите с Румъния, Сърбия, Македония и Гърция. \r\nOт 14.00 часа на 24.09.2018 г. фериботът Оряхово-Бекет и ГКПП Никопол преустановява работа поради ниско ниво на река Дунав и силен вятър. Алтернативни трасета - ГКПП Дунав мост 2 Видин .", "date": "2018.09.25", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/09/25/2570813/nimh-dnes-vyatarat-shte-otslabne-a-valezhite-shte-sprat-maksimalnite-temperaturi-shte-sa-mezhdu-15-i-20.html", "text": "Днес вятърът ще отслабне, но ще остане умерен от северозапад. В сутрешните часове на места в източните райони все още ще превалява, но валежите бързо ще спрат, а облачността навсякъде ще намалее до слънчево. Максимални температури предимно между 15° и 20°, в София около 15°. Атмосферното налягане е по-високо от средното за септември - ще продължи да се повишава. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Красимир Стоев. \r\nНад Черноморието преди обяд облачността ще е значителна и на места все още ще превалява дъжд, но до обяд и там валежите ще спрат и облачността ще намалее до слънчево време. Ще духа умерен север-северозападен вятър. Максимални температури на въздуха: 18°-20°. Температурата на морската вода е 24°. Вълнението на морето ще бъде 2-4 бала. \r\nВ планините ще духа силен северозападен вятър. Ще бъде предимно слънчево с повече облаци преди обяд. През деня температурите ще се понижават и след обяд на 1200 метра ще бъде около 5°, а на 2000 метра - минус 1 - минус 2°.", "date": "2018.09.25", "title": "НИМХ: Днес вятърът ще отслабне, а валежите ще спрат, максималните температури ще са между 15° и 20°"}
{"url": "http://www.focus-news.net/news/2018/09/25/2570817/predsedatelyat-na-narodnoto-sabranie-tsveta-karayancheva-shte-otkrie-akademichnata-godina-v-tehnicheskiya-universitet-v-sofiya.html", "text": "От 10.00 часа председателят на Народното събрание Цвета Караянчева ще открие академичната година в Техническия университет в София. Това съобщиха от пресцентъра на  Народното събрание . Тя ще поздрави преподавателите и студентите на церемонията по откриването.", "date": "2018.09.25", "title": "Председателят на Народното събрание Цвета Караянчева ще открие академичната година в Техническия университет в София"}
{"url": "http://www.focus-news.net/news/2018/09/25/2570811/aktualna-patna-obstanovka.html", "text": "Информация за състоянието на републиканските пътища за 23 септември, предоставена от  Агенция „Пътна инфраструктура. Mетеорологична обстановка:  \r\nОблачността ще е променлива, по-значителна над Източна България, където ще има краткотрайни валежи и гръмотевици. Сутрешните температури, в по-голямата част от страната, ще бъдат между 7° и 12°, по морския бряг малко по-високи, в София около 6°. Вятърът ще отслабне, но ще остане умерен от северозапад. В сутрешните часове на места в източните райони от страната все още ще превалява, но валежите бързо ще спрат, а облачността над цялата страна ще намалее до слънчево. Максимални температури предимно между 15° и 20°, в София около 15°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ „Хемус“ от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 28.09.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nВъвежда се реверсивно движение по АМ „Хемус“ от км 6+970 до км 11+850 – обособява се една лента в посока София и две ленти в посока Варна за периода от 21.09.2018 г. до 10:00 часа на 24.09.2018 г. От 10:00 часа на 24.09.2018 г. до 10:00 часа на 25.09.2018 г. се обособява една лента за движение в посока Варна и две ленти в посока София. Скоростта на движение е ограничена до 50 км/ч. Срок 25.09.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 30.09.2018 г. \r\nВъвежда се реверсивно движение по АМ „Люлин“ от км 9+400 до км 10+560 – обособява се една лента в посока Перник и две ленти в посока София. Скоростта на движение е ограничена до 50 км/ч. Срок от 14:00 до 20:00 часа на 24.09.2018 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nДвижението по път I-1 Ботевград – София е ограничено за МПС над 12 тона при км 202+650 поради обрушване на скат и укрепване на подпорни стени.  \r\n- Всички тежкотоварни автомобили над 12 тона от Варна, Русе и Видин за София се отклоняват на п.в. Ребърково по път II-16 /Своге - София/.  \r\n- Всички тежкотоварни автомобили над 12 тона от София за Варна, Русе и Видин, се движат по път II-18 /Софийски околовръстен път/ и път II-16 /Своге - София/.  \r\n- За локалното движение между Ботевград и Витиня се организира чрез изчакване на определени места или отбиване по посочените маршрути от патрули на пътна полиция на път I-1 при км 197+000 изход с. Врачеш и на път I-1 при км 205+200 метност \"Рибни вир\".  \r\n- Движението на леките, лекотоварните автомобили и автобусите от и за София се осъществява по АМ \"Хемус\". Срок 26.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I–9 Варна – Бургас от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 28.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 01.10.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 27.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nПът ІІІ-3005: Движението по път III-3005 Бъркач-Беглеж в района на Дисевица- Беглеж от км 8+000 до км 30+000 се осъществява с повишено внимание поради частични ремонти - студено изкърпване на асфалтовата настилка.  Срок до 25.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 01.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок на действие до 28.09.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.25", "title": "Актуална пътна обстановка"}
{"url": "http://www.focus-news.net/news/2018/09/25/2570812/predstoyashti-mezhdunarodni-sabitiya-za-25-septemvri-agentsiya-fokus.html", "text": "Провежда се 73-ото Общо събрание на ООН в Ню Йорк, а  сред тези, които ще се изкажат във вторник са президентите на САЩ и Иран Доналд Тръмп и Хасан Роухани \r\n*** Германският канцлер Ангела Меркел и президентът на Световната търговска организация (СТО) Роберто Азеведо ще произнесат речи на среща с германските автомобилни производители \r\n*** Влиза в сила Международния протокол за борба с контрабандната търговия с тютюневи продукти \r\n*** Пресконференция на бившия каталунски лидер Карлес Пучдемон относно предстоящо издаване на негова книга \r\n***", "date": "2018.09.25", "title": "Предстоящи международни събития за 25 септември ( Агенция „Фокус“ )"}
{"url": "http://www.focus-news.net/news/2018/09/25/2570818/ministar-mladen-marinov-shte-otkrie-renoviranite-sgradi-na-odmvr-v-pazardzhik-i-blagoevgrad.html", "text": "Министърът на вътрешните работи Младен Маринов ще открие обновените сгради на областните дирекции на МВР в Пазарджик и Благоевград. Това съобщиха от пресцентъра на  МВР . Дейностите се извършени по проект „Обновяване и внедряване на мерки за енергийна ефективност в сградите на МВР“ и са осъществени с финансовата подкрепа на оперативна програма „Региони в растеж” 2014-2020 г., съфинансирана от Европейския съюз чрез Европейски фонд за регионално развитие.  \r\nВ 11.00 часа ще започне официалната церемония пред сградата на ОДМВР-Пазарджик, а в 16.00 часа – пред ОДМВР-Благоевград.", "date": "2018.09.25", "title": "Министър Младен Маринов ще открие реновираните сгради на ОДМВР в Пазарджик и Благоевград"}
{"url": "http://www.focus-news.net/news/2018/09/25/2570819/ministar-tsetska-tsacheva-i-n-pr-myuriel-berse-koen-shte-uchastvat-v-zaklyuchitelna-konferentsiya-po-proekt-za-ukrepvane-na-kapatsiteta-na-sadebnata-sistema-v-sferata-na-pravosadieto-za-detsa.html", "text": "От 09.15 ч., в зала „Сердика” на х-л „Балкан“ в София, министърът на правосъдието Цецка Цачева и посланикът на Швейцария у нас н. пр. Мюриел Берсе Коен ще вземат участие в заключителната конференция по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество. Това съобщиха от пресцентъра на  министерството . \r\nПо време на форума ще бъдат конкретизирани извършените дейности по проекта и постигнатите резултати по сформиране на пилотни съдебни състави за работа с деца и изграждането на „сини стаи“ в страната.", "date": "2018.09.25", "title": "Министър Цецка Цачева и н. пр. Мюриел Берсе Коен ще участват в заключителна конференция по проект за укрепване на капацитета на съдебната система в сферата на правосъдието за деца"}
{"url": "http://www.focus-news.net/news/2018/09/25/2570825/v-blagoevgrad-shte-se-provede-zaklyuchitelna-preskonferentsiya-po-proekt-investitsii-v-podobryavane-kachestvoto-na-obrazovatelnata-sreda-v-blagoevgradska-profesionalna-gimnaziya.html", "text": "Заключителна пресконференция по проект „Инвестиции в подобряване качеството на образователната среда в Благоевградска професионална гимназия“ ще се проведе в Благоевград от 10.30 часа в зала 101 на общинска администрация. Това съобщиха от пресцентъра на  Общината . Регистрацията на участниците ще започне в 10.15 часа. По време на срещата ще бъдат представени  постигнатите резултати по проекта. \r\nПроектът се финансира от Оперативна програма „Региони в растеж” 2014 – 2020, приоритетна ос 3 „Регионална образователна инфраструктура” и е в рамките на процедура BG16RFOP001-3.002 “Подкрепа за професионалните училища в Република България”.  Общата стойност на проекта е в размер на 1 399 509.62 лв.,  които се предоставят  като безвъзмездна финансова помощ от ЕС и националния бюджет на Република България.", "date": "2018.09.25", "title": "В Благоевград ще се проведе заключителна пресконференция по проект „Инвестиции в подобряване качеството на образователната среда в Благоевградска професионална гимназия“"}
{"url": "http://www.focus-news.net/news/2018/09/25/2570821/ombudsmanat-maya-manolova-svikva-shiroka-obshtestvena-diskusiya-po-problemi-na-grazhdanite-pri-formiraneto-na-smetki-za-voda.html", "text": "По повод множеството жалби от потребители на ВиК услуги омбудсманът Мая Манолова свиква широка обществена дискусия по проблемите на гражданите, свързани с начисляването на разход вода „общо потребление“ в сгради-етажна собственост. Това съобщиха от пресцентъра на  Омбудсмана на Република България . Събитието ще се проведе от 11.00 часа в институцията на омбудсмана на ул. „Георг Вашингтон“ № 22 в София.   \r\nНа форума ще бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи. \r\nВ конференцията са поканени да участват всички отговорни и заинтересовани страни - Министерство на регионалното развитие и благоустройството, Комисия за водно и енергийно регулиране, Държавна агенция за метрологичен и технически надзор, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, Български потребителски център, Българска асоциация по водите, Съюз на ВиК операторите в Република България, персонално до всички ВиК оператори в страната, десетки граждани.", "date": "2018.09.25", "title": "Омбудсманът Мая Манолова свиква широка обществена дискусия по проблеми на гражданите при формирането на сметки за вода"}
{"url": "http://www.focus-news.net/news/2018/09/25/2570824/dobrich-praznuva-gradat-shte-otbelezhi-tarzhestveno-78-godini-ot-vazvrashtaneto-na-yuzhna-dobrudzha-kam-balgariya.html", "text": "Община Добрич ще отбележи тържествено 25 септември – деня, в който честваме 78 години от възвръщането на Южна Добруджа към България. Това съобщиха от пресцентъра на  Общината . Гости на паметния ден за Добрич ще бъдат Генералният консул  на Руската Федерация във Варна Владимир Климанов, Генералният  консул на Република Турция в Бургас Нурай Иньонтепе, делегации от побратимените градове Първомайск и Измаил от Украйна, Залаегресег от Унгария, Кавадарци от Македония, народни представители, кметове на общини, почетни граждани, видни общественици.  \r\nНаситената със събития Програма започва с военен ритуал и панихида в памет на загиналите за свободата на Южна Добруджа във Военно гробище музей. В 10.30 часа в зала „Добрич“ ще започне Тържествена сесия на Общинския съвет. За ценителите на изобразителното изкуство в 11.30 часа в Художествената Галерия ще бъде открита Гостуваща изложба „Никола Кожухаров (1892-1971)“. Добричлии и гостите на града ще бъдат поздравени с празничния концерт Фолклорна магия“ на Професионален фолклорен ансамбъл „Добруджа“ с гл. худ. ръководител Стоян Господинов, Арт център „Палитра“ с директор Иван Иванов, индивидуални изпълнители от СУ „Св. Климент Охридски“ и Представителна фолклорна танцова студия „Добруджа“. За почитателите на стари градски песни и патриотични песни е концертът „Обичам те Добрич“, който ще започне в 16.00 часа в Градски парк „Свети Георги”. В него ще участват Състав  „Добрич” при Народно читалище  „Йордан Йовков  - 1870” с ръководител Валентин Георгиев, Хор „Лира” при Дом за стари хора с ръководител Атанас Генчев, Състав „Да останем млади” при Сдружение ХобиСклуб с ръководител Светла Стоева и Състав „Армеец“ при ОбС на СОСЗР с ръководител Славка Добрева. В същия час на Скейт парка ще бъде огласен и от възродената традиция „Пеещ езеро“. Община Добрич ще зарадва и футболните фенове от 16.00 часа на Стадион „Дружба“, където ще се играе футболен мач между отборите на Добруджа (Добрич) и Локомотив (София) от 1/16-финалите на турнира за Купата на България.  Емблематичният за поколения българи Балет „Арабеск“ ще представи галавечер с избрани пиеси от юбилейния сезон „Нестинарка“ по Музика на Марин Големинов. Любимият певец на тийнейджърите Криско ще забавлява добричлии и гостите на града на празничния поп–рок концерт „Здравей Добрич от 19.30 часа на площад „Свобода“. Младият изпълнител ще представи избрани свои песни, които се превърнаха в хитове и завладяха българските топ класации. В концерта ще участват още  Арт център „Палитра” с директор Иван Иванов, СК „Алексия“ с хореограф Севдалина Мавродиева, Студио за поп-рок певци „Сарандев” при Общински младежки център  с вокален педагог Елена Карабельова, възпитаници  на СУ „Св. Климент Охридски” с педагог Милена Пеева, Хип-хоп формация „NNS CREW” при Общински младежки център  с ръководител Миглена Георгиева и Балетна формация „My Dance“ с ръководител Пламена Петрова. Водещ на празника ще бъде талантливият и харизматичен изпълнител Дамян Попов. Вечерта ще завърши с празнични илюминации. През деня от 09.00 ч. – 17.00 ч. е организиран Ден на отворени врати в музеите в Добрич, а от 10.00 ч. до 18.00 ч. на пл. „Свобода“ ще се проведе Празничен фермерски пазар.", "date": "2018.09.25", "title": "Добрич празнува - градът ще отбележи тържествено 78 години от възвръщането на Южна Добруджа към България"}
{"url": "http://www.focus-news.net/news/2018/09/25/2570816/sliven-ovladeni-sa-dvata-pozhara-v-dvora-na-tets-sliven-i-v-rayona-na-zavod-dinamo.html", "text": "Екипи на Регионалната служба „Пожарна безопасност и защита на населението”, МВР, „В и К” и военнослужещи овладяха разпространението на два пожара в Сливен, предизвикани в неделя вечерта заради инцидентни усложнения от силния вятър, съобщиха от  областна администрация Сливен . Пожарите са избухнали на територията на предприятията „Топлофикация” и „Динамо” в града. Сигналите са получени около 19.00 часа. Създадена е незабавна организация за действие и координация между участниците в спасителните действия, каза Божурски. Дейността на екипите е била затруднена от пулсиращия вятър. Въпреки това, към полунощ, разпространението на пожарите е овладяно. Гасенето е продължило с оглед безопасността.", "date": "2018.09.25", "title": "Сливен: Овладени са двата пожара в двора на ТЕЦ - Сливен и в района на завод „Динамо“"}
{"url": "http://www.focus-news.net/news/2018/09/25/2570823/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani-v-postoyannata-priemna-na-bsp-sofiya.html", "text": "От 15.00 до 17.00 часа, народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  Градския съвет на БСП - София . \r\nЖелаещите може да се запишат предварително на телефон 02/987 20 86.", "date": "2018.09.25", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани в постоянната приемна на БСП - София"}
{"url": "http://www.focus-news.net/news/2018/09/25/2570830/vav-veliko-tarnovo-shte-se-provede-kampaniya-sreshtu-raka-na-gardata.html", "text": "За втори път екипът на Фондация „Нана Гладуиш – Една от 8“ със съдействието на Общината ще посети Велико Търново. Това съобщиха от пресцентъра на  Общината . \r\n„Каним всички дами с диагноза рак на гърдата в град Велико Търново пред сградата на Общината, където ще бъде паркиран Розовият кемпер на „Една от 8“. На 26 септември екипът на фондацията ще посети Комплексен онкологичен център – Велико Търново, за да се запознае и да подкрепи емоционално и практически пациентите, които превеждат лечение в центъра. Ще ги познаете по Розовия кемпер! Жените, които в момента преминават лечение и техните близки, могат да се възползват от услугите, които се извършват в розовия кемпер на фондация „Една от 8“. На място жените могат да разговарят с психолог. С тях ще бъде гримьор и кулинарен блогър. Екипът ще носи тюрбани, първични протези, аксесоари и брошури, които ще бъдат полезни за жените, преминаващи на лечение“, посочват от фондацията. \r\nС финансовата подкрепа на козметична компания Avon ще бъдат проведени безплатни ехографски профилактични прегледи за рак на гърдата. Условието е дамите да са на възраст от 20 до 65 години, да не са били диагностицирани с рак на гърдата и да не са  \r\nПрегледите в град Велико Търново ще се проведат в сградата на Общината, ет 3, стая 306.", "date": "2018.09.25", "title": "Във Велико Търново ще се проведе кампания срещу рака на гърдата"}
{"url": "http://www.focus-news.net/news/2018/09/25/2570826/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода“ временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с изграждане на ново сградно водопроводно отклонение на ул. „Любляна“, кв. „Овча купел“, се налага спиране на водоподаването от 09.30 до 18.00 часа на клиентите на „Софийска вода“, живеещи в района на: \r\nпо ул. „Любляна“ от ул. „Народен герой“ до бул. „Никола Петков“ \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес: ул. „Любляна“ ъгъла с ул. „Загребска“. \r\nВъв връзка с изграждане на ново сградно водопроводно отклонение на ул. „Иванянско шосе“, вилна зона „Иваняне“, вилна зона „Бели брег“ се налага спиране на водоподаването от 10.00 до 22.00 часа на клиентите на „Софийска вода“, живеещи в района на: \r\nпо ул. „Иванянско шосе“ от ул. „София“ до ул. „Стефан Стамболов“ \r\nпо ул. „Стефан Стамболов“ от жп прелеза до Завод за минерална вода „Банкя“ \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес: ул. „Иванянско шосе“ ъгъла с ул. „Стефан Стамболов“. \r\nВъв връзка с подмяна на сградно водопроводно отклонение на ул. „2-ра“, кв. „Враждебна“, се налага спиране на водоподаването от 09.00 до 16.00 часа на клиентите на „Софийска вода“, живеещи в района на: \r\nул. 1, ул. 2, ул. 60, ул. 26 \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес: ул. „2“ №67. \r\nВъв връзка с монтаж на пожарен хидрант на ул. „Половраг“, с. Лозен, се налага спиране на водоподаването от 09.00 до 19.00 часа на клиентите на „Софийска вода“, живеещи в района на: \r\nпо ул. „Половраг“ от ул. „Блазна“ от №17 до №27, ул. „Караджин“ от ул. „Половраг“ до №74 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Половраг“ ъгъла с ул. „Караджин“. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.09.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/25/2570828/denyat-25-septemvri-v-balgarskata-istoriya.html", "text": "Днес е празникът на Добрич - на днешния ден градът празнува възвръщането си към България. По силата на Крайовската спогодба на 25 септември 1940 г. градът е освободен от румънска окупация. След почти четвъртвековно румънско владичество Южна Добруджа е върната отново в пределите на Отечеството. През 1396 г. султан Баязид І разгромява кръстоносната армия на унгарския крал Сигизмунд в Битката при Никопол. Пред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. На тази дата през 1869 г. в румънския град Браила  е създадено Българското книжовно дружество (БКД), трансформирало се по-късно в Българска академия на науките (БАН). На същата дата през 1915 г. в хода на Първата световна война за главнокомандващ армията е назначен ген. Никола Жеков, а за началник-щаб ген. Константин Жостов. През 1918 г. - в София се провежда спешно събрание на правителството във връзка с избухването на Войнишкото въстание. Кабинетът преодолява съпротивата на царя и на генералите и решава да поиска примирие със съглашенските държави. Назначена е делегация начело с Андрей Ляпчев и ген. Иван Луков за сключване на примирието. Царят заплашва с уволнение кабинета и замисля отбранителна линия по Стара планина.  \r\n2006 г. \r\nСпоразумение за сътрудничество по граничните въпроси е подписано между България и Украйна. От българска страна споразумението е парафирано от министъра на вътрешните работи Румен Петков, а от украинска от председателя на Държавната гранична служба там Микола Литвин. \r\nМВР е отправило предложение до Европейската комисия за подпомагане дейността на Граничния контролен център Бургас. Според министър Петков това ще спомогне за засилването на граничния контрол в района. Микола Литвин смята, че подписаното споразумение ще засили контрола в северозападната част на Черно море, и така ще се противодейства на международната организирана престъпност. \r\n1998 г. \r\nБордът на директорите на МВФ одобрява 3-годишното споразумение с България, според което на страната ни се предвижда да бъдат отпуснати 840 000 000 долара. Ангажиментите на България са: до средата на 1999 г. да се закрият губещите предприятия, да стартира приватизацията на Булбанк и Експресбанк, да се подготвят за продажба Хебросбанк и ТБ Биохим, постепенно да се ликвидират субсидиите в областта на енергетиката, да се либерализират пазарите за селскостопанска продукция. \r\n1990 г. \r\nВ периода 22 - 25 септември се провежда ХХХІХ конгрес на Българската социалистическа партия (БСП), на който е приета платформа за по-нататъшно обновление и преобразуване на БСП в \"модерна лява партия на демократичния социализъм\", програма за действие, устав, решение по символите и обръщение \"Мир, ред, спасение\". Александър Лилов е преизбран за председател на Висшия съвет на Българската социалистическа партия (БСП), а Александър Томов става първи заместник и отговарящ по организационните въпроси. \r\nБългария става член на Световната банка и на Международния валутен фонд (МВФ). \r\nДвете организации са създадени през 1944 г. с подписването на споразумение между страните членки на ООН. Фондът започва своето реално съществуване от 1946 г. с 36 страни членки и статут на специализирано учреждение към ООН. В момента страните членки на МВФ са приблизително 200. Основните цели на фонда са да съдейства за стабилността на валутните курсове, за премахване на валутните ограничения и по международни валутни въпроси, да предоставя временни финансови помощи и спомага за растежа на международната търговия. \r\n1932 г. \r\nПровеждат се общински избори в София. \r\nНа тях гласуват 44 000 от 64 000 избиратели. Работническата партия печели 19 съветници, Народният блок - 12, Сговорът на Александър Цанков – 4. \r\nСофийският окръжен съд утвърждава избора, но касира 15 съветници от Работническата партия, а съветниците на Сговора на Александър Цанков подават оставка и са заменени с националлиберали. Столичният общински съвет остава в минимален състав. За кмет е избран Харалампи Орошаков (демократ). \r\n1921 г. \r\nВ периода 25 - 27 септември е проведен учредителен конгрес на Българския земеделски младежки съюз (БЗМС) в София. За секретар е избран Стефан Цанов, а за главен редактор на печатния орган \"Младежко знаме\", Цвятко Аврамов. \r\n1918 г. \r\nНа 25 септември са помилвани осъдените по Деклозиеровата афера, а на 14 ноември 1919 г. Главният военнокасационен съд отменя присъдите им. По тази афера на 21 октомври 1916 г. са осъдени на 8 до 10 г. затвор 14 души – депутати от БЗНС и Народнолибералната партия на Никола Генадиев, видни политически и стопански дейци. \r\nДеклозиерова афера е опит на Англия и Франция да спечелят на своя страна България в избухналия през лятото на 1914г. световен военен конфликт чрез незаконна търговска сделка, изгодна за част от търговските и политическите кръгове у нас. След като обещаваните от Лондон и Париж териториални отстъпки се оказват недостатъчни за българското правителство, тогава те предприемат друга тактика. През лятото на 1915 г. по тяхно внушение и с тяхна материална подкрепа в България пристига френският търговец Ф. Деклозиер, който пристъпва към изкупуване на част от българската реколта на цени, по-високи от пазарните. С тази акция той се стреми да попречи на изпращането на тези храни за Германия. В своята дейност Деклозиер привлича и някои от представителите на опозиционните политически партии. Деклозиерова афера не дава очакваните резултати. Вместо да се стъписа пред нея, правителството на д-р Васил Радославов взема крути мерки спрямо помощниците на френския търговец и ги хвърля в затвора. Скоро след това последва и официалното обвързване на България с Австро-Унгария и Германия. След края на Първата световна война чрез арбитражен съд в Париж съглашенските държави осъждат България да заплати загубите на Ф. Деклозиер. \r\nВ София се провежда спешно събрание на правителството във връзка с избухването на Войнишкото въстание. Кабинетът преодолява съпротивата на царя и на генералите и решава да поиска примирие със съглашенските държави. Назначена е делегация начело с Андрей Ляпчев и ген. Иван Луков за сключване на примирието. Царят заплашва с уволнение кабинета и замисля отбранителна линия по Стара планина. \r\nНа същото събрание правителството взема решение да освободи от затвора земеделските водачи Александър Стамболийски и Райко Даскалов и с група народни представители да ги изпрати при въстаналите войници да ги убедят да се върнат на фронта. Делегацията заминава за Кюстендил, а Райко Даскалов се отделя и пристига в Радомир, където се присъединява към въстаниците. По-късно Александър Стамболийски също се присъединява към въстаниците. \r\n1915 г. \r\nВ хода на Първата световна война за главнокомандващ Действащата армия е назначен ген. Никола Жеков, а за началник-щаб ген. Константин Жостов. \r\nНикола Жеков е военен и държавен деец, генерал от пехотата. Роден е в Сливен на 25 декември 1864 г. Завършва Военното училище в София през 1887 г., след което продължава образованието си във Военната академия в Торино (Италия). Участва като доброволец в Сръбско-българската война (1885 г.). По време на Балканската война (1912-1913 г.) е началник-щаб на 2-ра армия. От 5 август до 1 октомври 1915 г. е военен министър. След въвличането на България в Първата световна война 1914-1918 г. е назначен за главнокомандващ българската армия. Към края на войната е на лечение във Виена. Завръща се в България и е уволнен от армията. Съден е за втората национална катастрофа заедно с останалите министри от кабинета на д-р В. Радославов. Между двете войни се изявява като общественик и публицист. След идването на Хитлер на власт е един от пропагандаторите на идеята за тясно политическо и военно сътрудничество с Третия райх. След края на Втората световна война (1939-1945 г.) емигрира в чужбина. Умира на 1 ноември 1948 г. \r\nКонстантин Жостов е военен деец, генерал-майор. Роден е на 30 септември 1867 г. в с. Гайтаниново, Благоевградско. Завършва Военното училище в София, след което и Висшето артилерийско училище във Виена с право да служи в Генералния щаб. Включва се като доброволец в Сръбско-българската война (1885 г.). По време на Балканската война (1912–1913 г.) е началник-щаб на Трета армия и на обединените Първа и Трета армия по време на сраженията при укрепените линии Люлебургаз–Бунархисар и Чаталджа. Участва като военен съветник в делегацията, преговаряща в Лондон за подписване на мирния договор (1913 г.). \r\n1871 г. \r\nАнтим VI се среща с българските първенци, членове на смесения съвет, за да обсъдят въпроса за границите на Българската екзархия. В разговорите участват Георги Чалоглу, х. Иванчо Пенчович, Гаврил Кръстевич, х. Николи х. Минчоглу, д-р Стоян Чомаков и Димитър Гешов. \r\n1869 г. \r\nВ Браила (Румъния) е създадено Българското книжовно дружество (БКД), трансформирало се по-късно в Българска академия на науките (БАН). Учредяването става на специално свикано за целта представително събрание. \r\n1396 г. \r\nСултан Баязид І разгромява кръстоносната армия на унгарския крал Сигизмунд в Битката при Никопол. \r\nПред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. Събралата се в унгарската столица Буда кръстоносна войска пристига под стените на Никопол, където я очаква армията на Баязид І, в която са включени и отрядите на сръбския владетел Стефан Лазаревич. В ожесточеното сражение християнската войска е напълно разгромена. Голямата част от кръстоносците намират смъртта си в битката. Крал Сигизмунд се спасява с бягство. На тази дата умират: \r\n1942 г. \r\nУмира Ставре Наумов – български журналист, един от създателите на \"жълтия\" периодичен печат в България. Завършва френско училище и румънския лицей в Битоля. Следва финансови и търговски науки в Румъния и Франция. Работи като главен счетоводител на застрахователно дружество \"Балкан\" София. Стамболовист, член е на Народнолибералната партия (генадиевист). От 1882 г. до 1884 г. сътрудничи на вестник \"La Bulgarie\". Основава вестник \"Вечерна поща\" (1900-1914, заедно със Ст. Шангов) Главен редактор е на вестник \"Дневник\" (1902-1944 г.). Един от основателите и директорите е на вестник \"Софийска вечерна поща\" (1911-1913 г.), вестник \"Реч\" (1908-1913 г.), списания \"Илюстрована седмица\" и \"Минерва\", вестници \"АБВ\" (1924-1925 г.) и \"Неделно АБВ\". За изготвянето на историческата справка на Агенция “Фокус” са използвани следните източници  : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.25", "title": "Денят 25 септември в българската история"}
{"url": "http://www.focus-news.net/news/2018/09/25/2570829/sofiya-vavezhdat-se-promeni-v-organizatsiyata-na-dvizhenie-po-bul-pencho-slaveykov.html", "text": "Във връзка с рехабилитацията  на бул. „Пенчо Славейков“ от ул. „Цар Асен“ до бул. „Ген. Тотлебен“ се въвеждат промени в организацията на движение. Това съобщиха от пресцентъра на  Столична Община .   \r\nВъзстановява се движението през кръстовище бул. „Прага“-бул. „Пенчо Славейков“-ул. „Св. Георги Софийски“. \r\nДо 6 октомври се забранява влизането на пътни превозни средства  по западната половина от пътното платно на бул. „Пенчо Славейков“ в участъка от ул. „Свиленица“ до бул. „Прага“. \r\nЗа времето до 24.00 часа на 06 октомври се  закриват местата за почасово платено паркиране по бул. „Пенчо Славейков“ в участъка от ул. „Свиленица“ до бул. „Прага“; \r\nИзмества се автобусна спирка с код 0444 „УМБАЛ СВЕТА ЕКАТЕРИНА“ на бул. „Пенчо Славейков“ преди ул. „Христо Станчев“ в посока бул. „Витоша“.", "date": "2018.09.25", "title": "София: Въвеждат се промени в организацията на движение по бул „Пенчо Славейков“"}
{"url": "http://www.focus-news.net/news/2018/09/25/2570831/denyat-25-septemvri-v-svetovnata-istoriya.html", "text": "На 25 септември са родени американският писател Уилям Фокнър, руският композитор Дмитрий Шостакович, актьорът Майкъл Дъглас, американската журналистка Барбара Уолтърс. На същата дата умират австрийският композитор Йохан Щраус, журналистът Ставре Наумов, един от основателите на „жълтата преса”, американският психолог Джон Уотсън, основоположник на бихевиоризма, германският писател Ерих Мария Ремарк. \r\n2017 г.  \r\nВ Иракски Кюрдистан се провежда референдум за независимост от Ирак. \r\n2015 г. \r\nЗеметресение с магнитуд 6.8 в индонезийската провинция Западна Папуа ранява над 62-ма човека и разрушава 200 къщи. \r\n2015 г. \r\nСирийската армия бомбандира с наскоро получени руски бойни самолети позиции на „Ислямска държава“. \r\n2014 г. \r\nВ Донецк са открити погребения от масови убийства на мирни жители. \r\n2012 г. \r\nПредседателят на Европейския парламент Мартин Шулц заявява, че Европейския парламент няма да установява официални връзки с новия парламент на Беларус. \r\n2011 г. \r\nНа изборите за Сенат (горната камара на френския парламент) във Франция социалистите печелят 177 места. През последните 50 години сенатът на френския парламент е доминиран от десницата. Изборите нанасят сериозен удар за управляващите седем месеца преди изборите за президент във Франция. \r\n2006 г. \r\nБившият президент на Ирак Саддам Хюсеин, срещу когото са повдигнати обвинения в геноцид e изгонен от съдебната зала по нареждане на новия съдия по делото. Хюсеин е гонен вече един път от залата на съда по време на процеса. Той желае да не бъде държан зад металното заграждение в залата. “Имам една молба и тя е да не бъда държан повече в тази клетка”, заявява Хюсеин. Тази реплика принуждава съдията по делото да изгони бившият иракски президент от съдебната зала. \r\n1998 г. \r\nБордът на директорите на МВФ одобрява 3-годишното споразумение с България, според което на страната ни се предвижда да бъдат отпуснати 840 000 000 долара. Ангажиментите на България са: до средата на 1999 г. да се закрият губещите предприятия, да стартира приватизацията на Булбанк и Експресбанк, да се подготвят за продажба Хебросбанк и ТБ Биохим, постепенно да се ликвидират субсидиите в областта на енергетиката, да се либерализират пазарите за селскостопанска продукция. \r\n1974 г. \r\nГрупа учени излизат със съобщението, че продължаващото използване на аерозоли може да доведе до образуване на дупка в озоновия слой на земната атмосфера, покачване на температурата на планетата и рязък скок в раковите заболявания. \r\n1794 г. \r\nНа този ден е основан град Одеса \r\n1789 г. \r\nАмериканският Конгрес предлага първите десет поправки в Конституцията на САЩ, известни като Bill of Rights. \r\nПо време на дебатите за приемането на Американската конституция, противниците й заявяват, че тя не защитава достатъчно индивидуалните права и може да даде път на тиранията на федералното правителство. Те настояват за приемането на “Декларация за правата”, която да регламентира личните права на гражданите и да ги пази от намесата на държавата. Първите десет поправки на Конституцията на САЩ са известни като “Декларация за правата”. \r\n1513 г. \r\nИспанският конкистадор Васко Нунес Де Балбоа става първият европеец, достигнал Тихия океан. \r\n1396 г. \r\nСултан Баязид І разгромява кръстоносната армия на унгарския крал Сигизмунд в Битката при Никопол. \r\nПред заплахата от османска експанзия унгарският владетел организира кръстоносен поход, в който участват унгарски, френски, бургундски и германски рицари. Към неговата армия се присъединяват и войските на влашкия воевода Мирчо Стари. Събралата се в унгарската столица Буда кръстоносна войска пристига под стените на Никопол, където я очаква армията на Баязид І, в която са включени и отрядите на сръбския владетел Стефан Лазаревич. В ожесточеното сражение християнската войска е напълно разгромена. Голямата част от кръстоносците намират смъртта си в битката. Крал Сигизмунд се спасява с бягство. На тази дата умират: \r\n2011 г. \r\nУмира Вангари Маатаи, кенийски обществен деец, активист еколог и носител на Нобелова награда за мир за 2004 година. \r\nРодена е на  1 април 1940 г.  в Ихите, Кения.  \r\nКомитетът за Нобелова Награда присъжда на Вангари Маатаи Нобеловата награда през 2004 за осъществяване на дело убеждението, че \"Земя без дървета е мъртва земя\", истина в която Вангари е била убедена цял живот, както и нейната политическата борба в областта на Човешките права. Вангари е почетен член на Римския клуб. \r\nВангари Маатаи предизвиква спор с твърдението, че вирусът на СПИН (HIV) е създаден от биолози от бялата раса с цел да бъде насочен срещу чернокожите. \r\nУмира на 71-годишна възраст в Найроби, Кения. \r\n1970 г. \r\nУмира Ерих Мария Ремарк (Ерих Паул Ремарк) – германски писател. \r\n1958 г. \r\nУмира Джон Уотсън – американски психолог, основоположник на бихевиоризма. Уотсън е професор в университета “Джон Хопкинс” в Балтимор (1908-1920 г.). Разглежда психологията като една от естествените науки, ползваща се от обективните експериментални методи. Цялата психическа дейност на човека Уотсън разглежда като поведение, разбирано в съвкупността връзки “стимул - реакция”. Организмът е “самоорганизираща се машина”, а основна задача на психологията е да се изучат процесите “на научаването”. Мисленето за него е скрита моторна активност, представена като заместител на действията. Идеите и методите на Уотсън оказват голямо влияние върху развитието на психологията преди всичко в САЩ. \r\n1849 г. \r\nУмира Йохан Щраус – австрийски композитор, цигулар и диригент. Ученик е на А. Полишански по цигулка и И. Зайфрид по композиция. Участник е в квартета на Й. Ланер (от 1819 г.) и помощник-диригент на оркестъра на Ланер (от 1824 г.). През 1825 г. създава свой оркестър, с който извършва концертна обиколка из Европа (от 1833 г.). Един от най-популярните майстори е на танцова музика; развива в произведенията си, особено във валса, традициите на Ланер. Създава характерни танцови цикли, състоящи се от няколко валса, придружени с встъпление и заключение. Автор е на повече от 250 произведения, сред които 152 валса. Най-популярните му валсове са “Дунавски песни”, “Лорелай”, “Габриела”, “Радецки марш” и “Талиони”.  На тази дата са родни:  \r\n1955 г. \r\nРоден е Дзукеро, псевдоним на Аделмо Форначари, италиански певец \r\n1951 г. \r\nРоден е Педро Алмодовар, испански кинорежисьор \r\n1944 г. \r\nРоден е Майкъл Дъглас, американски киноактьор \r\n1925 г. \r\nРоден е Пол Макриди, американски изобретател, създател на първите летателни апарати, движещи се с помощта на слънчеви батерии и човешка сила.  \r\n1906 г. \r\nРоден е Дмитрий Дмитриевич Шостакович – руски композитор, получил всеобщо признание за класик на ХХ в. \r\n1897 г. \r\nРоден е Уилям Фокнър – американски писател. \r\n1896 г. \r\nРоден е Алесандро Пертини – президент на Италия в периода 1978 – 1985 г. Юрист по образование, през 1918 г. става един от основателите на Социалистическата партия на Италия. \r\n1866 г. \r\nРоден е Томас Хант Морган – американски генетик, нобелов лауреат през 1933 г. „за откритието, свълзано с ролята на хромозомине за наследствеността   \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.25", "title": "Денят 25 септември в световната история"}
{"url": "http://www.focus-news.net/news/2018/09/25/2570827/reuters-kitayskiyat-vanshen-ministar-zayavi-che-ot-konfrontatsiyata-sas-sasht-vsichki-sa-gubeshti.html", "text": "Конфронтацията между Китай и САЩ означава загуба за всички страни и разговори с Вашингтон не могат да се провеждат на фона на заплахи и натиск, заяви министърът на външните работи на Китай Ван И пред американски бизнес лидери, предава  Reuters . \r\nСрещайки се с представители на американско-китайския бизнес съвет и Националния комитет по американско-китайски отношения в Ню Йорк, Ван И заяви, че определени сили в САЩ отправят безпочвени обвинения срещу Китай относно търговията и сигурността, се казва в изявление на китайското външно министерство от вторник. \r\nТези обвинения срещу Китай отровиха атмосферата на китайско-американските отношения, добави първият дипломат на Пекин.  Йонислав Дочев", "date": "2018.09.25", "title": "Reuters: Китайският външен министър заяви, че от конфронтацията със САЩ всички са губещи"}
{"url": "http://www.focus-news.net/news/2018/09/25/2570835/natovareno-e-dvizhenieto-po-glavnite-patishta-na-oblast-pazardzhik.html", "text": "Натоварено е движението по главните пътища на област Пазарджик, съобщи за  Радио „Фокус“- Пазарджик  дежурният в Областно пътно управление-Пазарджик. Пътните настилки са сух. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.25", "title": "Натоварено е движението по главните пътища на област Пазарджик"}
{"url": "http://www.focus-news.net/news/2018/09/25/2570832/sofiya-do-15-oktomvri-se-zabranyava-vlizaneto-na-patni-prevozni-sredstva-po-iztochnata-polovina-na-krastovishte-ul-parva-balgarska-armiya-bul-ilientsi.html", "text": "До 15 октомври се забранява влизането на пътни превозни средства по източната половина на кръстовище ул. „Първа българска армия” - бул. „Илиенци“. Това съобщиха от пресцентъра на  Столична Община . Движението ще се извършва по една пътна лента за посока по западната половина на кръстовище ул. „Първа българска армия” - бул. „Илиенци“.  \r\nДо 24.00 часа на 15 октомври 2018 г. се променя маршрутът на автобусна линия № 100, както следва: от ул. „Първа българска армия” надясно по ул. „Проф. Иван Георгов” и по маршрута си до кв. „Бенковски“ - двупосочно.  \r\nРазкриват се временни спирки, както следва:  \r\n- на ул. „Проф. Иван Георгов” след ул. „Първа българска армия” в посока към кв. „Бенковски“;  \r\n- на ул. „Проф. Иван Георгов” след Т-образното кръстовище в посока към Пътностроителна техника.  \r\nЗакриват се спирки:  \r\n- с код 2148 “Ул. Проф. Иван Георгов“  \r\n- с код 2142 и 2144 “Ул. Просвета”  \r\n- с код 1000 и 1001 “Ул. Локомотив”  \r\n- с код 1722 “ПГВАД“", "date": "2018.09.25", "title": "София: До 15 октомври се забранява влизането на пътни превозни средства по източната половина на кръстовище ул. „Първа българска армия” - бул. „Илиенци“"}
{"url": "http://www.focus-news.net/news/2018/09/25/2570822/blagoevgrad-vse-oshte-ne-e-zapochnalo-razchistvaneto-na-padnalata-fasada-na-mol-largo-v-tsentara-na-grada.html", "text": "Все още не е започнало разчистването на падналата фасада на мол Largo в центъра на Благоевград, предаде репортер на  Радио „Фокус“-Пирин . На място има полицейски и пожарни екипи. Районът е отцепен и не се допускат преминаващи през площад „България“ пред търговския център. През нощта не е имало ново падане на части от фасадата.  Почистването вероятно ще започне по-късно през деня, когато вятърът утихне, тъй като все още е силен. „Фокус“ припомня:  Заради силния вятър в неделя, падна предната и част от страничната стъклена фасада на мол Largo в Благоевград. При инцидента няма пострадали, но са нанесени сериозни материални щети на прилежащи заведения.  \r\nНатали СТЕФАНОВА", "date": "2018.09.25", "title": "Благоевград: Все още не е започнало разчистването на падналата фасада на мол Largo в центъра на града"}
{"url": "http://www.focus-news.net/news/2018/09/25/2570836/dobrich-balet-arabesk-shte-predstavi-izbrani-piesi-v-dramatichen-teatar-yordan-yovkov-na-praznika-na-grada.html", "text": "Балет „Арабеск“ ще представи една завладяваща програма, специално подбрана за празника на град Добрич - 25 септември. Това съобщиха от пресцентъра на  Община град Добрич . Спектакълът ще се състои от 19.30 часа на сцената на Драматичен театър „Йордан Йовков“. Трупата ще представи пиеси, посветени на любовта и страстта, изпълнени с красота, хумор и малко тъга. В програмата са включени едни от най-ярките нейни постановки. „Нестинарка“ на голямата Маргарита Арнаудова разкрива мистерията на българската душевност, закодирана в нашия фолклор. Култовата творба на Марин Големинов е създадена през 1940 г. От премиерата си през 1978 г. „Нестинарка“ шества по българските и световни сцени като емблема на Балет „Арабеск“. Сюжетът на спектакъла е изграден върху основата на стар народен обичай - игра върху огън в деня на празника св. Константин и Елена. На фона на този обичай се развива личната драма на главната героиня. Изтерзана от хорските клюки, неразбрана от любимия човек, отчаяна от самотата си, тя смята, че причината за нейното нещастие е отричането ѝ от св. Константин. Обезумяла от мъка, тя танцува в огъня и изгаря в него. За големия успех на този спектакъл не само на българските сцени, но и зад граница, допринасят изключителните изпълнителски качества и индивидуалност на танцьорите от трупата. \r\n„Двойственост“ на английската хореографка Лиз Лий е любимо заглавие в репертоара на трупата. Танцьорите на Балет “Арабеск” създават един впечатляващ спектакъл, вдъхновен от огнената музика на тангата на Астор Пиацола и стиховете на Пабло Неруда. \r\n„БЛА,БЛА…“ представя виртуозния танц на американския хореограф Морис Кози. Динамичен спектакъл разкриващ забавни характери, поставени в абсурдни ситуации на ръба на трагичното и комичното. Спектакълът е свеж и зареждащ благодарение на изпълнението на блестящите млади звезди на Балет „Арабеск“ - Андрея Андонова, Виктория Петрова, Петя Колева, Стефан Вучов,Филип Миланов и експресивната и винаги изненадваща  Ангелина Гаврилова. \r\nСпектакълът с вдъхновяващите изпълнения на Балет „Арабеск“ е подарък на Община Добрич за гражданите и гостите на града за Празника и е с вход свободен.", "date": "2018.09.25", "title": "Добрич: Балет „Арабеск“ ще представи избрани пиеси в Драматичен театър „Йордан Йовков“ на празника на града"}
{"url": "http://www.focus-news.net/news/2018/09/25/2570834/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание в района. Това каза за  Радио „Фокус“ – Пирин  дежурният служител в Областно пътно управление-Благоевград. С нормална интензивност се осъществява движението по главен път Е-79 и АМ „Струма“ в участъка от областта. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.25", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/25/2570833/dobrich-kmetat-yordan-yordanov-shte-otkrie-kompozitsiya-ot-krast-za-hrabrost-i-pametni-plochi-s-imena-na-zaginali-geroi-ot-dobrichkata-epopeya.html", "text": "В Деня на Добрич – 25 септември, от 12.00 часа, кметът на Добрич Йордан Йорданов ще открие Композиция от Кръст за храброст и две паметни плочи с имена на загинали от 53-ти пехотен полк, част от 7–ма рилска дивизия, участвала в Добричката епопея. Това съобщиха от пресцентъра на  Община град Добрич . Монументът се намира на фасадата на Народно читалише „Пробуда“ в квартал „Рилци“ и е символ на признателните поколения към саможертвата на воините, загинали за освобождението на Добруджа. Композицията е на скулптора Христо Илиев и е изработена от полимер бетон. На паметните плочи са изписани имената на 62-ма военнослужещи, които са загинали в Добричката епопея или са починали от раните си. Мястото на паметния знак е избрано, тъй като Квартал „Рилци“ в Добрич носи името на пехотната дивизия, участвала в боевете от Добричката Епопея.", "date": "2018.09.25", "title": "Добрич: Кметът Йордан Йорданов ще открие Композиция от Кръст за храброст и паметни плочи с имена на загинали герои от Добричката епопея"}
{"url": "http://www.focus-news.net/news/2018/09/25/2570820/voa-poseshtenieto-na-redzhep-tayip-erdogan-v-sasht-e-vazmozhnost-za-restartirane-na-otnosheniyata.html", "text": "Президентът на Турция Реджеп Тайип Ердоган е в Ню Йорк за Общото събрание на ООН, по време на високо напрежение с Вашингтон. Но четиридневната визита на Ердоган може да предложи истинска възможност за рестартиране на отношенията, пише Дориън Джоунс в анализа за  Voice of America , който Агенция „Фокус“ представя без редакторска намеса. \r\nВ един възможен ход, който да подготви почвата за изглаждане на напрежението с Вашингтон, турски официален представител беше цитиран в понеделник от американския вестник „The Wall Street Journal“, давайки индикация, че американският свещеник Андрю Брънсън може скоро да бъде свободен да се прибере вкъщи. \r\nДелото на Брънсън в Турция по обвинения за тероризъм беше спусъка през август за налагането на търговски санкции върху Анкара от страна на президента на САЩ Доналд Тръмп. Санкциите бяха катализатора за срива в турската валута. \r\nАмериканският съветник по национална сигурност Джон Болтън заяви, че отношенията ще се рестартират, когато Брънсън бъде освободен да се завърне вкъщи. Вашингтон нарича обвиненията срещу свещеника необосновани. Ердоган настоява, че Брънсън трябва да се изправи пред съда. Анализатори смятат, че безизходното положение може да бъде разрешено по време на следващото изслушване на свещеника на 12 октомври. \r\n„Очаквам той да бъде освободен. Има все повече и повече очаквания, че това ще се случи“, заяви професорът по международни отношения Хюсеин Багчъ от Близкоизточния технически университет в Анкара. „Но трябва да изчакаме до 12 октомври, ако свещеник Брънсън бъде освободен. Тогава проблемът се решава автоматично“. \r\n„Яростната реторика между Анкара и Вашингтон е не по-стара от няколко седмици. И двете страни, ми се струва, правят стъпки назад, сътрудничеството е спешно необходимо и от двете страни“, продължи той. Финансови сътресения \r\nОблекчаването на турско-американското напрежение и премахването на заплахата от по-нататъшни санкции е жизненоважно за прекратяването на финансовите сътресения в Турция. \r\nНо очевидните недоразумения между Анкара и Вашингтон продължават да подкопават отношенията и заплашват да изострят напрежението. Най-скорошният дипломатически спор изригна след предполагаемите усилия за среща на двамата президенти в Ню Йорк. Те нямат уредена такава към момента. \r\n„Представителите на САЩ продължават да казват, че ще обмислят искането за среща с Тръмп, ако такава дойде от (турския) президент Ердоган или турската страна“, заяви Йомер Челик, говорител на Партията на справедливостта и развитието (ПСР) на Ердоган. \r\n„Не оценяваме подобен тон“, продължи той, „но мога да ви кажа, че ако американската страна, ако президентът Тръмп, пожелаят да се срещнат с нашия президент, ще разгледаме тяхното искане и ще оценим как да му отговорим“. Подкрепените от САЩ Кюрдски народи за самоотбрана (YPG) \r\nЕрдоган изпрати напомняне за потенциала от една по-нататъшна ескалация в двустранните отношения по отношение на Сирия. По време на реч в понеделник в Ню Йорк, турският президент предупреди, че въоръжените му сили са готови да започнат офанзива срещу „Кюрдските народи за самоотбрана“ (YPG). \r\n„YPG“ са ключов съюзник във войната срещу „Ислямска държава“ и около 2 000 американски военнослужещи са разположени при войската, където Ердоган заплашва да нападне. \r\nАнкара нарича „YPG“ терористи, обвинявайки групировката за това, че е свързана с кюрдите в Турция. \r\n„За нас е сериозно притеснение, че американската администрация поддържа своето партньорство с YPG и PYD“, заяви говорителят на турския президент Ибрахим Калън миналия петък. \r\nАнализаторите твърдят, че Анкара е все по-разтревожена, че Вашингтон ще продължи да подкрепя кюрдските отряди за самоотбрана след победата над „Ислямска държава“, като част от усилията за ограничаване на влиянието на Иран в Сирия. \r\nПрез изминалата седмица Тръмп заяви, „Много сме близо“ до побеждаването на „Ислямска държава“ в Сирия „и тогава ще вземем решение какво ще правим“. \r\nВ понеделник Болтън заяви, „няма да си тръгнем докато има ирански военнослужещи извън иранските граници и това включва иранските проксита и милиции“. \r\nЕрдоган даде индикации, че е готов да протегне ръка към Москва за подкрепа в целта си да унищожи „YPG“ в Сирия. Руско-турските отношения вече значително се подобриха през последните 18 месеца, а двете страни задълбочиха сътрудничеството си в Сирия. Русия \r\nОтношенията на Турция с Русия е друга точка на търкане с Вашингтон. Анкара е изправена пред допълнителни санкции от САЩ, ако продължи с планираната си покупка на руските противоракетни системи С-400. НАТО предупреждава, че разполагането на системите заплашва да компрометира военния хардуер на Алианса. \r\nАнализатори твърдят, че споразумението на Ердоган с руския президент Владимир Путин от този месец, което избегна офанзива на Дамаск срещу сирийския бунтовнически анклав Идлиб, изпраща навременно послание до Вашингтон за значението на Турция в региона. \r\n„Очевидно е, че Турция не е заменима държава. Турция е вид опора за Западната стратегия в Близкия изток“, заяви Айдън Селчен, бивш висшестоящ турски дипломат, служил както във Вашингтон, така и из целия регион. „В интересите на САЩ е да работят с Турция. Въпреки това, началото на ноември наближава, което е времето, в което американските санкции върху Иран ще влязат в сила и това ще бъде най-голямото изпитание за турско-американските отношения“. \r\nВашингтон предстои да наложи нова партида от търговски и финансови санкции върху Техеран, заради ядрената му програма. Анкара неколкократно предупреди, че няма да подкрепи новите мерки.  Йонислав Дочев", "date": "2018.09.25", "title": "VOA: Посещението на Реджеп Тайип Ердоган в САЩ е възможност за рестартиране на отношенията"}
{"url": "http://www.focus-news.net/news/2018/09/25/2570837/sport-brayan-dzhonta-prekratyava-karierata-si-sled-16-sezona-v-nhl.html", "text": "Нападателят Брайън Джонта прекратява кариерата си след 16 сезона в Националната хокейна лига. Очаква се новината да бъде потвърдена от него на специална пресконференция. \r\n39-годишният Джонта е бивш капитан на Монреал и Бъфало, и двукратен участник на зимни олимпийски игри. През 2003 г. той спечели Купа \"Стенли\" с отбора на Ню Джърси през 2003 година. В 16-годишната си кариера в НХЛ Джонта има 291 мача и 595 точки в общо 1026 срещи.", "date": "2018.09.25", "title": "Спорт: Брайън Джонта прекратява кариерата си след 16 сезона в НХЛ"}
{"url": "http://www.focus-news.net/news/2018/09/25/2570838/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2018.09.25", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/09/25/2570843/faktor-makedoniya-loshoto-vreme-vrahletya-adriaticheskoto-kraybrezhie-s-niski-temperaturi-i-petmetrovi-valni.html", "text": "Лошото време връхлетя Адриатическото крайбрежие с рязко понижаване на темепературите до три градуса по Целзий и петметрови вълни, отбелязва скопското електронно издание  „Фактор“ . \r\nЗаради влошените метеорологични условия връзките по вода между хърватския град Сплит и прилежащите острови са отменени. Проливният дъжд и силният вятър доведе до сериозни проблеми в трафика, включително задръствания и катастрофи. Съобщено бе и за множество паднали дървета, които възпрепятстват движението. \r\nСъщевременно синоптиците съобщиха и за падането на първия сняг на Балканите – в Босна и Херцеговина. На Прокошкото езеро в планината Враница се образува снежна покривка от пет сантиметра.   Тереза Герова", "date": "2018.09.25", "title": "„Фактор“ (Македония): Лошото време връхлетя Адриатическото крайбрежие с ниски температури и петметрови вълни"}
{"url": "http://www.focus-news.net/news/2018/09/25/2570842/gl-komisar-nikolay-nikolov-gdpbzn-452-sa-signalite-za-proizshestviya-za-vcherashniya-den-ot-tyah-320-sa-za-pozhari-a-121-za-spasitelni-deynosti.html", "text": "Вчерашният ден беше доста тежък за нашите колеги. Благодарение обаче на бързата реакция не допуснахме жертви и пострадали предвид усложнената обстановка. Това каза директорът на Главна дирекция „Пожарна безопасност и защита на населението“ в предаването  „Здравей България“  по  Нова телевизия . „452 са сигналите за произшествия за вчерашния ден. 320 бяха пожарите, 121 - спасителни дейности. По отношение на силния вятър най-тежко беше в Монтана, след това в София, където преди всичко паднали дървета, клони и предмети предизвикаха тежка ситуация. Вятърът и искрите от паднали проводници предизвикаха множество пожари, включително и горски“, обясни гл. комисар Николов. \r\n„В Благоевградска област имаше много тежка обстановка, свързана с десетки пожари в сухи треви, стърнища, а за съжаление и в горския фонд. Най-притеснителното беше съобщението за разразил се  горски пожар на територията на Кресна близо пожара, който знаете миналата година какви проблеми създаде“, коментира гл. комисар Николов. \r\nВ промишлената зона на Сливен - ТЕЦ-Сливен и завод „Динамо“ се съсредоточиха като че ли най-много от нашите усилия. Там в двата обекта все още продължават гасителните действия. Неприятна бе ситуацията в Айтос. \r\nГл. комисар Николай Николов заяви, че има предварителна организация при такива ситуации. „Нашите планове позволяват моментално съседните области да се притекат на помощ. Така беше и в Сливен. За радост нямаме пострадали хора, нямаме жертви и поздравявам нашите момчета“, каза още той.", "date": "2018.09.25", "title": "Гл. комисар Николай Николов, ГДПБЗН: 452 са сигналите за произшествия за вчерашния ден, от тях 320 са за пожари, а 121 за спасителни дейности"}
{"url": "http://www.focus-news.net/news/2018/09/25/2570839/blagoevgrad-s-tarzhestvena-tseremoniya-yugozapadniyat-universitet-neofit-rilski-otkriva-novata-akademichna-20182019-godina.html", "text": "Официално ще бъде открита новата академична година в Югозападния университет „Неофит Рилски“, съобщиха от  висшето учебно заведение . Тържеството ще се състои от 10.00 часа пред Учебен корпус № 1. Преди началото на церемонията –  в 9.50 часа ще бъдат поднесени венци и цветя пред паметника на Неофит Рилски. Това съобщиха от висшето учебно заведение.  \r\nРекторът на университета проф. д-р Борислав Юруков ще открие академичната 2018/2019 г. със слово, след което ще връчи книжките на студентите-първокурсници, приети с най-висок бал. \r\nСлед церемонията първокурсниците ще се срещнат с деканските ръководства на факултетите.", "date": "2018.09.25", "title": "Благоевград: С тържествена церемония Югозападният университет „Неофит Рилски“ открива новата академична 2018/2019 година"}
{"url": "http://www.focus-news.net/news/2018/09/25/2570844/negovo-preosveshtenstvo-belogradchishkiyat-episkop-polikarp-shte-oglavi-arhiereyska-vechernya-v-sofiyskiya-hram-sv-yoan-bogoslov-v-proslava-na-sv-yoan-bogoslov.html", "text": "На 26 септември всяка година Православната църква чества Преставяне на свети апостол и евангелист Йоан Богослов, храмов празник чества софийската църква „Св. Йоан Богослов“, кв. Владая. По този повод днес от 18.00 часа,  с благословението на Негово светейшество Българския патриарх и Софийски митрополит Неофит, в храм „Св. Йоан Богослов“, кв Владая, ще бъде отслужена Архиерейска Вечерня, предаде репортер на  Агенция „Фокус“ . Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит.  \r\nОт 09.00 часа на 26 септември, епископ Поликарп ще оглави Архиерейска света Литургия в новия храм „Св. Йоан Богослов“, кв. Левски-Г.  \r\nНикола ПЕТКОВ", "date": "2018.09.25", "title": "Негово преосвещенство Белоградчишкият епископ Поликарп ще оглави Архиерейска вечерня в софийския храм „Св. Йоан Богослов“, в прослава на Св. Йоан Богослов"}
{"url": "http://www.focus-news.net/news/2018/09/25/2570845/pregled-na-osnovnite-temi-v-dobrudzhanskiya-pechat.html", "text": "„25 септември – Добрич празнува“, с това заглавие на първа страница излиза днешният брой на вестник  „Добруджанска трибуна“ . Началото на тържествата е военен ритуал и панихида в памет на загиналите за свободата на Южна Добруджа. Община Добрич отбелязва днес тържествено Денят на града и 78 години от възвръщането на Южна Добруджа в пределите на България. „Добрич посреща празника си като Град на българската бойна слава“, припомня изданието. Единодушно Народното събрание (НС) реши Добрич и Тутракан да получат това достойно звание. Депутатът от ПП ГЕРБ вицеадмирал Пламен Манушев е един от вносителите на проекта за решение, заедно с председателя на НС Цвета Караянчева. Вестникът помества поздравителни адреси по повод на Деня на Добрич от кмета на добруджанския град Йордан Йорданов, областния управител Красимир Кирилов. „Отбелязаха 1300 години от победата на кан Тервел над арабите“, съобщава изданието. Обновеният музей очаква жителите и гостите на град Тервел. Тържеството се е състояло на 22 септември. В зелените площи пред читалището през целия ден е имало фестивал на ранносредновековният бит и култура с участието на възстановчици, специализирали се в темата Средновековие и Първо българско царство. „Осъдиха условно бившият областен управител Динчер Хаджиев“, съобщава изданието. Бивши шеф на дирекция в Областна управа Пламен Ганев и началник отдел в кадастъра Костадин Костадинов също са получили осъдителни присъди. Подсъдимите са признати за виновни за това, че в качеството си на длъжностно лице, заемащо отговорно служебно положение, в период от 2 години, в условията на продължаващо престъпление, са извършили неправомерни действия, свързани с продажба на недвижими имоти.", "date": "2018.09.25", "title": "Преглед на основните теми в добруджанския печат"}
{"url": "http://www.focus-news.net/news/2018/09/25/2570846/mokri-sa-patnite-nastilki-v-shumen-i-oblastta.html", "text": "Мокри са пътните настилки в Шумен и областта, предаде репортер на  Радио „Фокус“- Шумен . Времето е облачно, температурата на въздуха е около 11 градуса. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили на 10 тона по пътя Радко Димитриево-Друмево, поради свлачища. Обходът е Шумен-Овчарово-Друмево. До 15 ноември движението по АМ „Хемус“в участъка от жп надлез на км 364 до надлез на км 365 се осъществява двупосочно в едно платно поради извършване на строителни и монтажни работи по мостовите съоръжения. Шофьорите трябва да се движат с повишено внимание, спазвайки пътната сигнализация. \r\nИвелина ИВАНОВА", "date": "2018.09.25", "title": "Мокри са пътните настилки в Шумен и областта"}
{"url": "http://www.focus-news.net/news/2018/09/25/2570850/pregled-na-osnovnite-temi-v-shumenskiya-pechat.html", "text": "„Две млади шуменки покориха света“, е водещото заглавие във вестник  „Шуменска заря“ . Като щастливо допълнение към празничния за цяла България 22 септември дойде новината за две млади шуменки, които със сила и красота покориха света и за пореден път ни накараха да се гордеем с тях. В италианския морски курорт Лидо ди Йезоло, разположен в лагуната на Венецианския залив, красивата терминаторка на ринга Полина Галинова защити по най-убедителен начин световната си титла по кик бокс в стила „К-1“. Националката от СК „Шуменска крепост“, която се състезава в категория до 60 кг при девойките старша възраст, победи съперничката си от Бразилия, а на финала записа и категоричен успех срещу претендентката от Полша. Същевременно в столицата на Грузия – Тбилиси, единствената представителка на България в Световния конкурс за деца модели Сузан Джемил завоюва Гран При и златната корона на победителката на „Top Teen Model of the Planet 2018“. Талантливата и очарователна Сузи се представи блестящо със завидно сценично поведение на модел, стилни тоалети, а също така и с вълнуващо изпълнение на популярните български песни „Катерино, моме“ и „Облаче ле, бяло“.  \r\n„Мустафа Карадайъ награди шампионите във Върбица“, съобщава изданието. За първи път Върбица посрещна лидера на ДПС Мустафа Карадайъ и повече от 20 хиляди посетители на традиционния есенен панаир и културната програма за празника на града. Председателят на Движението беше специален гост на конните надбягвания и заключителния вечерен концерт от 5-дневните тържества. Карадайъ пристигна в съботната вечер и аплодира местни и гостуващи изпълнители, а в неделя стисна ръката на най-добрите жокеи. Той връчи медали на победителите и добави лични парични премии с поздравления към организаторите за всичко направено във Върбица. „Хареса ми” беше краткият коментар на Карадайъ. \r\n„Манолова иска прокуратурата да провери разходите за пострадалите от Хитрино“, информира ежедневникът. Омбудсманът Мая Манолова се обърна към главния прокурор Сотир Цацаров с искане за проверка на разходените публични пари за пострадалото население от Хитрино от фонд „Социална закрила“. Повод за исканата проверка са множеството жалби от жители на селото, които потърсиха съдействие в мобилната приемна на омбудсмана на 18 септември 2018 г., заради съмнения за злоупотреби. „Кметът на Хитрино ще дава Мая Манолова на съд заради неверни данни“, пише вестникът. „Тя казва, тези хора нямат договори, нямат план-сметки. Не могат да се правят ремонти без стойностни сметки, те няма да бъдат одобрени от фонда. Комисия идва, стои 3-4 дни, инспектира готовите обекти, после излиза с протоколно решение и казва това може да се плати“, обясни технологията на плащанията кметът Нуридин Исмаил. Той каза още, че настоява Манолова да дойде отново в Хитрино. „ Наемните цени на „Арена Шумен“ са преференциални“, е друг акцент от страниците на изданието. Цените, които са определени и минаха на обществено обсъждане, са преференциални. В повечето се случаи ще се налага общинският бюджет да дофинансира издръжката на „Арена Шумен“. Само цена от над 2200 лв. покрива цялата издръжка.", "date": "2018.09.25", "title": "Преглед на основните теми в шуменския печат"}
{"url": "http://www.focus-news.net/news/2018/09/25/2570840/dobrich-s-praznichen-kontsert-i-ilyuminatsii-shte-bade-otbelyazan-praznikat-na-grada.html", "text": "С празничен концерт и илюминации ще бъде отбелязан празникът на града на 25 септември. Това съобщиха от пресцентъра на  Община град Добрич . Любимият певец на тийнейджърите Криско ще забавлява жителите и гостите на града на празничния поп–рок концерт „Здравей Добрич“ от 19.30 часа на площад „Свобода“. Младият изпълнител ще представи избрани свои песни, които се превърнаха в хитове и завладяха българските топ класации. В концерта ще участват още Арт център „Палитра” с директор Иван Иванов, СК „Алексия“ с хореограф Севдалина Мавродиева, Студио за поп-рок певци „Сарандев” при Общински младежки център с вокален педагог Елена Карабельова, възпитаници на СУ „Св. Климент Охридски” с педагог Милена Пеева, Хип-хоп формация „NNS CREW” при Общински младежки център с ръководител Миглена Георгиева и Балетна формация „My Dance“ с ръководител Пламена Петрова. Водещ на празника ще бъде талантливият и харизматичен изпълнител Дамян Попов. Вечерта ще завърши с празнични илюминации.", "date": "2018.09.25", "title": "Добрич: С празничен концерт и илюминации ще бъде отбелязан празникът на града"}
{"url": "http://www.focus-news.net/news/2018/09/25/2570849/patishtata-v-oblast-burgas-sa-mokri-i-hlazgavi.html", "text": "Пътищата в област Бургас са мокри и хлъзгави. Това съобщи за  Радио „Фокус“ – Бургас  дежурният от Областно пътно управление. Водачите да се движат с повишено внимание и съобразена скорост. \r\nДвижението по път Слънчев Бряг – Бургас в участъка при обхода на Ахелой ще се осъществява в една лента до 1 октомври поради изпълнение на строително-монтажни работи.  Там скоростта на движение се ограничава на 40 км/ч. Водачите да се движат с повишено внимание и в района на град Карнобат, където също са въведени ограничения поради извършване на ремонтни дейности на пътните платна. \r\nСпокойно се осъществява движението в областния център в сутрешните часове на първия работен ден. Нормален  е трафикът на входно-изходните пътни артерии на града. Няма образували се задръствания или колони от автомобили. По-натоварено е в посока от и към жилищен комплекс „Меден рудник“, на кръговото кръстовище „Трапезица“ и на някои участъци от булевардите „Сан Стефано“, „Демокрация“ и „Мария Луиза“. \r\nМария ГЕОРГИЕВА", "date": "2018.09.25", "title": "Пътищата в област Бургас са мокри и хлъзгави"}
{"url": "http://www.focus-news.net/news/2018/09/25/2570848/gabrovo-remontni-deynosti-tekat-po-patya-mezhdu-sevlievo-i-selo-draganovtsi.html", "text": "Ремонтни дейности текат по пътя между Севлиево и село Драгановци. Водачите да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 г. Това съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. В едната лента се пренасочва трафикът в друга отсечка от пътя между  Севлиево и Драгановци. В участъка от км 7+331 до км се 13+138 тече ремонт на пътни съоръжения и укрепителна стена. Дейностите трябва да приключат до края на октомври. Движението между Драгановци и Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.09.25", "title": "Габрово: Ремонтни дейности текат по пътя между Севлиево и село Драгановци"}
{"url": "http://www.focus-news.net/news/2018/09/25/2570847/biser-mihaylov-oblasten-upravitel-na-blagoevgrad-deystviyata-po-pochistvaneto-i-vazstanovyavaneto-na-fasadata-na-mol-largo-sa-zadalzhenie-i-angazhiment-na-kontsesionera.html", "text": "Действията по почистването и възстановяването на фасадата на мол Largo са задължение и ангажимент на концесионера. Това каза за  Радио „Фокус“-Пирин  Бисер Михайлов, областен управител на Благоевград. „Допълнителни екипи бяха организирани снощи да дежурят от страна на Областната дирекция на МВР-Благоевград. 4 са полицейските екипи, които са на мястото на инцидента, като самата смяна на полицейските служители ще бъде извършена там, с цел недопускане преминаването на хора в района, за да бъде осигурена тяхната безопасност. От страна на РД „Пожарна безопасност и защита на населението“-Благоевград бяха извършени допълнителни огледи вътре в самата сграда, заради част от евакуираните лица, които споменаха, че са усетили мирис на дим и пушек“, коментира той. Бисер Михайлов заяви, че при огледите не е установено нищо притеснително. \r\nНатали СТЕФАНОВА", "date": "2018.09.25", "title": "Бисер Михайлов, областен управител на Благоевград: Действията по почистването и възстановяването на фасадата на мол Largo са задължение и ангажимент на концесионера"}
{"url": "http://www.focus-news.net/news/2018/09/25/2570851/dobrich-obyaven-e-den-na-otvoreni-vrati-vav-vsichki-muzei-po-povod-praznika-na-grada.html", "text": "Обявен е Ден на отворени врати във всички музеи по повод празника на града - 25 септември, предаде кореспондентът на  Радио „Фокус” – Варна . Гости и жители на добруджанския град имат възможност в часовете от 9.00 до 17.00 да посетят и разгледат безплатно постоянните и гостуващи експозиции във всички музейни обекти – Дом-паметник „Йордан Йовков“, Къща-музей „Йордан Йовков“, Етнографска къща, Архитектурния етнографски комплекс на открито „Старият Добрич“, Военно гробище – музей и Художествената галерия. За ценителите на изобразителното изкуство в 11,30 часа в галерията ще бъде открита гостуваща изложба „Никола Кожухаров (1892-1971)“. Изложбата включва петдесет и пет живописни платна, рисунки, илюстрации и графики. 48 са творбите от Художествената галерия в Стара Загора, а останалите са предоставени от  галерията в Казанлък. В експозицията са включени творби от различни периоди. Могат да се видят няколко ранни автопортрета на художника, пейзажи и композиции от 20-те години, проекти за корица, за грамота, за марка, посветена на художника Ярослав Вешин, илюстрации към книги на световни класици,както и негови емблематични живописни творби на историческа тема - Ивайло пред стените на Търновград, Иванко убива цар Асен, Залавянето на Васил Левски, Левски пред съда и др. Изложбата ще продължи един месец. В Деня на Добрич Филателно дружество „Добруджа” ще представи петата си изложба. Тя ще бъде открита в 12.30 часа във фоайето на централната поща в Добрич. Изложбата е под наслов „Добруджа през вековете! Добрич – град на бойната слава!”. Изложбата е организирана по повод празника на града, съвместно с Община Добрич, Народно читалище„Йордан Йовков и Търговско-промишлената палата. Експозицията е класифицирана в няколко теми и проследява военните действия и развитието на изкуството, културата и популяризирането им. Темите са „Добруджа – древна и млада”, „Изкуството по добруджанските земи”, „Българско възраждане”, „Добруджа 1940”, „Присъединяване на Южна Добруджа към България” и др. Специално за честването организаторите са поръчали „Български пощи“ ЕАД да изработят марка с персонализирана винетка и плик с изображение на военен паметник от 30-те години на миналия век. Ще бъдат представени значка и издание, посветено на паметните събития на Добруджанския фронт. В участват филателистите Радослав Стоянов Михайлов, Стоян Радославов Михайлов, Ясен Стоянов Радославов, Христо Христов, Румяна Петрова. Изложбата представя и страници от историята на регионалните пощенски станции, датиращи от 1940 до днес. \r\nЖулиета НИКОЛОВА", "date": "2018.09.25", "title": "Добрич: Обявен е Ден на отворени врати във всички музеи по повод празника на града"}
{"url": "http://www.focus-news.net/news/2018/09/25/2570852/pregled-na-osnovnite-temi-v-starozagorskiya-pechat.html", "text": "„Световноизвестни специалисти ще инспектират Чинията“ е водещо заглавие от страниците на вестник  „Старозагорски новини“ . Световноизвестни специалисти от неправителствената организация „Европа Ностра“, чийто почетен председател е оперната легенда Пласидо Доминго, пристигат в България, за да инспектират рушащия се соцпаметник на връх Бузлуджа, известен като Чинията. Експертният екип, воден от българката арх. Дора Иванова, на 27 септември ще влезе в лабиринта на Чинията, за да види актуалното му състояние и да проучи възможностите за неговото съживяване.  \r\nКомплексът, създаден по проект на арх. Георги Стоилов през 70-те години на миналия ХХ век, е бил отворен за посещения през лятото на 1981 година, работил е само 8 години, след което беше разграбен и изоставен. Той беше включен в листата на седемте най-застрашени културно-исторически паметници в Европа, очаква се експертните препоръки да станат известни от доклада им в края на годината. При посещението си в Чинията арх. Дора Иванова ще представи своята обновена концепция за запазването на монумента, а областният управител Гергана Микова ще коментира свършеното досега от държавните институции и набраната обществена подкрепа. Близо 14 млн. долара е струвало изграждането на Чинията, там са работили денонощно около 6 000 души, върхът е бил взривен заради стоманобетонните основи. За осъществяването на мегапроекта са използвани 70 000 т високоякостен бетон, 3 000 тона армирана стомана и 40 тона стъкло, най-известните художници на България по онова време са проектирали и изпълнили близо 1 000 кв. м мозаечни пана, припомня арх. Иванова, която от няколко години се опитва да намери ново приложение на Чинията чрез специално създадената от нея фондация \"Проект Бузлуджа\". До затварянето на паметника в началото на 90-те години през него са преминали над 2 млн. посетители. Въпреки забраната и денонощната въоръжена охрана от началото на 2018 г. там са проникнали над 1 000 туристи от цял свят. Вътре са заснети клипове на популярни рок и технобанди, видеокадри са използвани за създаването на екшън филми, а наскоро по \"Дискавъри\" са завъртя филм, привлякъл вниманието на близо милион зрители.  \r\n„С панихида казанлъчани си припомниха за Никола Петков“ е друго заглавие от изданието. На 23 септември в Катедралния казанлъшки храм „Св. Йоан Предтеча“ бе отслужена заупокойна молитва в памет на убития от комунистите земеделски лидер от опозицията Никола Петков. Отец Константин и отец Димитър Димов се помолиха и за упокой душата на отец Павел Станев, един от изявените казанлъшки демократи от епохата на прехода. Лидерът на БЗНС и обединената демократична опозиция Никола Петков (21 юли 1893 - 23 септември 1947) е син на политика Димитър Петков и брат на Петко Д. Петков, убит от наемен убиец през 1924 г. В политическия живот Никола Петков навлиза в началото на 1930-те години. Участва в учредяването на Националния комитет на Отечествения фронт през 1943 г. и в установяването на новата власт през 1944 г. През 1947 г. е осъден на смърт чрез обесване заради съпротивата му срещу налагането на комунистическия режим. Измъчван е и убит с чук, после качен мъртъв на бесилото.  \r\nМакар решението за екзекутирането на Никола Петков да е взето от комунистическото ръководство още при арестуването му на 5 юни 1947-а, след произнасянето на присъдата все още се обмисля целесъобразността на нейното изпълнение. На 13 септември Васил Коларов поставя писмено въпроса пред намиращия се в Москва Георги Димитров, излагайки опасенията си от отрицателния отзвук в страната и предлагайки присъдата да бъде заменена с доживотен затвор, като Петков бъде \"напълно обезвреден в затвора\". На 17 септември Димитров, който смята подобна стъпка за опасна проява на слабост от страна на режима, нарежда присъдата да бъде изпълнена, позовавайки се на мнението на съветските \"другари\". Смъртната присъда на Никола Петков е изпълнена в 1 часа сутринта на 23 септември 1947 година в Централния софийски затвор.  \r\nПанихидата в Казанлък бе отслужена по инициатива на ПП \"Обединени земеделци\" и Общобългарски съюз \"Истина\". Изводът за съвременните политици е повече от ясен - всяко заиграване с комунистите (независимо с каква цел) в крайна сметка е смъртоносно. На дневен ред е поставянето на паметна плоча на Н. Петков на едноименния казанлъшки булевард. За целта трябва да се съберат още 260 подписа, за да бъде одобрено искането от Общински съвет Казанлък.  \r\nВ днешния брой на вестника е поместено и интервю с народния представител от 43-тото Народно събрание и бивш военен летец Нено Влайков във връзка с ромския сблъсък в центъра на Казанлък в първия учебен ден.", "date": "2018.09.25", "title": "Преглед на основните теми в старозагорския печат"}
{"url": "http://www.focus-news.net/news/2018/09/25/2570855/pazardzhik-ogranicheno-poradi-remont-e-dvizhenieto-po-am-trakiya-v-rayona-na-89-km.html", "text": "Ограничено поради ремонт е движението по АМ „Тракия“ в района на 89 км, съобщи за  Радио „Фокус“- Пазарджик  дежурният в Областно пътно управление-Пазарджик. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври. \r\nАлбена ЖИЛЕКОВА", "date": "2018.09.25", "title": "Пазарджик: Ограничено поради ремонт е движението по АМ „Тракия“ в района на 89 км"}
{"url": "http://www.focus-news.net/news/2018/09/25/2570853/burgas-tovaren-avtomobil-e-avariral-i-e-blokiral-rishki-prohod-dvizhenieto-se-osashtestvyava-v-ednata-lenta.html", "text": "Товарен автомобил е аварирал и е блокирал „Ришки проход“, движението се осъществява в едната лента. Това съобщи за  Радио „Фокус“ – Бургас  дежурният от Областно пътно управление. По думите му инцидентът е възникнал на км 57 от пътя Карнобат – Шумен. „Няма пострадали при инцидента. Екип на пътна полиция регулира движението, докато не бъде изтеглен автомобилът от платното“, добави дежурният. \r\nМария ГЕОРГИЕВА", "date": "2018.09.25", "title": "Бургас: Товарен автомобил е аварирал и е блокирал Ришки проход, движението се осъществява в едната лента"}
{"url": "http://www.focus-news.net/news/2018/09/25/2570854/kyustendil-ostava-v-sila-vremennata-organizatsiya-da-dvizhenie-po-patya-rila-rilski-manastir-pri-selo-pastra.html", "text": "Остава в сила временната организация да движение по пътя Рила – Рилски манастир при село Пастра. Това съобщи за  Радио „Фокус” – Кюстендил  дежурният в Областно пътно управление – Кюстендил. До 28 септември движението при километър 11 от пътя се осъществява само в едната лента поради ремонтни дейности на аварирал водопровод. Затворена е рентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.09.25", "title": "Кюстендил: Остава в сила временната организация да движение по пътя Рила – Рилски манастир при село Пастра"}
{"url": "http://www.focus-news.net/news/2018/09/25/2570858/pregled-na-osnovnite-temi-vav-velikotarnovskiya-pechat.html", "text": "„Над 50 000 българи празнуваха Независимостта във В. Търново“ е заглавие от първа страница на областния всекидневник  „Янтра Днес” . Над 50 000 великотърновци и гости на старата столица се включиха в честванията на 110-годишнината от обявяването на Независимостта на България. Кулминацията на празниците беше вечерта на 23 септември, когато улиците в старата част бяха изпълнени с хора, които бяха дошли, за да гледат грандиозното триизмерно шоу „Величието на Асеневци“  … Как преминаха тържествата  в старопрестолния град прочетете във всекидневника. „Цветан Цветанов се срещна с учениците от похода „По стъпките на Ботевата чета“, пише още вестникът.  Председателят на ПГ на ГЕРБ и зам.-председател на партията Цветан Цветанов се срещна с ученици от В. Търново, с които заедно се включиха в Националния поход „По стъпките на Ботевата чета“. Тогава Цветанов и младежите се видяха на 2 юни на връх Околчица  … Повече за визитата на народния представител в старата столица и участието му в честванията на Независимостта, разберете от страниците на вестника. „Над 40 деца и възрастни нарисуваха символична велоалея в старата столица“ е друга новина от днес. В изданието ще откриете и статии, които разказват за Царския влак, който пристигна на гара „Трапезица“ и новооткритият реставриран „Багрилов надпис“. „Етър“ изпусна победа над „Берое“, зарадва публиката с мъка игра“ е новина от спортните страници. „Велико Търново чества 110 години от обявяването на Независимостта“ е заглавие от другия областен ежедневник „Борба“. Хиляди търновци и гости на града се включиха в честванията, посветени на 100 г. от обявяването на Независимостта. Старата българска столица отново беше център на тържествата. Те започнаха с тържествена литургия в църквата „Св. 40 мъченции“, където Негово Високопреосвещенство митрополит Григорий за първи път донесе ковчеже с частица от мощите на свети Иван Рилски … Какво още се случи на 22 септември във Велико Търново можете да научите от днешния брой. „Гости на Велико Търново се сгодиха на Владишкия мост в Деня на Независимостта“ е друга тема от вестника. Иван Василев от Елхово и Цветелина Недялкова от Ямбол се сгодиха в Деня на Независимостта във Велико Търново. Бъдещият младоженец избра да зададе заветния въпрос „Ще се омъжиш ли за мен?“ на своята любима на Владишкия мост … Повече за предложението и мотивът, който е накарал Иван да избере старата столица, прочетете на страниците на ежедневника. „Удариха банда от ало мафията, взела от пенсионерки над 40 000 лв.“ е новина от криминалната хроника. На първа страница на областния ежедневник ще намерите и материал, посветен на фестивала „Нощ на Самоводската чаршия“, в който участваха над 50 самоуки майстори.", "date": "2018.09.25", "title": "Преглед на основните теми във великотърновския печат"}
{"url": "http://www.focus-news.net/news/2018/09/25/2570859/vratsa-3-km-e-kolonata-ot-tovarni-avtomobili-na-izhod-na-gkpp-oryahovo.html", "text": "Близо 3 км е колоната от товарни автомобили на изход на ГКПП „Оряхово“, съобщи слушател на  Радио „Фокус“ . Натоварено е движението за товарни автомобили и на пункт „Дунав мост - Видин“.", "date": "2018.09.25", "title": "Враца: 3 км е колоната от товарни автомобили на изход на ГКПП „Оряхово“"}
{"url": "http://www.focus-news.net/news/2018/09/25/2570856/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Мокри на места, но нормално проходими са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са мокри на места. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.25", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/25/2570857/der-spiegel-angela-merkel-nyama-da-prisastva-na-darzhavniya-banket-za-erdogan.html", "text": "По данни на авторитетното германско издание  Der Spiegel  канцлерът на ФРГ Ангела Меркел няма да присъства на официалния банкет, който президентът Франк-Валтер Щайнмайер ще даде в двореца Белвю в чест на турския държавен глава Реджеп Тайип Ердоган. Информацията е разпространена броени дни преди пристигането му на първото по рода си държавно посещение в Германия. На бляскавото събитие се очаква да присъстват повече от стотина поканени гости. \r\nДали решението на Меркел трябва да се тълкува като политически знак е трудно да се каже, подчертава изданието, като припомня, че като канцлер отправянето на покана към нея е абсолютно задължително. Според  Der Spiegel обаче се появява на подобни събития изключително рядко. \r\nМеркел обаче не е единственият германски политик, който няма да уважи Ердоган на банкета. На него няма да бъде забелязан и министърът на външните работи на ФРГ Хайко Маас (ГСДП). \r\nЧленове на Свободната демократическа партия (СвДП), „Левица“, „Зелени“ и „Алтернатива за Германия“ също отказаха поканата за присъствие на официалния банкет, който ще бъде организиран в чест на турския президент. Водещи политици от изброените партии, включително председателите и фракционните им лидери, са отклонили поканата с аргумента, че даването на държавен банкет в чест на Ердоган „не е уместно“ за воденето на иначе необходимия диалог с него. Преди всичко трябва да бъдат обсъдени „изключително проблематични въпроси като действията на Турция Сирия или задържането на дисиденти\", категорични бяха германските политици.  \r\nВ качеството си на премиер и президент на Турция, Ердоган е посещавал Германия повече от десетина пъти през последните 15 години. Но предстоящото му след броени дни е първото държавно, което ще се проведе по покана на президента на ФРГ Франк-Валтер Щайнмайер. За разлика от работните посещения, държавното включва прием с военни почести и официален банкет, който ще бъде организиран от Щайнмайер в двореца Белвю в Берлин.  Тереза Герова", "date": "2018.09.25", "title": "Der Spiegel: Ангела Меркел няма да присъства на държавния банкет за Ердоган"}
{"url": "http://www.focus-news.net/news/2018/09/25/2570860/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-septemvri.html", "text": "„Софийска вода” временно ще прекъсне водоснабдяването в някои части на столицата на 26 септември. Това съобщиха от пресцентъра на  дружеството .  \r\nВъв връзка с подмяна на спирателен кран на ул. „Георги Измирлиев“, жк. „Гоце Делчев“, се налага спиране на водоподаването от 10:00 до 19:00 часа на клиентите на „Софийска вода”, живеещи в: бл. 1Е, бл. 2Е; бл. 3Е; бл. 4Е; бл.231, бл. 232, бл. 233, бл. 234, бл. 235, бл. 236,бл. 237, бл. 238, бл. 239, бл. 240 бл. 241, бл. 151, бл. 50Е, бл. 51Е, бл. 52Е, бл. 24Е, бл. 25Е,  бл. 10, 43 ДГ \"Талант\", 121-во СОУ „ Георги Измирлиев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 235 вх. К. \r\nВъв връзка с монтаж на водомер до бл. 208, жк. „Бъкстон“, се налага спиране на водоподаването от 10:00 до 18:00 часа на клиентите на „Софийска вода”, живеещи в: бл. 208  от вх. Е до вх. К-  висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: зад бл. 208. \r\nВъв връзка с реконструкция на уличен водопровод на ул. „Васил Левски“, с. Негован, се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Лъката“, ул. „Белите брези“, ул. „Врачанска“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лъката“ ъгъла с ул. „Бели брези“. \r\nВъв връзка с подмяна на сградно водопроводно отклонение на ул. „Малина“, с. Волуяк, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Малина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малина“ ъгъла с ул. „Зорница“. \r\nВъв връзка с подмяна на сградно водопроводно отклонение на ул. „Софийска“, с. Световрачене, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: ул. „Софийска“ от ул. „Синчец“ до ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софийска“ ъгъла с ул. „Синчец“. \r\nВъв връзка с подмяна на сградно водопроводно отклонение на ул. „Асен Игнатов“, с. Бусманци, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Асен Игнатов“ от ул. „Вучко Игнатов - Даскала“ до ул. „Родината“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Асен Игнатов“ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.25", "title": "„Софийска вода” временно ще прекъсне водоснабдяването в някои части на столицата на 26 септември"}
{"url": "http://www.focus-news.net/news/2018/09/25/2570865/krasimir-stoev-sinoptik-naprezhenieto-mezhdu-ban-i-nimh-stihva-sled-naznacheniya-za-vremenno-izpalnyavasht-direktor-prof-plamen-ninov.html", "text": "Напрежението между БАН и НИМХ стихва след назначения за временно изпълняващ директор проф. Пламен Нинов. Това каза за сутрешния блок „Добро утро, България“ на  Радио „Фокус“  дежурният синоптик в Националния институт по метеорология и хидрология (НИМХ) Красимир Стоев. Административните дейности на Института са в нормален ход, каза той и уточни, че споразумението между Академията и Института нямаше да е факт, без подкрепата на МОН и КНСБ.  „Днес има управителен съвет на Академията. До 31 октомври министерството ще внесе проект предложение  за създаване на изследователски институт към Министерския съвет. Това ще са преговорите в рамките на този месец. Предстоят още много процедури и работа за излизането на НИМХ от БАН“ каза той. Стоев изрази убедеността си, че бъдещето на НИМХ е извън БАН. Той припомни, че без финансиране не може да има качествена работа. Синоптикът обясни, че Института ще продължи да работи, въпреки кризисната ситуация.", "date": "2018.09.25", "title": "Красимир Стоев, синоптик: Напрежението между БАН и НИМХ стихва след назначения за временно изпълняващ директор проф. Пламен Нинов"}
{"url": "http://www.focus-news.net/news/2018/09/25/2570862/pazardzhik-okrazhniyat-sad-shte-gleda-delo-za-palezh-na-tri-sgradi-v-peshtera.html", "text": "Окръжният съд в Пазарджик ще гледа дело за палеж, съобщи за  Радио „Фокус“ – Пазарджик  Маринела Георгиева от администрацията на Съда. Делото е върнато от Апелативен съд – Пловдив, който е отменил оправдателната присъда, постановена по отношение на подсъдимия и е върнал делото за ново разглеждане от друг състав на Съда. Срещу подсъдимия е повдигнато обвинение за това, че на 26 септември 2016 година в град Пещера е запалил 3 жилищни сгради на обща стойност 23 108 лева, в резултат на което са настъпили значителни вреди за собствениците им.  Делото е насрочено в разпоредително заседание, което започва в 9.30 часа. Съдия е Коста Стоянов. \r\nВаня НИКОЛОВА", "date": "2018.09.25", "title": "Пазарджик: Окръжният съд ще гледа дело за палеж на три сгради в Пещера"}
{"url": "http://www.focus-news.net/news/2018/09/25/2570863/gazeta-express-kosovski-veterani-izlizat-na-protest.html", "text": "Асоциацията на ветераните от Армията за освобождение на Косово (АОК) обявиха организирането на протест в сряда, 26 септември, съобщава електронното издание на вестник  Gazeta Express . \r\nВ разпространеното съобщение се подчертава, че протестът ще бъде проведен в името на „военните ценности и достойнството на ветераните от АОК“. Акцията ще започне в 13:00 часа местно време (14:00 часа българско време) пред сградата на Министерството на правосъдието в косовската столица. Асоциацията отправи призив към гражданите да подкрепят протеста на ветераните.  \r\nОт редакцията припомнят, че по рано властите в Прищина разпространиха списък с имената на „фалшиви ветерани“ от войната от края на миналия век. Голяма част от участниците в предстоящия протест ще бъдат именно хора, които са включени в листата. Претенциите им са, че косовските власти са корумпирани и се опитват да предизвикат объркване сред обществото.   Тереза Герова", "date": "2018.09.25", "title": "Gazeta Express: Косовски ветерани излизат на протест"}
{"url": "http://www.focus-news.net/news/2018/09/25/2570864/veliko-tarnovo-34-sm-dostigna-nivoto-na-reka-dunav-pri-svishtov.html", "text": "С 1 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 34 см, а температурата на водата 22 градуса. Все още ветровито, но с по-слаби пориви, ще е днес времето над българския участък на река Дунав при Свищов. Ще е предимно слънчево. Максималните температури ще са предимно между 15° и 19°.", "date": "2018.09.25", "title": "Велико Търново: 34 см достигна нивото на река Дунав при Свищов"}
{"url": "http://www.focus-news.net/news/2018/09/25/2570866/stara-zagora-vremenno-shte-bade-ogranicheno-dvizhenieto-po-patya-stara-zagora-kazanlak-v-rayona-na-selo-zmeyovo-zaradi-remont-na-zhelezopatna-otsechka-na-27-septemvri.html", "text": "Временно ще бъде ограничено движението по пътя Стара Загора - Казанлък в района на село Змейово заради ремонт на железопътна отсечка на 27 септември. Това съобщиха от пресцентъра на  Община Стара Загора . Във връзка с изпълнение на обект: Механизирано подновяване на железен път в междугарие  Змейово - Стара Загора, на 27 септември 2018 от 8.00 часа до 17.00 часа, ще бъде създадена временна организация на движението по време на строителство. Ще бъде затворен пътя от Стара Загора към Казанлък. Движението на автомобилите от Стара Загора за Казанлък, ще се извършва  през селата Пряпорец и Борилово. От Казанлък за Стара Загора движението ще е отбито по обходен маршрут от надлеза за село Змейово през селата Борилово и Пряпорец.", "date": "2018.09.25", "title": "Стара Загора: Временно ще бъде ограничено движението по пътя Стара Загора - Казанлък в района на село Змейово заради ремонт на железопътна отсечка на 27 септември"}
{"url": "http://www.focus-news.net/news/2018/09/25/2570867/plovdiv-chetiri-signala-za-padnali-darveta-sa-polucheni-v-regionalnata-direktsiya-na-pozharna-bezopasnost-i-zashtita-na-naselenieto-ot-sutrinta.html", "text": "Четири сигнала за паднали дървета са получени в Регионалната дирекция на „Пожарна безопасност и защита на населението” в Пловдив от сутринта. Това съобщи за  Радио „Фокус” - Пловдив  зам.- директорът на Дирекцията Петър Тосков. Случаите са от град Пловдив, няма пострадали граждани. Дървета са паднали още и в Брезово и Белащица. В момента все още сигналите се отработват от огнеборците. \r\nДърво е паднало снощи по пътя Пловдив – Карлово при разклона за село Михилци. То е било отстранено своевременно, съобщи дежурен в ОПУ. Силният вятър е съборил и билборд и пътни знаци по пътя Пловдив – Асеновград. Няма пострадали хора. \r\nЦветана ТОНЧЕВА", "date": "2018.09.25", "title": "Пловдив: Четири сигнала за паднали дървета са получени в Регионалната дирекция на „Пожарна безопасност и защита на населението” от сутринта"}
{"url": "http://www.focus-news.net/news/2018/09/25/2570861/plovdiv-lokaliziran-e-pozharat-v-rayona-na-zhp-liniyata-mezhdu-karlovo-i-banya.html", "text": "Локализиран е пожарът в района на жп-линията между Карлово и Баня, близо до село Дъбене. Това съобщи за  Радио „Фокус”- Пловдив  зам.-директорът на пловдивската пожарна Петър Тосков. Пожарът пламна около 20.00 часа снощи. Горели спомогнал огънят да се разгори по-силно. На място са били изпратени четири екипа пожарникари. Наложило се е и движението на влаковете по направлението Карлово-Пловдив да бъде спряно за кратко. \r\nДежурен екип на пожарната е бил на мястото на инцидента и през нощта. „В момента ситуацията е напълно овладяна”, каза Тосков.  Друг пожар е имало в района по рано. Изгорели са около 500 декари гора и лозя. \r\nЦветана ТОНЧЕВА", "date": "2018.09.25", "title": "Пловдив: Локализиран е пожарът в района на жп-линията между Карлово и Баня"}
{"url": "http://www.focus-news.net/news/2018/09/25/2570868/gl-komisar-nikolay-nikolov-gdpbzn-prodalzhavat-gasitelnite-deystviya-v-tets-sliven.html", "text": "Продължават гасителните действия в ТЕЦ - Сливен. Това каза директорът на Главна дирекция „Пожарна безопасност и защита на населението“ в предаването  „Здравей България“  по  Нова телевизия . \r\n„Продължаваме да отработвам пожара в Сливен. По-скоро го наблюдаваме. Не е необходимо да се загаси непременно. По-безопасно е да се наблюдава и днес бавно и внимателно нещата да станат. Проблем е вятърът там - имаше пориви над 100 км/ч. \r\nПо думите му складираното сено в района на ТЕЦ-Сливен представлява потенциална опасност, но за причините и предпоставките за възникването на огъня може да се говори след окончателното му погасяване.", "date": "2018.09.25", "title": "Гл. комисар Николай Николов, ГДПБЗН: Продължават гасителните действия в ТЕЦ - Сливен"}
{"url": "http://www.focus-news.net/news/2018/09/25/2570870/biser-mihaylov-oblasten-upravitel-na-blagoevgrad-tri-seriozni-pozhara-sa-registrirani-prez-poslednite-24-chasa-v-oblastta-te-sa-lokalizirani-i-nyama-opasnost-za-naselenieto.html", "text": "Три сериозни пожара са регистрирани през последните 24 часа в областта. Това каза за  Радио „Фокус“ - Пирин  Бисер Михайлов, областен управител на Благоевград. По думите му пожарите са на територията на общините Благоевград, Петрич и Кресна. Михайлов посочи, че според информацията, с която разполага, и трите пожара са локализирани и няма опасност за населението. Областният управител заяви, че с оглед на силния вятър в областта, може да се каже, че в момента обстановката е спокойна и няма пострадали хора. \r\nНатали СТЕФАНОВА", "date": "2018.09.25", "title": "Бисер Михайлов, областен управител на Благоевград: Три сериозни пожара са регистрирани през последните 24 часа в областта, те са локализирани и няма опасност за населението"}
{"url": "http://www.focus-news.net/news/2018/09/25/2570872/sport-lionel-mesi-shte-propusne-machovete-na-arzhentina-sreshtu-irak-i-braziliya.html", "text": "Лионел Меси няма да играе за Аржентина в предстоящите приятелски срещи с Ирак на с Бразилия. Съответната информация съобщи селекционерът на аржентинския национален отбор по футбол Лионел Скалони след церемонията на ФИФА за награждаване на най-добрите за годината. \r\nТой обясни, че решението е взето с оглед необходимостта от вкарването в игра на новите попълнения в националния тим.  \r\nМачът Аржентина-Ирак ще се играе на 11 октомври, а този с Бразилия – на 16-то число същия месец.", "date": "2018.09.25", "title": "Спорт: Лионел Меси ще пропусне мачовете на Аржентина срещу Ирак и Бразилия"}
{"url": "http://www.focus-news.net/news/2018/09/25/2570869/pss-usloviyata-v-planinite-ne-sa-podhodyashti-za-turizam.html", "text": "Условията в планините не са подходящи за туризъм. Това съобщиха за  Агенция „Фокус“  от Планинска спасителна служба (ПСС) при БЧК. Подходящи за туризъм са само ниските части на планините. По високите части духа силен вятър с преминаваща мъгла. Сутрешните температури са от -5° до 6°. Лифтовите съоръжения не работят. Няма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.25", "title": "ПСС: Условията в планините не са подходящи за туризъм"}
{"url": "http://www.focus-news.net/news/2018/09/25/2570871/sliven-rakovodstvoto-na-regionalnata-direktsiya-pozharna-bezopasnost-i-zashtita-na-naselenieto-dade-brifing-za-vazniknalite-proizshestviya-v-oblastta-prez-izminaloto-denonoshtie.html", "text": "От 10.30 часа, в сградата на пожарната служба в град Сливен, ул. „Г.С.Раковски” №22а, ръководството на Регионалната дирекция „Пожарна безопасност и защита на населението”в Сливен ще даде брифинг, относно възникналите произшествия на територията на областта през изминалото денонощие. Това съобщиха от  ОДМВР-Сливен .", "date": "2018.09.25", "title": "Сливен: Ръководството на Регионалната дирекция „Пожарна безопасност и защита на населението” даде брифинг за възникналите произшествия в областта през изминалото денонощие"}
{"url": "http://www.focus-news.net/news/2018/09/25/2570873/dobrich-turnir-po-konen-sport-se-provede-na-praznika-na-selo-seltse.html", "text": "На връх Националния празник Независимостта на България, село Селце празнува своя празник на който се проведе и шестият по ред турнир по конен спорт. Това съобщиха от пресцентъра на  Община Каварна . \r\nКметът на Община Каварна Нина Ставрева поздрави всички присъстващи за празника и кмета на село Селце Павлина Димитрова. Стотици жители и гости на каварненското село аплодираха звънливите гласчета на децата и певиците от НХ \"Шарено коланче\". Традиционната томбола зарадва мнозина от посетителите с награди осигурени от Община Каварна. \r\nСтотици се стекоха и на турнира по конен спорт ,който също бе открит от кмета на Каварна. “За мен е изключителна чест, че имам възможността да открия за шеста поредна година състезанието по конен спорт, което вече се превърна в традиция за село Селце\", заяви тя. \r\nСъбитието се провежда в памет на един от най-известните деятели и треньори по конен спорт в Добричка област – Злати Митков.Тази година се наблюдават нови участници и по-голям интерес към конния спорт. Над 20 участници от четири области в България мериха сили в шест паркура, в един, от които участваха деца на 5 и 6-годишна възраст.", "date": "2018.09.25", "title": "Добрич: Турнир по конен спорт се проведе на празника на село Селце"}
{"url": "http://www.focus-news.net/news/2018/09/25/2570874/haskovo-obshtinata-organizira-informatsionna-kampaniya-akusherkite-blizo-do-maykite-prez-oktomvri.html", "text": "През месец октомври Общината съвместно с Алианс на Българските акушерки провежда информационна кампания „Акушерките близо до майките”. Това съобщиха от пресцентъра на  Община Хасково . Инициативата е предназначена за всички бъдещи и настоящи родители. Тя ще започне на 3 октомври 2018 година от 17.00 часа в зала 202 на Младежки център - Хасково на бул. „България” 41 (до зеленчуковия пазар) със безплатна беседа на тема: „Обезболяване на раждането – медикаментозни и немедикаментозни методи”. Лектор ще бъде акушерката Мая Атанасова от Алианс на Българските акушерки. Входът е свободен.", "date": "2018.09.25", "title": "Хасково: Общината организира информационна кампания „Акушерките близо до майките” през октомври"}
{"url": "http://www.focus-news.net/news/2018/09/25/2570875/plovdiv-silniyat-vyatar-sabori-darvo-na-patya-plovdiv-karlovo-i-bilbord-na-patya-asenovgrad-plovdiv.html", "text": "Силният вятър събори дърво на пътя Пловдив – Карлово и билборд на пътя Асеновград – Пловдив. Това съобщи за  Радио „Фокус“ – Пловдив  дежурен в Областно пътно управление. В момента ситуацията е нормализирана. Съоръженията вече се укрепени. А дървото е било отстранено още снощи. До затваряне на движението не се е стигнало. Няма пострадали хора. \r\nДо 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут е по пътя Кричим - Девин. Забранено е преминаването на тежкотоварни моторни превозни средства над 12 тона по пътя Поповица - Болярци,  До 30 септември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. \r\nСеверното платно на бул. „Шести септември” в Пловдив е затворено за движение, между кръстовищата с бул. “Източен“ и ул. „Никола Войводов“ заради строително-ремонтни дейности. Ограничението ще е валидно до 30 октомври. Поради тази причина маршрутът на автобусни  линии  №6, 10, 21, 22, 25, 26, 66 и 116 от вътрешноградския транспорт се променя еднопосочно – от кв. „Изгрев“ към кварталите „Христо Смирненски“ и „Прослав. \r\nЦветана ТОНЧЕВА", "date": "2018.09.25", "title": "Пловдив: Силният вятър събори дърво на пътя Пловдив – Карлово и билборд на пътя Асеновград – Пловдив"}
{"url": "http://www.focus-news.net/news/2018/09/25/2570877/yordan-yordanov-kmet-na-dobrich-neobhodimo-e-da-zagarbim-politicheskite-si-razlichiya-i-da-se-obedinim-kato-narod-za-da-varvim-v-pravilna-posoka.html", "text": "Необходимо е да загърбим политическите си различия и да се обединим като общности и народ, за да вървим в правилна посока. Това каза за сутрешния блок „Добро утро, България“ на  Радио „Фокус“  кметът на Добрич Йордан Йорданов по повод отбелязването на 78 години от възвръщането на Южна Добруджа към България. На паметния ден за града ще присъстват официални гости от страната и чужбина, но най-важните остават жителите на града, защото без тях Добрич нямаше да го има, каза още кметът. „В днешното забързано всекидневие все по-малко си даваме сметка какво са ни завещали предците ни. Хубаво е за момент да се замисляме за тези неща по начин, по който биха ни вдъхновили и мотивирали да продължим напред, в правилната посока единни и обединени. Добричката епопея е един от тези уроци на историята, които ни срещат с усещането за чест, дълг и родина, за съжаление превърнали се в непонятен анахронизъм. Това са уроци, които ни учат на себеуважение, един от тях е почитта към героите. Към тях приобщаваме и тези, които идват след нас“, коментира Йордан Йорданов. Той допълни, че по повод Денят на Добрич е организирана богата културна програма. От 12:00 часа ще бъде открита и паметната плоча с имена на загинали от 53-ти пехотен полк, част от 7–ма рилска дивизия, участвала в Добричката епопея, каза още той.", "date": "2018.09.25", "title": "Йордан Йорданов, кмет на Добрич: Необходимо е да загърбим политическите си различия и да се обединим като народ, за да вървим в правилна посока"}
{"url": "http://www.focus-news.net/news/2018/09/25/2570878/ministrite-na-vanshnite-raboti-ot-es-izslushaha-v-nyu-york-spetsialnite-pratenitsi-na-oon-za-libiya-i-siriya.html", "text": "Вицепремиерът и министър на външните работи Екатерина Захариева участва в Ню Йорк в среща на първите дипломати от Европейския съюз, на която изслушаха специалните пратеници на ООН за Либия и Сирия. Това съобщиха от  правителствената информационна служба . Захариева е част от българската делегация за Общото събрание на ООН, водена от премиера Бойко Борисов. \r\nГасан Саламе, специален пратеник на ООН за Либия, във видеоконферентна връзка от Триполи информира министрите за несигурната обстановка в страната след въоръжените нападения в либийската столица, в нарушение на споразумението за прекратяване на огъня, подписано от 18 групировки на 4 септември. \r\nНеобходими са мерки за прекъсване на финансирането на тези формации, които са по-добре оборудвани от правителствените сили на реда. Три са основните източници на такова финансиране: нелегален износ на субсидирано гориво, спекулации с разликата между пазарния и официалния курс на либийската валута и контрол върху основните предприятия и инфраструктурни обекти. В момента в Либия по различни данни има около 700000 емигранти, освен 30-те хиляди в лагерите за бежанци. При нормално функциониране на либийската държавност и икономика, това число отговаря на потребностите от работна ръка в страната. \r\nСпоред Стафан де Мистура, специален пратеник на ООН за Сирия, в провинция Идлиб са разположени около 10000 терористи, но и близо три милиона невинни граждани, които разчитат на закрила от международната общност. Идният месец октомври ще е ключов период на изпитание както за бъдещето на Идлиб, така и за създаването на т.нар. конституционна комисия, която да приеме правилата за политически преход.", "date": "2018.09.25", "title": "Министрите на външните работи от ЕС изслушаха в Ню Йорк специалните пратеници на ООН за Либия и Сирия"}
{"url": "http://www.focus-news.net/news/2018/09/25/2570880/varna-mokri-na-mesta-sa-patnite-nastilki-v-oblastta-natovareno-e-dvizhenieto-po-patya-varna-dobrich.html", "text": "Мокри на места са пътните настилки във Варненска област заради валежите тази нощ, предаде репортер на  Радио „Фокус“ – Варна . Времето е облачно, видимостта е добра.  В областта трафикът е спокоен по основните направления за София и Бургас, натоварено е движението по пътя Варна – Добрич. В участъка от км 25+830 до км 43+515 трафикът трябва да се осъществява с повишено внимание поради частични ремонтни дейности на асфалтовата настилка, като трафикът е регулиран с пътни знаци. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас – движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.09.25", "title": "Варна: Мокри на места са пътните настилки в областта, натоварено е движението по пътя Варна – Добрич"}
{"url": "http://www.focus-news.net/news/2018/09/25/2570879/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Преди броени дни в свищовското село Хаджидимитрово стартира реализацията на един дългоочакван проект – ремонтът на вътрешната водопреносна мрежа. Средствата, които ще бъдат вложени в дейностите, са в размер на 200 хиляди лева. Какво ще бъде направено с тях и повече за проблемите на жителите на населеното място, ще чуете в предаването „Добре дошли в Свищов“ на  Радио „Фокус“ – Велико Търново  от Генчо Генчев, кмет на Община Свищов, Емил Тодоров, кмет на селото и народния представител Станислава Стоянова. Преди това ще Ви разкажем как първият освободен у нас български град отбеляза 110-годишнината от обявяването на Независимостта на България. Последните минути на предаването ще посветим на културата. Преди няколко издания загатнахме част от събитията, които Община Свищов подготвя за предстоящите празници „Свищовски лозници“. Днес Росен Маринов, директор Дирекция „Култура и културно наследство“ ще ни разкрие цялата програма.", "date": "2018.09.25", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/09/25/2570876/pazardzhik-19-metra-v-sekunda-e-skorostta-na-vyatara-v-grada.html", "text": "Скоростта на вятъра в Пазарджик тази сутрин е 19 метра в секунда, съобщи за  Радио „Фокус“ – Пазарджик  дежурният в Хидрометеорологичната станция в Ивайло. По думите му скоростта значително е намаляла, тъй като най-високите си стойности тя е достигнала в късния следобед вчера. В 16.00 часа тя е била 29 метра в секунда, което е над 104 километра в час. Температурата към този час в Пазарджик е 12 градуса. \r\nВаня НИКОЛОВА", "date": "2018.09.25", "title": "Пазарджик: 19 метра в секунда е скоростта на вятъра в града"}
{"url": "http://www.focus-news.net/news/2018/09/25/2570881/lokalno-makedoniya-kosovskata-opozitsiya-podgotvya-svoya-platforma-za-pregovorite-sas-sarbiya.html", "text": "Ръководството на най-голямата опозиционна партия в Прищина – „Демократичен съюз на Косово“ проведе заседание, в рамките на което прие решение за изготвяне на собствена платформа за преговорите със Сърбия за нормализиране на двустранните отношения, съобщава скопското електронно издание  „Локално“ .  \r\nВ разпространеното съобщение се уточнява, че заседанието е било свикано от председателя на партията Иса Мустафа. В рамките му е решено да се създадат две работни групи, чиято цел ще бъде да деблокират „институционалния живот в страната“. \r\nПървата работна група има за задача да изготви платформата за диалога с Белград, с което – както се уточнява в съобщението, „ще се поставят ясни рамки за това как преговорите трябва да продължат“. Втората група ще бъде фокусирана върху изготвяне на предизборна платформа.  \r\n„Демократичен съюз на Кососо“, както и останалите опозиционни партии в страната – „Самоопределение“ на Албин Курти, Социалдемократическата партия на Косово и независимите депутати в прищиския парламент оспорват мандата на президента Хашим Тачи за водене на преговорите за постигане на окончателно споразумение със сърбите. Опозицията се противопоставя категорично на постигането на компромис чрез размяна на територии между двете страни. Изброените партии не одобряват и преговорния екип, съставен от премиера Рамуш Харадинай. Настояванията им са за насрочването на парламентарни избори в Косово.  Тереза Герова", "date": "2018.09.25", "title": "„Локално“ (Македония): Косовската опозиция подготвя своя платформа за преговорите със Сърбия"}
{"url": "http://www.focus-news.net/news/2018/09/25/2570883/varna-spokoyna-e-obstanovkata-v-oblastta-nyama-postapili-signali-za-intsidenti-vav-vrazka-sas-silniya-vyatar.html", "text": "Спокойна е обстановката във Варненска област. Това съобщи за  Радио „Фокус“ – Варна  оперативният дежурен при Областна администрация – Варна. През последното денонощие по оперативна информация няма постъпили сигнали за инциденти във връзка със силния вятър. Валежите са били краткотрайни и също не са създали проблеми в отделните населени места в региона, допълниха от Областна администрация. Всички населени места са с нормално електрозахранване и водоподаване. Не са отчетени проблеми и при водоемите в областта. Реките Камчия и Провадийска на територията на областта са в коритата си. През последното денонощие от общините няма постъпила информация за аварийни ситуации по язовирните стени и съоръженията към тях. \r\nМарияна ВАЛЕНТИНОВА", "date": "2018.09.25", "title": "Варна: Спокойна е обстановката в областта, няма постъпили сигнали за инциденти във връзка със силния вятър"}
{"url": "http://www.focus-news.net/news/2018/09/25/2570882/liderat-na-bsp-korneliya-ninova-pokazahme-che-sme-razlichni.html", "text": "Показахме, че сме различни. Това заяви пред Евроком лидерът на БСП Корнелия Нинова, съобщиха от пресцентъра на  НС на БСП . Тя подчерта, че хората често казват за политиците: „Вие всички сте еднакви, искате властта за да се облагодетелствате, а не за благото на народа“. „Не, не сме еднакви и го доказахме“, заяви Нинова и допълни, че БСП не е приела да стане част от властта и да си дели порциите от властта с управляващите, партията да има министерски постове, а тя да ръководи НС. „Това е лицемерно. Не искаме това, искаме промяна и с нещо да помогнем за благоденствието на хората.  Минахме през много тежки изпитания, включително и вътре в партията, за да покажем, че сме различни“, заяви тя. Като пример председателят на БСП посочи въвеждането на мандатност - 3 мандата за депутат, 2 мандата за председателя на партията и той да се избира от цялата партия. „Това бяха болезнени промени, които са сигнал към хората – ние сме различни от това, което е било досега и в БСП, и в държавата“, каза още тя. \r\nКорнелия Нинова отбеляза, че автоматично се увеличават заплатите на депутатите, на премиер, президент, омбудсман, съдии от КС, висши чиновници от КЕВР - при покачване на средната работна заплата. „Няма икономическа логика, защото заплата се увеличава за увеличен труд. Няма морална логика, когато си най-бедната страна, да растат само заплатите на хората на висши държавни позиции“, коментира тя и припомни, че левицата е внесла предложението да се замразят тези заплати, но управляващите не са го приели. „За мен обаче щеше да е лъжа, ако си взимах това увеличение от 600 лв. Затова всеки месец дарявам увеличението на  едно болно дете и ще продължа да го правя и с всяко следващо увеличение. Обръщам се и към президента, и омбудсмана, като социално чувствителни хора, да ми помогнат в тази битка“, призова лидерът на БСП. На въпрос - дали БСП ще подкрепи повишаването на заплатите в обществения сектор с 10%, тя коментира, че винаги е хубаво да се вдигат доходите, но това изглежда като предизборен ход на управляващите да се купят тези хора. „Не е справедливо такова разпределение на държавните средства – има хора с много по-ниски доходи, има млади семейства, пенсионери. Такива увеличения трябва да се правят пропорционално, а не да се използват да се купи една гилдия, на която разчитат да гласува за тях на изборите, това не е справедливо“, каза още тя.  По въпроса с държавните средства за образование, Нинова потвърди позицията на БСП, записана и във Визията ѝ, че държавните и общинските училища трябва да получават държавно субсидиране, а частните да намерят друг начин да се финансират. \r\nКорнелия Нинова заяви, че във „Визия за България“ се предлага структурни за държавата и държавния интерес предприятия и сектори да не се концесионират – летища, железници, плажове, енергетика. Тя подчерта, че БСП, втора година, се опитва да спре концесията на летище „София“ и няма да спре да се бори. \r\nПомолена да коментира Истанбулската конвенция, лидерът на БСП подчерта, че  левицата е била подложена на силен натиск от правителството в България, от неправителствени организации и от самото си политическо семейство. „Благодарна съм на партията и на колегите от ръководството, че издържахме на натиска. КС взе решение срещу конвенцията, но процесът не е свършил. Важното е да обединим националната енергия и да си пазим децата“, изтъкна Нинова. По думите ѝ тази конвенция не решава проблема с насилието над жени, а той се решава със закони, каквито левицата е внесла в НС. „Това е заплаха за децата ни и за семейството, за християнските ни ценности- да бъдат подложени на джендър идеологията. Натискът е огромен и единодействието в отпора на различни институции – президент, църква, партии е показателно, че народът ни е готов да се бори. \r\nКорнелия Нинова посочи друг основен проблем на страната- че имаме икономика, голяма част от която е сферата на услугите. „Трябва да променим това и да заложим на регионално разпределено производство. Да се стимулира родното производство и да му се помага, без да се нарушават съвременните европейски правила за  правене на икономика“, обясни тя. Според нея имаме ресурси за развитие на 5-6 сектора и трябва в тях държавата да приложи по-ниско данъчна политика, подпомагане през държавната банка за развитие. „За да има производство, трябва да има кадри, а в момента няма такива. Затова трябва да заложим в университетите такива кадри, каквито трябват на икономиката“ обясни председателят на БСП и подчерта, че във Визията си левицата залага изучаващите тези специалности да не плащат такси, но след това да се задължат да работят в България Определен период. \r\nКорнелия Нинова изтъкна, че левицата залага във Визията си таван на субсидията, която може да получава един фермер, а остатъкът се преразпределя към производството на плодове, зеленчуци, месо и мляко. „Сега управляващите правят друго – ходят и се молят на търговските вериги да продават хляба без печалба. Това е нечувано“, заяви Нинова и допълни, че има механизми, с които да се стимулира българска икономика и производство – КЗК да накара тези вериги да спазват законите, както и намаляване на ДДС.", "date": "2018.09.25", "title": "Лидерът на БСП Корнелия Нинова: Показахме, че сме различни"}
{"url": "http://www.focus-news.net/news/2018/09/25/2570884/kathimerini-aleksis-tsipras-shte-se-sreshtne-s-turskiya-prezident-v-nyu-york.html", "text": "Министър-председателят на Гърция Алексис Ципрас ще проведе среща с турския президент Реджеп Тайип Ердоган в кулоарите на 73-та годишна сесия на Общото събрание на ООН, което се провежда тази седмица в Ню Йорк, съобщава електронното издание на вестник  Kathimerini . \r\nСъгласно разпространената информация, двамата лидери ще обсъдят настояването на Анкара за екстрадиция на осмината военнослужещи, избягали в Гърция след неуспешния опит за държавен преврат срещу Ердоган от лятото на 2016 г. Усилията за разрешаване на кипърския въпрос и двустранните отношения между двете съседни страни също ще бъдат сред темите, които Ципрас и Ердоган ще засегнат. \r\nУточнява се, срещата помежду им ще се проведе в 18:30 часа гръцко време, което съвпада с българското. \r\nВъв вечерните часове на деня Ципрас ще присъства на прием, домакин на който ще бъде държавният глава на САЩ Доналд Тръмп.  Тереза Герова", "date": "2018.09.25", "title": "Kathimerini: Алексис Ципрас ще се срещне с турския президент в Ню Йорк"}
{"url": "http://www.focus-news.net/news/2018/09/25/2570890/sofiya-dvizhenieto-se-osashtestvyava-v-edna-lenta-po-avtomagistrala-trakiya-ot-km-8-do-km-10-v-posoka-sofiya-kakto-i-ot-km-2-do-km-3-v-posoka-burgas-poradi-remontni-deynosti.html", "text": "Движението се осъществява в една лента по автомагистрала „Тракия“ от км 8 до км 10 в посока София поради ремонтни дейности по ограничителните системи в изпреварващата лента. Това съобщиха от пресцентъра на  Агенция „Пътна инфраструктура“ . Движението се извършва в активната лента. \r\n Движението по автомагистрала „Тракия“ от км 2 до км 3 в посока Бургас се осъществява в една лента, поради ремонтни дейности по ограничителните системи в изпреварващата лента. Движението се извършва в активната лента.", "date": "2018.09.25", "title": "София: Движението се осъществява в една лента по автомагистрала „Тракия“ от км 8 до км 10 в посока София, както и от км 2 до км 3 в посока Бургас поради ремонтни дейности"}
{"url": "http://www.focus-news.net/news/2018/09/25/2570887/izvesten-avtokradets-e-zadarzhan-v-sofiya-sled-presledvane.html", "text": "Известен автокрадец беше задържан в столичния квартал „Витоша“ при операция на Главна дирекция „Национална полиция“ през изминалата нощ, предаде  БНР . По информация на медията, арестуваният е Георги Воденичаров, познат с прякора Кико. При акцията друг автокрадец, познат с прозвището Лъвицата, е успял да избяга. Очаква се той да бъде обявен за издирване.  \r\nАрестът е станал след преследване, по време на което Воденичаров е ударил с колата си полицейски автомобил и няколко други коли.", "date": "2018.09.25", "title": "Известен автокрадец е задържан в София след преследване"}
{"url": "http://www.focus-news.net/news/2018/09/25/2570891/el-pais-ispaniya-e-sred-nay-gostopriemnite-za-bezhantsi-darzhavi.html", "text": "Ново проучване на базиран във Вашингтон изследователски център показва, че Испания е сред страните, в които бежанците са най-добре посрещани и приемани, съобщава националният ежедневник  El Pais . \r\nСъгласно представените данни, 86% от испанците приветстват идеята за прием на бежанци. Едва 13% от гражданите на иберийското кралство заявяват, че ще „се противопоставят на приемането на бежанци, бягащи от насилие и война\".Резултатите потвърждават резултатите от проучването на Европейската комисия, според което 83% от испанците са съгласни, че бежанците трябва да бъдат приети в страната, подчертават от редакцията.  \r\nВ противоположния ъгъл е Унгария, в която повече от половината анкетирани са се противопоставили на идеята за прием на бежанци в страната им.  \r\nПроучването показва, че освен Унгария, Италия и Полша също са настроени срещу приветстването на търсещи закрила. Правителствата във всяка от тези страни заеха твърда позиция по въпроса за имиграцията, особено в Италия, където вътрешният министър Матео Салвини от крайнодясната партия „Лига“ забрани на всички кораби на неправителствени организации, превозващи мигранти, да акостират в пристанищата на страната. Нарастването на популярността на партията  се смята за наследство от миграционната криза през 2015 г. и 2016 г., когато Италия регистрира повече от 1,3 млн. заявления за убежище. \r\nУточнява се, че проучването е проведено в 18 държави, 10 от които – страни-членки на Европейския съюз.   Тереза Герова", "date": "2018.09.25", "title": "El Pais: Испания е сред най-гостоприемните за бежанци държави"}
{"url": "http://www.focus-news.net/news/2018/09/25/2570888/kyustendil-obshtinskiyat-dramatichen-teatar-otkriva-noviya-sezon-s-postanovkata-vlizay-bez-da-chukash.html", "text": "Общинският драматичен театър в Кюстендил открива новия сезон с постановката „Влизай без да чукаш”. Това съобщи за  Радио „Фокус” – Кюстендил  Чавдар Ненов, директор на Общински драматичен театър. Криминалната комедия ще бъде представена от актьорите на Общински драматичен театър „Боян Дановски“, а началото е в 19.00 часа. Пиесата разказва тайнствената история на едно момиче, зряла жена и симпатичен мъж. В малка стаичка в покрайнините на София, пред необикновеното и даже шокиращо изобретение на един непризнат талант се събират три напълно различни, но с една съдба образи. Низ от неочаквани събития и още по-изненадващи ситуации предизвикват смях и страх едновременно. Ролите са поверени на актьорите Веселин Мезеклиев, Аделина Петрова, Катрин Василева.  Автори на пиесата са режисьорът Андрей Калудов и драматургът Андрей Филипов. Постановчик е Андрей Калудов. \r\nВенцеслав ИЛЧЕВ", "date": "2018.09.25", "title": "Кюстендил: Общинският драматичен театър открива новия сезон с постановката „Влизай без да чукаш”"}
{"url": "http://www.focus-news.net/news/2018/09/25/2570889/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.25", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/25/2570885/veliko-tarnovo-na-preskonferentsiya-shte-bade-anonsirano-predstoyashtoto-izdanie-na-muzikalniya-konkurs-srebarna-yantra.html", "text": "От 11.00 часа днес в зала 302 на общината ще бъде анонсирано предстоящото издание на музикалния конкурс „Сребърна Янтра“. Това съобщиха от пресцентъра на  Община Велико Търново .", "date": "2018.09.25", "title": "Велико Търново: На пресконференция ще бъде анонсирано предстоящото издание на музикалния конкурс „Сребърна Янтра“"}
{"url": "http://www.focus-news.net/news/2018/09/25/2570886/burgas-izpalnitelniyat-predsedatel-na-balgarska-stopanska-kamara-shte-se-sreshtne-s-oblastniya-upravitel-valcho-cholakov.html", "text": "Днес изпълнителният председател на БСК Радосвет Радев е на посещение в Бургас, където провежда срещи с ръководството на Търговско-индустриална камара (ТИК) – Бургас и работна закуска с членовете на ТИК - Бургас. Предстои и среща с областния управител Вълчо Чолаков от 11.00 часа. Това съобщиха от пресцентъра на  Областната управа в Бургас . В 11.30 часа в залата на Областната управа ще бъде даден брифинг за проблемите на регионалната икономика. Визитата е част от програмата на новия изпълнителен председател на БСК, насочена към запознаване със състоянието и проблемите на бизнеса и регионалните структури на камарата в отделните региони.", "date": "2018.09.25", "title": "Бургас: Изпълнителният председател на Българска стопанска камара ще се срещне с областния управител Вълчо Чолаков"}
{"url": "http://www.focus-news.net/news/2018/09/25/2570892/pregled-na-osnovnite-temi-vav-varnenskiya-pechat.html", "text": "„221 бедни не си взеха социалните помощи“ е заглавие от първа страница в днешния брой на варненския вестник  „Черно море“ . 221 души не са си потърсили еднократните социални помощи, отпуснати им от община Варна. Това стана ясно на заседание на постоянната комисия по социални дейности и жилищна политика към Общинския съвет. Помощите са в размер на общо 55 870 лв. „Варна отбеляза Деня на независимостта“, допълва изданието. Варна отбеляза 110 г. от провъзгласяването на независимостта на България с церемония на едноименния площад в центъра на града. Тържествено бяха вдигнати флагът на Република България, знамето на Варна и на ЕС под звуците на националния химн в изпълнение на представителния духов оркестър на Военноморските сили. Зам.-председателят на ОбС – Варна, Янко Станев и общински съветници участваха в церемонията по повод празника. Сред официалните гости бяха още областният управител Стоян Пасев, зам.-кметът Коста Базитов, депутати, представители на Военноморските сили и общинската администрация, районни кметове и граждани. „Финансовата комисия одобри отчета на бюджета на Варна за 2017-а“, информира вестникът. Съветниците от ПК “Финанси и бюджет“ гласуваха единодушно отчета на бюджета за 2017 г. Документът бе представен от Стефка Господинова, директор на дирекция „Финанси и бюджет“, която уточни, че първоначално неговият размер е 270,7 млн. лв., но след актуализацията е нараснал на 348,7 млн. лв. „Форум на дами предприемачи от България и Нидерландия може да бъде проведен във Варна“, четем още в броя. Форум на дами предприемачи от България и Нидерландия да бъде проведен във Варна. Около тази идея се обединиха кметът на града Иван Портних и Н. П. Беа тен Тъшър, извънреден и пълномощен посланик на Кралство Нидерландия у нас, по време на среща в община Варна. Кметът подчерта, че подобен форум би се радвал на голям интерес, тъй като успешните бизнес дами в града са активна част от обществено-икономическия живот в морската столица, съобщиха от пресцентъра на общината. В рубриката „Непознатата история“ на стр. 5 изданието разказва за голата фотография, конкурсите за красота, безсрамието и морала.", "date": "2018.09.25", "title": "Преглед на основните теми във варненския печат"}
{"url": "http://www.focus-news.net/news/2018/09/25/2570895/sliven-trima-mladezhi-sa-postradali-sled-kato-upravlyavan-ot-15-godishno-momiche-avtomobil-se-e-blasnal-v-kraypatno-darvo.html", "text": "Трима младежи са пострадали, след като управляван от 15-годишно момиче автомобил се е блъснал в крайпътно дърво, съобщиха от  ОДМВР-Сливен . На 23 септември, в 19.00 часа, от телефон 112 е получен сигнал за настъпило пътно произшествие на пътя за село Загорци, община Нова Загора. На място е изпратен полицейски екип, който е установил, че лек автомобил „Ситроен“, управляван от непълнолетно 15-годишно момиче от град Нова Загора се е ударил в крайпътно дърво на кръстовище на пътя за село Загорци. От произшествието са пострадали водачката и двама пътници в автомобила- момчета на 18 години също от Нова Загора. Пострадалите са откарани в МБАЛ-Сливен за оказване на медицинска помощ. По случая е образувано досъдебно производство.", "date": "2018.09.25", "title": "Сливен: Трима младежи са пострадали, след като управляван от 15-годишно момиче автомобил се е блъснал в крайпътно дърво"}
{"url": "http://www.focus-news.net/news/2018/09/25/2570894/api-dvizhenieto-se-osashtestvyava-v-edna-lenta-po-pat-1801-sofiya-pernik-poradi-remontni-deynosti.html", "text": "Движението се осъществява в една лента по път III-1801 София - Перник поради ремонтни дейности по ограничителните системи в лентата в посока София. Това съобщиха от пресцентъра на  Агенция „Пътна инфраструктура“ . Движението се извършва двупосочно в платното посока Перник.", "date": "2018.09.25", "title": "АПИ: Движението се осъществява в една лента по път III-1801 София - Перник поради ремонтни дейности"}
{"url": "http://www.focus-news.net/news/2018/09/25/2570897/dobrich-kmetat-na-obshtina-kavarna-nina-stavreva-otkri-parviya-mezhdunaroden-dvoykov-bridzh-turnir-kavarna-2018.html", "text": "Кметът на Община Каварна Нина Ставрева откри първия международен двойков бридж турнир „Каварна 2018“. Това съобщиха от пресцентъра на  Общината . С приветствие към всички участници по случай Деня на Независимостта на България кметът Нина Ставрева откри първия турнир ''Каварна 2018\" в залите на едноименния хотелски комплекс в града. Поздравления към участниците поднесе и присъстващия на церемонията народният представител от БСП за България Красимир Янков. \r\nВеднага след официалното откриване започна и оспорваната надпревара между участниците в турнира.След изиграването на двете квалификационни и една финална сесии с убедително превъзходство шампионската титла и наградите за първо място спечели топ двойката на Варна Димитър Пенев (роден в Каварна) и Юри Перец. Вице шампион стана добричката топ двойка Драганка и Стефан Георгиеви,а третото място спечели друга рутинирана варненска двойка - Милко Славов и Иван Александров.Най силните румънски двойки участващи в състезанието-Виорика Младин-Валентин Думитру и Мариус Джорджеску - Драгош Лесан остнаха съответно на 7-мо и 9-то място. Първо място във финал \"Б\" спечели двойката Адриан Конеа (Румъния) - Свилен Стойчев (Русе). \r\nНаградите на призьорите бяха връчени от началника на отдел \"Спорт и младежки дейности\" към Общината Павел Станчев, който благодари на присъстващите бридж майстори от България и Румъния за проявеното уважение към първия по рода си международен бридж форум организиран в Каварна,а организаторите от спортен клуб \"Дама купа\" благодариха от името на всички участници на домакините за перфектните условия за игра и настаняване и наградите предоставени им от тях, като и двете страни с удоволствие заявиха че този престижен спортен празник няма да е последен и прекрасния морски град догодина ще стане отново център на бриджа на България и Румъния.", "date": "2018.09.25", "title": "Добрич: Кметът на Община Каварна Нина Ставрева откри първия международен двойков бридж турнир „Каварна 2018“"}
{"url": "http://www.focus-news.net/news/2018/09/25/2570896/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Миграцията, предстоящото посещение на Ердоган в Германия и 73-та годишна сесия на Общото събрание на ООН и обявените в кулоарите й двустранни срещи са част от основните теми, върху които акцентират вниманието си печатните издания на Стария континент.  По данни на авторитетното германско издание  Der Spiegel  канцлерът на ФРГ Ангела Меркел няма да присъства на официалния банкет, който президентът Франк-Валтер Щайнмайер ще даде в двореца Белвю в чест на турския държавен глава Реджеп Тайип Ердоган. Информацията е разпространена броени дни преди пристигането му на първото по рода си държавно посещение в Германия. На бляскавото събитие се очаква да присъстват повече от стотина поканени гости. \r\nДали решението на Меркел трябва да се тълкува като политически знак е трудно да се каже, подчертава изданието, като припомня, че като канцлер отправянето на покана към нея е абсолютно задължително. Според  Der Spiegel обаче се появява на подобни събития изключително рядко. \r\nМеркел обаче не е единственият германски политик, който няма да уважи Ердоган на банкета. На него няма да бъде забелязан и министърът на външните работи на ФРГ Хайко Маас (ГСДП). \r\nЧленове на Свободната демократическа партия (СвДП), „Левица“, „Зелени“ и „Алтернатива за Германия“ също отказаха поканата за присъствие на официалния банкет, който ще бъде организиран в чест на турския президент. Водещи политици от изброените партии, включително председателите и фракционните им лидери, са отклонили поканата с аргумента, че даването на държавен банкет в чест на Ердоган „не е уместно“ за воденето на иначе необходимия диалог с него. Преди всичко трябва да бъдат обсъдени „изключително проблематични въпроси като действията на Турция Сирия или задържането на дисиденти\", категорични бяха германските политици.  \r\nВ качеството си на премиер и президент на Турция, Ердоган е посещавал Германия повече от десетина пъти през последните 15 години. Но предстоящото му след броени дни е първото държавно, което ще се проведе по покана на президента на ФРГ Франк-Валтер Щайнмайер. За разлика от работните посещения, държавното включва прием с военни почести и официален банкет, който ще бъде организиран от Щайнмайер в двореца Белвю в Берлин. \r\n***  Министър-председателят на Гърция Алексис Ципрас ще проведе среща с турския президент Реджеп Тайип Ердоган в кулоарите на 73-та годишна сесия на Общото събрание на ООН, което се провежда тази седмица в Ню Йорк, съобщава електронното издание на вестник  Kathimerini . \r\nСъгласно разпространената информация, двамата лидери ще обсъдят настояването на Анкара за екстрадиция на осмината военнослужещи, избягали в Гърция след неуспешния опит за държавен преврат срещу Ердоган от лятото на 2016 г. Усилията за разрешаване на кипърския въпрос и двустранните отношения между двете съседни страни също ще бъдат сред темите, които Ципрас и Ердоган ще засегнат. \r\nУточнява се, срещата помежду им ще се проведе в 18:30 часа гръцко време, което съвпада с българското. \r\nВъв вечерните часове на деня Ципрас ще присъства на прием, домакин на който ще бъде държавният глава на САЩ Доналд Тръмп. \r\n***  Ново проучване на базиран във Вашингтон изследователски център показва, че Испания е сред страните, в които бежанците са най-добре посрещани и приемани, съобщава националният ежедневник  El Pais . \r\nСъгласно представените данни, 86% от испанците приветстват идеята за прием на бежанци. Едва 13% от гражданите на иберийското кралство заявяват, че ще „се противопоставят на приемането на бежанци, бягащи от насилие и война\".Резултатите потвърждават резултатите от проучването на Европейската комисия, според което 83% от испанците са съгласни, че бежанците трябва да бъдат приети в страната, подчертават от редакцията.  \r\nВ противоположния ъгъл е Унгария, в която повече от половината анкетирани са се противопоставили на идеята за прием на бежанци в страната им.  \r\nПроучването показва, че освен Унгария, Италия и Полша също са настроени срещу приветстването на търсещи закрила. Правителствата във всяка от тези страни заеха твърда позиция по въпроса за имиграцията, особено в Италия, където вътрешният министър Матео Салвини от крайнодясната партия „Лига“ забрани на всички кораби на неправителствени организации, превозващи мигранти, да акостират в пристанищата на страната. Нарастването на популярността на партията  се смята за наследство от миграционната криза през 2015 г. и 2016 г., когато Италия регистрира повече от 1,3 млн. заявления за убежище. \r\nУточнява се, че проучването е проведено в 18 държави, 10 от които – страни-членки на Европейския съюз. \r\n***  Британският премиер Тереза Мей ще проведе търговски разговори с президента на САЩ Доналд Тръмп в сряда, докато се подготвя за успешното бъдеще на Великобритания след Брекзит, пише британският евроскептичен ежедневник  The Daily Express . \r\nОт Даунинг стрийт потвърдиха, че министър-председателят ще се срещне с американския държавен глава по време на посещението ѝ в Ню Йорк през тази седмица, като част от участието ѝ в Общото събрание на ООН. \r\nВ сбит 48-часов график, Тереза Мей ще вземе участие и в дискусиите на ООН относно контрола върху химическите оръжия, където тя отново ще осъди руската връзка в нападението с невропаралитичен газ над бившия руски агент Сергей Скрипал и дъщеря му Юлия в Солзбъри. \r\nТя ще се срещне и с иранския президент Хасан Роухани, където се очаква да повдигне въпроса за случая на британския гражданин Назанин Загари-Ратклиф, който е осъден несправедливо в Иран. \r\nДвустранната среща на Мей с Тръмп ще постави във фокуса си бъдещата търговия между двете страни, както и контрола на химическите оръжия. \r\nПреди отпътуването си, Мей беше интервюирана от Джон Дикерсън в предаването „Тази сутрин“ на американския телевизионен канал „CBS“. Дикерсън започна интервюто с въпроса: „Господин Тръмп слуша ли ви?“ \r\nНа което Мей отговори: „Да, имаме много добри дискусии. Смисълът на специалните отношения е, че можем да имаме онези откровени и открити дискусии. Когато не сме съгласни можем да си го кажем един на друг и защо е така, но в същото време ние си сътрудничим върху толкова други неща, които са от ключово значение за нас. Сигурността и отбраната предимно“. \r\nТя също посочи, че е убедила Тръмп относно значението на НАТО. „Аз бях първият лидер, който дойде след инаугурацията му. Успяхме да си говорим открито относно значението на НАТО и той потвърди американския ангажимент към Алианса“. \r\nБританският премиер също така настоя, че има доверие на Тръмп. „Работим заедно, имаме специална връзка“, заяви тя. \r\n***", "date": "2018.09.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/25/2570893/ministar-tsetska-tsacheva-tselite-na-proekta-svarzan-s-detskoto-pravosadie-postavyat-v-tsentara-pravata-na-deteto-i-otgovornostta-na-darzhavata-pri-garantiraneto-im.html", "text": "Целите на проекта, свързан с детското правосъдие, поставят в центъра правата на детето и отговорността на държавата при гарантирането им. Това каза министърът на правосъдието Цецка Цачева по време на заключителната конференция по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество, предаде репортер на  Агенция „Фокус“ . „Изказвам огромна благодарност на партньорите ни Конфедерация Швейцария, на посолството на Швейцария в България за ценната помощ, която ни бе оказа за този важен за правителството и държавата проект. Поставените  цели на проекта са стратегически. Те поставят в центъра детето с правата му и оттам отговорностите, които държавата трябва да има по отношение на гарантирането на тези права“, коментира министърът.  \r\nСред изпълнените и основните цели на проекта, Цачева посочи правната рамка на системата за правосъдие за деца у нас, за да може да е в съответствие с европейските и международни стандарти. „Законодателната политика на България приема семейството като естествена среда, в която се отглежда и възпитава детето“, заяви тя и допълни, че това е свързано с различни политики в сферата на образованието, спорта и т.н. „Ние като изпълнител по този проект отговаряме за законодателната рамка, за да могат тези политики да се преведени в изпълнение“, коментира министър Цачева. \r\nТя поясни, че до момента са извършени промени в Наказателния кодекс, визиращи сексуалното насилие и порнографията с деца, както и промени в Наказателно процесуалния кодекс, който предвижда щадящ режим при дете в съдебната система и изслушването му в различни качества. Сред целите на проекта правосъдният министър открои и подобряването на капацитета на съдии и прокурори, полицейски служители, социални работници психолози и надграждането на експертизата им. \r\n„Убедена съм, че от тази съвместна работа излизаме с едни много добри резултати. Обогатени с опита и практиката на нашите партньори в сферата на младежкото правосъдие“, каза още Цачева. Агенция „Фокус“ припомня:  Проект „Укрепване на правния и институционалния капацитет на съдебната система в сферата на младежкото правосъдие“ започва през 2012 година с бюджет от 860 000 швейцарски франка, от които 85% е швейцарското съфинансиране, проектът цели да гарантира отношението към всички деца - нарушители, жертви или свидетели на престъпление в съответствие с международните стандарти за щадящо децата правосъдие. Философията на усилията за реформирането на младежкото правосъдие е, че на децата-нарушители на закона трябва да бъде даден втори шанс, което е добро както за тях, така и за обществото. Проектът е изпълняван от Министерството на правосъдието в партньорство с Международния институт за правата на детето – Швейцария и швейцарски магистрати. Специализирани състави за младежко правосъдие, създадени по проекта, действат в пет съдилища в страната. 12 „сини“ стаи, специални помещения за разпити на деца - жертви или свидетели на правосъдие, както и млади правонарушители бяха изградени във Варна, Враца, Добрич, Разград, Смолян, Хасково, Ловеч, Търговище, Силистра, Плевен, Кърджали и Козлодуй. Повече от 200 съдии, полицаи и социални работници преминаха обучение по международните стандарти за младежко правосъдие. Наръчник - отпечатан и наличен онлайн, дава насоки по казуси от младежкото правосъдие. \r\nМариела РУСЕВА", "date": "2018.09.25", "title": "Министър Цецка Цачева: Целите на проекта, свързан с детското правосъдие, поставят в центъра правата на детето и отговорността на държавата при гарантирането им"}
{"url": "http://www.focus-news.net/news/2018/09/25/2570898/n-pr-myuriel-berse-koen-zakonodatelnata-ramka-v-sferata-na-detskoto-pravosadie-tryabva-da-se-podobryava-shveytsariya-uspya-da-pomogne-na-balgariya-v-tova-otnoshenie.html", "text": "Законодателната рамка в сферата на детското правосъдие трябва да се подобрява, Швейцария успя да помогне на България в това отношение. Това каза посланикът на Швейцария у нас н. пр. Мюриел Берсе Коен по време на заключителната конференция по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество, предаде репортер на  Агенция „Фокус“ . „Убедена съм че детското правосъдие е въпрос близо до сърцето на всеки от нас, защото децата са нашето бъдеще. Обществата ни започват да осъзнават правата на децата, както и това да се подобрява законодателната рамка, за да могат тези права да се изпълняват. Швейцария успя на помогне да България в тази посока“, коментира н.пр. Коен и припомни, че специализираните екипи по проекта са се формирали в пет пилотни съдилища в България, създадени са 12 „сини“ стаи, а над 200 магистрати, полицейски служители и социални работници са били обучени според международното правосъдие. Посланикът на Швейцария у нас допълни, че по време на изпълнението на проекта е направен и анализ на пропуските на българското законодателство по отношение на европейските стандарти. „Проектът имаше за цел да гарантира, че децата, които са в досег със съдебната система, се третират в съответствие с най-високите европейски стандарти. Предстои много работа, за да направим постигнатото устойчиво. Приемането на Закон за детското правосъдие ще доведе до реформи е тази сфера. Необходимо е подобряване на координацията между институтите, защитаващи правата на децата. Трябва да има единна система за събиране на данни. Такава разработихме в рамките на проекта. Ако има желание да се подобрят условията за най-уязвимите - децата, тогава ще можем да постигнем успех в сферата на детското правосъдие“, каза още н. пр. Мюриел Берсе Коен. \r\nМариела РУСЕВА", "date": "2018.09.25", "title": "Н. пр. Мюриел Берсе Коен: Законодателната рамка в сферата на детското правосъдие трябва да се подобрява, Швейцария успя да помогне на България в това отношение"}
{"url": "http://www.focus-news.net/news/2018/09/25/2570902/plovdiv-vyatarat-schupi-golyam-klon-koyto-zatvori-patya-do-uchilishte-vasil-levski.html", "text": "Около 10 сигнала за паднали дървета и клони са отработени от служители на ОП „Паркове и градини” в Пловдив. Това съобщи за  Радио „Фокус” - Пловдив  Стоян Алексиев, управител на предприятието. „Голям клон затвори пътя в близост до училище „Васил Левски”, но вече движението е освободено”, каза Алексиев. Дървета и клони са паднали още на улица „Шумен“, ул. „Найчо Цанов”, в близост до стадион „Ботев”, на ул. „Екзарх Йосиф”. „Работи се и в момента, като гледаме максимално бързо да се действа”, посочи Стоян Алексиев. По думите му общинското предприятие залага най-вече на превенцията, за да са по-малко сигналите в такива моменти. \r\nЦветана ТОНЧЕВА", "date": "2018.09.25", "title": "Пловдив: Вятърът счупи голям клон, който затвори пътя до училище „Васил Левски”"}
{"url": "http://www.focus-news.net/news/2018/09/25/2570901/dobrich-posreshta-svoya-praznik-kato-grad-na-balgarskata-boyna-slava.html", "text": "Добруджанският град посреща своя празник като Град на българската бойна слава, увековечавайки паметта на всички воини, загинали за свободата на Добруджа, предаде кореспондентът на  Радио „Фокус” – Варна . Празничният ден започна на Военно гробище – музей с военен ритуал с участието на представителна част на Военноморските сили на България. Военното гробище в Добрич е най-голямото запазено на територията на страната военно гробище от времето на Първата световна война. То е уникален паметник на културата, свързан с боевете за града през 1916 г. В него са погребани над 3000 воини от седем националности  - българи, руси, румънци, германци, турци, сърби и евреи, воини от четири вероизповедания. Химнът на град Добрич огласи Военно гробище, с което бе сложено началото на празничния ден. Химнът „О добруджански край“ е повел 30 000 български мъже на 6 септември 1916 г. при обсадата на Тутракан. Химнът, с който загиват стотици воини в Добричката епопея, който 24 години по-късно отново оглася площада на Добрич в очакване на българските войски и след безспорния триумф в продължение на 30 години през 1944 г. е забранен. „О добруджански край“ възкръсва, за да покаже, че истината е неподвластна на време и манипулации, а саможертвата на хиляди воини за род и Отечество е безсмъртна. Бе отслужена панихида в памет на загиналите за освобождението на Южна Добруджа. Добричката епопея нарежда Добрич редом до имената на Шипка, Сливница, Одрин, Тутракан - велики епопеи на българския боен дух и жертвоготовността за Свободата на Отечеството. Сред официалните гости в празничния ден са кметът на Добрич Йордан Йорданов, областният управител на Добрич Красимир Кирилов, Варненският и Великопреславски митрополит Йоан, Генералният консул  на Руската Федерация във Варна Владимир Климанов, Генералният  консул на Република Турция в Бургас Нурай Иньонтепе, делегации от побратимените градове Първомайск и Измаил от Украйна, Залаегерсег от Унгария, Кавадарци от Македония, народни представители, кметове на общини, почетни граждани и видни общественици. Всички присъстващи на Военно гробище – музей в знак на почит и признателност сведоха чела в минута мълчание. Бяха поднесени цветя и венци на паметната плоча в мемориалният комплекс, където е отворена за посещение експозиция, представяща щрихи от Добричката епопея.  \r\nЖулиета НИКОЛОВА", "date": "2018.09.25", "title": "Добрич посреща своя празник като Град на българската бойна слава"}
{"url": "http://www.focus-news.net/news/2018/09/25/2570903/nezavisen-makedoniya-gratskite-vlasti-shte-zalavyat-s-dronove-ukrivashtite-danatsi.html", "text": "Властите в Гърция въвеждат любопитна система за залавяне на хора, които укриват данъци, съобщава електронното издание на македонския вестник  „Независен“ . \r\nИзданието отбелязва, че на популярния остров Санторини данъчните служби са използвали за първи път дронове, с които да открият собственици на плавателни съдове, организиращи морски разходки за туристи без издаването на задължителните касови бонове. \r\nГръцката служба за публични приходи поясни, че мярката е приложена за първи път миналата седмица и само в рамките на един ден са проследени собствениците на девет лодки. Трима от тях са ощетили държавата, като са спестили плащането на данъци на обща стойност 25 хил. евро. \r\nПрипомня се, че по данни на Централната банка на Гърция миналата година страната е била посетена от 27 млн. туристи, с 10 на сто повече спрямо 2016 г. Укриването на приходите от тях води до сериозни загуби за хазната.   Тереза Герова", "date": "2018.09.25", "title": "„Независен“ (Македония): Гръцките власти ще залавят с дронове укриващите данъци"}
{"url": "http://www.focus-news.net/news/2018/09/25/2570904/leten-bar-v-tsentara-na-montana-e-bil-zapalen-tazi-nosht.html", "text": "Около 02.30 часа е възникнал пожар в летен бар в центъра на Монтана, собственост на 24-годишен жител на града. Това съобщиха от  ОДМВР - Монтана . Вследствие на пожара е обгоряла външната стена на постройката. При огледа на местопроизшествието са намерени и иззети  пластмасова туба от минерална вода с остатък от запалително вещество със специфичен мирис . Причините за пожара и размерът на щетите са в процес на изясняване. Местопроизшествието е посетено от дежурна оперативна група на РУ Монтана. По случая е образувано досъдебно производство по чл. 330, ал. 1 от НК в РУ Монтана.", "date": "2018.09.25", "title": "Летен бар в центъра на Монтана е бил запален тази нощ"}
{"url": "http://www.focus-news.net/news/2018/09/25/2570905/kyustendil-pozharnikar-e-postradal-pri-potushavaneto-na-pozhara-v-zemlishteto-na-selo-mursalevo.html", "text": "Пожарникар е пострадал при потушаването на пожара в землището на село Мурсалево. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. 40-годишният служител е получил травма на единия крак. Той е обслужен от екип на Центъра за спешна медицинска помощ – Кюстендил. Възникналия късно снощи пожар е потушен. Той се е развил на площ от около 50 000 кв. м сухи треви. При пожара е изгоряла една селскостопанска постройка, както и шест бали фураж. \r\nВенцеслав ИЛЧЕВ", "date": "2018.09.25", "title": "Кюстендил: Пожарникар е пострадал при потушаването на пожара в землището на село Мурсалево"}
{"url": "http://www.focus-news.net/news/2018/09/25/2570906/mvr-edin-chovek-e-zaginal-a-19-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 19 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 34 леки и една тежка катастрофа, при която са пострадали двама души.", "date": "2018.09.25", "title": "МВР: Един човек е загинал, а 19 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/25/2570900/stefan-radev-kmet-na-sliven-vazniknalite-dva-pozhara-na-teritoriyata-na-grada-sa-ovladeni-i-lokalizirani-oshte-v-ponedelnik-vecherta.html", "text": "Възникналите два пожара в района на ТЕЦ – Сливен са овладени и локализирани и всички институции са ангажирани с ликвидирането на последиците. Това заяви кметът на община Сливен Стефан Радев, съобщиха от пресцентъра на  Община Сливен . По негово разпореждане, е извършена проверка  и е събрана информация за обстановката на територията на общината от кметовете на населените места. \r\nОт отдел„Сигурност и управление при кризи“ съобщават, че в резултат на ураганния вятър, който на пориви достигаше скорост от над 40 м/сек (над 140 км/час), по уличните платна има големи количества паднали листа, прекършени клонки и суховършия. Голямо дърво е съборено пред блок 11 на кв. Дружба. Получени са сигнали за пречупени големи клони по улиците „Александър Екзарх” „Никола Фурнаджиев, „Бургаско шосе” и други. Аварийни екипи на общинското предприятие „Озеленяване” работят по отстраняването им. Необходимо е по-голямо внимание при движението поради паднали ограждения на строителни обекти, указателни знаци и табели. Това е информация след извършен оглед по основните булеварди, квартали, подходи към обещественозначимите заведения (болнииц, училища и др.), поясни инж. Снежана Кънева – началник отдел „Сигурност и управление при кризи“. \r\nЕлектрозахранването беше прекъснато в Индустриалната зона на Сливен, няма населени места без ток. Вода няма само в селата Селиминово и Чинтулово. Аварийни екипи работят за отстраняването на проблема. На всеки получен сигнал се реагира своевременно. Поддържа се постоянен обмен на информация и с инфраструктурните дружества за нормализиране на обстановката, допълни още инж. Кънева.", "date": "2018.09.25", "title": "Стефан Радев, кмет на Сливен: Възникналите два пожара на територията на града са овладени и локализирани още в понеделник вечерта"}
{"url": "http://www.focus-news.net/news/2018/09/25/2570899/burgas-bencho-benchev-be-otlachen-ot-grupata-si-v-obshtinskiya-savet-koeto-dovede-do-razpadaneto-zashtoto-veche-nyama-nuzhniya-minimum-ot-5-dushi.html", "text": "Бенчо Бенчев бе отлъчен от групата си в Общинския съвет, което доведе до разпадането ѝ, защото вече няма нужния минимум от 5 души. БСП отстрани Бенчев и като зам.-председател на Общинския съвет, предаде репортер на  Радио „Фокус“ - Бургас . Решението бе взето по време на заседанието на Общински съвет днес. Докладната записка беше внесена от Костантин Йорданов Луков – председател на Общински съвет. Докладната за отстраняването на Бенчо Бенчев като зам.-председател бе приета с 29 гласа \"за\", 2 \"против\" и 3 \"въздържали се\".  \r\nБенчев остава в Общинския съвет като независим съветник. И днес както на предходната сесия той не се яви на заседанието на ОбС. \r\nОбщинският съветник от ПП НФСБ и ПП СЕК Георги Дражев обвини разпадналата се група на БСП в това, че не са изчакали да се докаже вината на Бенчев. „Вие не потърсихте истината от Съда. Ставал съм свидетел на стотици прекратени досъдебни производства от прокуратурата”, каза още Дражев. \r\nВодачът на групата съветници на БСП – Евгений Мосинов отвърна, че личностните качества на Бенчев не са подлагани под съмнение и биха желали той да отстои  своята теза в хода на едно наказателно производство. \r\n„Грешките в политиката се санкционират със снемане на политическото доверие и така се прави във всички партии. Това може да се случи на мен и на всеки от нас. Дражев не трябваше да отделя 10 минути, за да се занимава с нашия вътрешнопартиен живот, ако иска може да дойде и да членува при нас”, заяви Мосинов. „Фокус“ припомня , че бургаският бизнесмен Бенчо Бенчев бе задържан в Турция и обвинен за укриване на издирвания Димитър Желязков – Очите. След ареста БСП свали подкрепата си от Бенчев. След скандала с бургаския бизнесмен Бенчо Бенчев, който бе задържан в хотел в Турция заедно с издирвания, а след това обвинен в неговото укривателство. \r\nДеница ДИМИТРОВА", "date": "2018.09.25", "title": "Бургас: Бенчо Бенчев бе отлъчен от групата си в Общинския съвет, което доведе до разпадането ѝ, защото вече няма нужния минимум от 5 души"}
{"url": "http://www.focus-news.net/news/2018/09/25/2570909/deyan-slavov-teritorialno-statistichesko-byuro-severoiztok-nay-golyamo-uvelichenie-na-noshtuvkite-vav-varnenska-oblast-se-nablyudava-v-hotelite-s-4-i-5-zvezdi.html", "text": "Най-голямо увеличение на нощувките във Варненска област се наблюдава в хотелите с 4 и 5 звезди. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. „През юли 2018 година в хотелите с 4 и 5 звезди са реализирани 68.8% от общия брой нощувки на чужди граждани и 18.8% – на българи. В местата за настаняване с 3 звезди са осъществени 19.8% от нощувките на български граждани и 22.5% – на чужденци, докато в останалите места за настаняване те са съответно 61.4 и 8.7%“, допълни Деян Славов. Общият брой на нощувките в областта във всички места за настаняване, регистрирани през юли, е 1 537 700 или с 0.2% повече в сравнение със същия месец на предходната година. От общият брой нощувки 215 900 са от български граждани, а 1 321 800 – от чужденци. \r\n„През юли 2018 година в област Варна са функционирали 455 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 28 700, а на леглата – 70 700. В сравнение с юли 2017 година общият брой на местата за настаняване, функционирали през периода, нараства с 3.2%, а на леглата в тях – с 2.2%“, каза още Деян Славов. \r\nМарияна ВАЛЕНТИНОВА", "date": "2018.09.25", "title": "Деян Славов, Териториално статистическо бюро – Североизток: Най-голямо увеличение на нощувките във Варненска област се наблюдава в хотелите с 4 и 5 звезди"}
{"url": "http://www.focus-news.net/news/2018/09/25/2570907/kyustendil-tri-detsa-sa-izvadeni-ot-zasednal-asansyor-v-zhilishten-blok-v-kvartal-zapad.html", "text": "Три деца са извадени от заседнал асансьор в жилищен блок в квартал „Запад” в Кюстендил. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Сигналът за помощ е получен в Районна служба „Пожарна безопасност и защита на населението” – Кюстендил. На място спасителният екип е установил, че асансьорът е заседнал, поради което се е наложило да бъде оказана помощ на децата, за да бъдат извадени от кабината на подемното съоръжение. Децата не са пострадали. Причина за засядането на асансьора е техническа неизправност. \r\nВенцеслав ИЛЧЕВ", "date": "2018.09.25", "title": "Кюстендил: Три деца са извадени от заседнал асансьор в жилищен блок в квартал „Запад”"}
{"url": "http://www.focus-news.net/news/2018/09/25/2570911/gabrovo-chast-ot-grada-i-edno-selo-ot-oblastta-sa-s-narusheno-vodopodavane-zaradi-avarii.html", "text": "Три улици в Габрово и едно село в областта остават без вода до 17.00 часа. Причината е нужда от извършване на авариен ремонт на водопроводната мрежа, който вече започна. Това съобщават за  Радио „Фокус“ – Велико Търново  от Община Габрово. Водоподаването ще бъде преустановено за улиците  „Бачо Киро“, „Гимназиална“ и „Тунджа“, както и за и село Дебел дял. \r\nОт миналия вторник в общината има въведен режим на водоподаването. За селата от община Габрово, които се захранват от стокинския водопровод, вода ще се подава през ден от 17.00 часа до 08.00 часа на другия ден. Първи ден за получаване на вода бе 19 септември от 17.00 до 08.00 часа на 20 септември. \r\nЗабранява се и ползването на питейна вода за напояване и други цели, различни от питейно-битови. Режимът на водата е във връзка със засушаването и силно намаления дебит на водоизточниците. \r\nНадежда КРЪСТВА", "date": "2018.09.25", "title": "Габрово: Част от града и едно село от областта са с нарушено водоподаване заради аварии"}
{"url": "http://www.focus-news.net/news/2018/09/25/2570910/danas-sarbiya-ubiytsi-obucheni-ot-islyamska-darzhava-arestuvanite-v-saraevo-migranti-sa-planirali-teroristichen-atentat-sreshtu-milorad-dodiki.html", "text": "Електронното издание на белградския ежедневник  Danas  публикува като водещ материал статия за извършените в Сараево на „въоръжени до зъби“ двама мигранти от Сирия и Алжир. От редакцията привеждат мнението на експерта по тероризъм Джевад Галияшевич, който твърди, че задържаните от властите на Босна и Херцоговина мигранти са „убийци, обучени от „Ислямска държава“, чиято цел е била да ликвидират президента на Република Сръбска Милорад Додик.  \r\nСпоред Галияшевич няма никакво съмнение, че арестуваните в Сараево са пристигнали в страната с мисия да предизвикат хаос, а техните мишени са били най-влиятелните политици в Република Сръбска. \r\n„Президентът Додик трябва да прави повече за сигурността си, тъй като в този момент той е най-важната фигура в Босна и Херцеговина, но и най-уязвимата, поради заплахите, които получава. Известно е, че тези ислямисти биват използвани в политически убийства“, категоричен бе експертът.  \r\n„Много неща започнаха да се случват преди изборите, насрочени за 7 октомври“, обобщава Галияшевич. Той припомни, че по-рано бе съобщено, че Додик и държавният глава на Сърбия Александър Вучич са подслушвани от службите на Сараево със съдействието на британската МИ6. Експертът подчертава, че завърналите се в страната от бойните полета в Сирия и Ирак често биват използвани с цел сплашване на избирателите. „Това са убийци, които са обучени и не случайно идват в Босна и Херцеговина, защото знаят, че може да проникнат в Република Сръбска“, подчертава Галияшевич.  \r\nГалияшевич също така отбелязва, че в последния доклад на Държавния департамент САЩ се иказва загриженост за терористичната мрежа в Босна и Херцеговина. \r\nВ късните часове на неделя полицията в Сараево проведе операция, в резултат на която в столицата на Босна и Херцеговина бяха задържани „въоръжени до зъби“ мигранти. \r\nОт Министерството на вътрешните работи на кантон Сараево потвърдиха за полицейската акция в района на столичните райони Център и Стария град. По-подробна информация за хода на операцията обаче така и не бе представена.  \r\nПорталът Kliks съобщи, че в рамките на акцията полицията е иззела голямо количество оръжия, включително пистолети, пушки, автомати и боеприпаси. По случая са арестувани двама мигранти - от Сирия и Алжир. По непотвърдена информация част от оръжията са били скрити в апартамент, а друга е била заровена на неназовано място.   Тереза Герова", "date": "2018.09.25", "title": "Danas (Сърбия): „Убийци, обучени от „Ислямска държава“: Арестуваните в Сараево мигранти са планирали терористичен атентат срещу Милорад Додик?"}
{"url": "http://www.focus-news.net/news/2018/09/25/2570912/krasimir-stoev-sinoptik-esenta-pristiga-s-obichaynite-za-sezona-temperaturi.html", "text": "Есента пристига с обичайните за сезона температури. Това каза за сутрешния блок „Добро утро, България“ на  Радио „Фокус“  дежурният синоптик в Националния институт по метеорология и хидрология (НИМХ) Красимир Стоев.  Той обясни, че въпреки вчерашното рязко застудяване от днес обстановката ще се нормализира, въпреки очакваните ниски минимални температури. „През следващите два дни минималните температури ще са ниски между 4 и 9 градуса. Четвъртък се очаква затихване на вятъра. В сутрешните часове температурите ще са под 4 градуса. Очаква се по високите полета на Западна България да паднат и първите слани. Постепенно увеличение на дневните и максималните температурите ще има в петък и събота – ще са между 21 и 26 градуса”, коментира Красимир Стоев. Той каза още, че през почивните дни температурите ще са между 10 и 15 градуса. В неделя обаче се очаква те отново да спаднат. Няма опасност за силни ветрове, нито за интензивни валежи, каза още той.", "date": "2018.09.25", "title": "Красимир Стоев, синоптик: Есента пристига с обичайните за сезона температури"}
{"url": "http://www.focus-news.net/news/2018/09/25/2570908/yuriy-aslanov-sotsiolog-pravitelstvoto-mozhe-da-proizvede-polozhitelni-novini-no-deystviyata-sa-v-obratna-posoka.html", "text": "Правителството може да произведе положителни новини, но действията са в обратна посока. Това каза в ефира на сутрешния блок „Добро утро, България“ на  Радио „Фокус“  социолога и управител на АФИС Юрий Асланов по повод последното национално представително проучване на общественото мнение, осъществено от агенцията. Данните показват нарастваща подкрепа в полза на идеята за промяна, което се изразява в най-различни направления, в т.ч. и в рязко увеличение на дела на хората, които вече поглеждат към възможността за предсрочни парламентарни избори, т.е. за смяна на властта. Според социолога и електоралната картина може да бъде променена, възможно е да настъпи разместване в подреждането на политически сили. Асланов коментира и дистанцията между основната управляваща партия ГЕРБ и опозицията БСП. „Дистанцията е вече в неразличими статистически стойности. Това не се дължи на прилив на гласове за БСП, защото има отлив на избиратели от парламентарно представените партии. Има някакво увеличение на апатията. Това се дължи главно на резкия отлив от подкрепа за основната управляваща партия ГЕРБ, но и за коалицията „Обединени патриоти“, която е в състава на управляващото мнозинство, от една страна. От друга страна, много интересни са под електоралните оценки вътрешно, в коалиционен план, специално за коалицията „Обединени патриоти“. Там се забелязва някакво пренареждане на силите и в този смисъл онези от партиите от коалиция „Обединени патриоти“, които по-активно са представени в изпълнителната власт, понасят в по-голяма степен негативи, сравнени с партия АТАКА, която на този етап, като че ли минава между капките, незасегната от кризата на доверие. Което е интересен феномен и най-вероятно ще трябва да се проследява и бъдещото развитие на този сюжет, на тази интрига по начина, по който тя се развива. Голямото изпитание пред „Обединени патриоти“ е дали до европейските избори ще успеят да се задържат единни като коалиция и да запазят шансовете си за участие в разпределението на мандатите за Европейския парламент“, коментира Юрий Асланов. Той каза още, че най-силно впечатление от изследването прави влошаването на масовите оценки за развитието на икономиката, което не кореспондира с бюлетините на официалната статистика.", "date": "2018.09.25", "title": "Юрий Асланов, социолог: Правителството може да произведе положителни новини, но действията са в обратна посока"}
{"url": "http://www.focus-news.net/news/2018/09/25/2570914/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Арестът в Сараево на „въоръжени до зъби“ мигранти, 73-та годишна сесия на Общото събрание на ООН и обявените в кулоарите й двустранни срещи, както и напрежението в Прищина са част от основните теми, върху които акцентират вниманието си печатните издания в страните от Балканския полуостров.   Електронното издание на белградския ежедневник  Danas  публикува като водещ материал статия за извършените в Сараево на „въоръжени до зъби“ двама мигранти от Сирия и Алжир. От редакцията привеждат мнението на експерта по тероризъм Джевад Галияшевич, който твърди, че задържаните от властите на Босна и Херцоговина мигранти са „убийци, обучени от „Ислямска държава“, чиято цел е била да ликвидират президента на Република Сръбска Милорад Додик.  \r\nСпоред Галияшевич няма никакво съмнение, че арестуваните в Сараево са пристигнали в страната с мисия да предизвикат хаос, а техните мишени са били най-влиятелните политици в Република Сръбска. \r\n„Президентът Додик трябва да прави повече за сигурността си, тъй като в този момент той е най-важната фигура в Босна и Херцеговина, но и най-уязвимата, поради заплахите, които получава. Известно е, че тези ислямисти биват използвани в политически убийства“, категоричен бе експертът.  \r\n„Много неща започнаха да се случват преди изборите, насрочени за 7 октомври“, обобщава Галияшевич. Той припомни, че по-рано бе съобщено, че Додик и държавният глава на Сърбия Александър Вучич са подслушвани от службите на Сараево със съдействието на британската МИ6. Експертът подчертава, че завърналите се в страната от бойните полета в Сирия и Ирак често биват използвани с цел сплашване на избирателите. „Това са убийци, които са обучени и не случайно идват в Босна и Херцеговина, защото знаят, че може да проникнат в Република Сръбска“, подчертава Галияшевич.  \r\nГалияшевич също така отбелязва, че в последния доклад на Държавния департамент САЩ се иказва загриженост за терористичната мрежа в Босна и Херцеговина. \r\nВ късните часове на неделя полицията в Сараево проведе операция, в резултат на която в столицата на Босна и Херцеговина бяха задържани „въоръжени до зъби“ мигранти. \r\nОт Министерството на вътрешните работи на кантон Сараево потвърдиха за полицейската акция в района на столичните райони Център и Стария град. По-подробна информация за хода на операцията обаче така и не бе представена.  \r\nПорталът Kliks съобщи, че в рамките на акцията полицията е иззела голямо количество оръжия, включително пистолети, пушки, автомати и боеприпаси. По случая са арестувани двама мигранти - от Сирия и Алжир. По непотвърдена информация част от оръжията са били скрити в апартамент, а друга е била заровена на неназовано място. \r\n***  Властите в Гърция въвеждат любопитна система за залавяне на хора, които укриват данъци, съобщава електронното издание на македонския вестник  „Независен“ . \r\nИзданието отбелязва, че на популярния остров Санторини данъчните служби са използвали за първи път дронове, с които да открият собственици на плавателни съдове, организиращи морски разходки за туристи без издаването на задължителните касови бонове. \r\nГръцката служба за публични приходи поясни, че мярката е приложена за първи път миналата седмица и само в рамките на един ден са проследени собствениците на девет лодки. Трима от тях са ощетили държавата, като са спестили плащането на данъци на обща стойност 25 хил. евро. \r\nПрипомня се, че по данни на Централната банка на Гърция миналата година страната е била посетена от 27 млн. туристи, с 10 на сто повече спрямо 2016 г. Укриването на приходите от тях води до сериозни загуби за хазната. \r\n***  Министър-председателят на Гърция Алексис Ципрас ще проведе среща с турския президент Реджеп Тайип Ердоган в кулоарите на 73-та годишна сесия на Общото събрание на ООН, което се провежда тази седмица в Ню Йорк, съобщава електронното издание на вестник  Kathimerini . \r\nСъгласно разпространената информация, двамата лидери ще обсъдят настояването на Анкара за екстрадиция на осмината военнослужещи, избягали в Гърция след неуспешния опит за държавен преврат срещу Ердоган от лятото на 2016 г. Усилията за разрешаване на кипърския въпрос и двустранните отношения между двете съседни страни също ще бъдат сред темите, които Ципрас и Ердоган ще засегнат. \r\nУточнява се, срещата помежду им ще се проведе в 18:30 часа гръцко време, което съвпада с българското. \r\nВъв вечерните часове на деня Ципрас ще присъства на прием, домакин на който ще бъде държавният глава на САЩ Доналд Тръмп. \r\n***  Асоциацията на ветераните от Армията за освобождение на Косово (АОК) обявиха организирането на протест в сряда, 26 септември, съобщава електронното издание на вестник  Gazeta Express . \r\nВ разпространеното съобщение се подчертава, че протестът ще бъде проведен в името на „военните ценности и достойнството на ветераните от АОК“. Акцията ще започне в 13:00 часа местно време (14:00 часа българско време) пред сградата на Министерството на правосъдието в косовската столица. Асоциацията отправи призив към гражданите да подкрепят протеста на ветераните.  \r\nОт редакцията припомнят, че по рано властите в Прищина разпространиха списък с имената на „фалшиви ветерани“ от войната от края на миналия век. Голяма част от участниците в предстоящия протест ще бъдат именно хора, които са включени в листата. Претенциите им са, че косовските власти са корумпирани и се опитват да предизвикат объркване сред обществото. \r\n***", "date": "2018.09.25", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/25/2570913/blagoevgrad-s-tarzhestvena-tseremoniya-beshe-otkrita-novata-uchebnata-godina-v-yugozapaden-universitet-neofit-rilski.html", "text": "С тържествена церемония откриха новата академична учебна 2018/ 2019 година в Югозападен университет „Неофит Рилски“, предаде репортер на  Радио „Фокус“ – Пирин . Празникът за присъстващите започна с ритуал по поднасяне на цветя и венци пред паметника на патрона на университета Неофит Рилски, който се намира пред Първи корпус на висшето учебно заведение. Церемонията бе открита от ректора на университета проф. Борислав Юруков. Той произнесе приветствено слово, обръщайки се към всички първокурсници и студенти, като им пожела успешно обучение. Приветствие към студентите отправи също кметът на Община Благоевград д-р Атанас Камбитов. Той заедно с ректора на Югозападния университет проф. Юруков връчиха книжките на приетите с най-висок бал първокурсници. \r\nЗа откриването на новата академична година Югозападният университет получи поздравителни адреси от министерства, образователни, научни, културни и обществени институции, неправителствени организации и други. \r\nСтотици студенти, преподаватели, родители и гости присъстваха на тържествената церемония. Сред гостите на тържеството бяха зам.-министърът на правосъдието Десислава Ахладова, зам.-кметът Христина Шопова, народните представители от благоевградски избирателен район Георги Динев, Александър Мацурев и Атанас Стоянов, областният управител на Благоевград Бисер Михайлов, председателят на Общинския съвет Радослав Тасков, директорът на ОДМВР – Благоевград старши комисар Николай Хаджиев, представители на централната и местната, законодателната, изпълнителната и съдебната власт, представители от системата на основното и средното образование, бизнеса и обществеността. \r\nЛивия НИНОВА", "date": "2018.09.25", "title": "Благоевград: С тържествена церемония беше открита новата учебната година в Югозападен университет „Неофит Рилски“"}
{"url": "http://www.focus-news.net/news/2018/09/25/2570916/bsp-shte-dade-preskonferentsiya-v-tsentralata-na-partiyata.html", "text": "От 14.30 часа днес в централата на БСП на ул. „Позитано” 20 ще се проведе пресконференция. Това съобщиха от пресцентъра на  НС на БСП .", "date": "2018.09.25", "title": "БСП ще даде пресконференция в централата на партията"}
{"url": "http://www.focus-news.net/news/2018/09/25/2570917/kyustendil-nyakolko-signala-za-padnali-kloni-i-keremidi-ot-pokrivi-sa-registrirani-vav-vrazka-sas-silniya-vyatar-prez-izminaloto-denonoshtie.html", "text": "Няколко сигнала за паднали клони и керемиди от покриви са регистрирани във връзка със силния вятър през изминалото денонощие. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му въпреки обявения жълт код за силен вятър, сигналите са проблеми са били малко. Става въпрос за три паднали клона върху улични платна, които са били своевременно отстранени. Получен е и сигнал за паднали керемиди от сградата на бившата полиция в града, предприети са мерки за обезопасяване на района. По данни на пресцентъра на Областна дирекция на МВР – Кюстендил 5 произшествия са обслужили екипи на районните служби „Пожарна безопасност и защита на населението” за отстраняване на опасно надвиснали дървета и предмети поради силния вятър. Няма пострадали хора. \r\nВенцеслав ИЛЧЕВ", "date": "2018.09.25", "title": "Кюстендил: Няколко сигнала за паднали клони и керемиди от покриви са регистрирани във връзка със силния вятър през изминалото денонощие"}
{"url": "http://www.focus-news.net/news/2018/09/25/2570919/montana-politsiyata-zadarzha-v-selo-slivovik-36-godishen-zatvornik-koyto-ne-se-e-zavarnal-vav-vrachanskiya-zatvor-ot-domashen-otpusk.html", "text": "Полицията задържа в село Сливовик 36-годишен затворник, който не се е завърнал от домашен отпуск. Това съобщиха от  ОДМВР-Монтана . На 24 септември около 15.00 часа при провеждане на специализирана полицейска операция в с. Сливовик служители на участък Медковец при РУ Лом са установили 36-годишния Г.М. от с. Сливовик, обявен за общодържавно издирване с телеграма на ГДНП от 7 юли 2018 г. като лице, което не се е завърнало в затвора от домашен отпуск. Мъжът е доведен в РУ Лом и предаден на ОЗ „Охрана“ - Монтана за привеждане в затвора в град Враца. Уведомен е инициаторът на издирването.", "date": "2018.09.25", "title": "Монтана: Полицията задържа в село Сливовик 36-годишен затворник, който не се е завърнал във врачанския затвор от домашен отпуск"}
{"url": "http://www.focus-news.net/news/2018/09/25/2570921/kmetat-na-sofiya-yordanka-fandakova-shte-uchastva-v-konferentsiyata-na-kmetovete-na-stolitsite-na-evropeyskiya-sayuz-v-bryuksel.html", "text": "Днес кметът на София Йорданка Фандъкова ще участва в „Седмата годишна конференция на кметовете на столиците на Европейския съюз“ в Брюксел. Това съобщиха от пресцентъра на  Столична община . Кметът на София Йорданка Фандъкова участва в събитието по покана на кмета на Брюксел г-н Филип Клос, който е домакин на конференцията.  \r\nВъв форума и дискусиите ще участват заместник-председателя на Европейската комисия Юрки Катайнен и европейския комисар Корина Крецу. Кметът Фандъкова ще участва в обсъждането по темата „Значението на публичните инвестиции за местните власти“. В събитието участва и зам.-кметът на София Ирина Савина. \r\nСнощи кметът Фандъкова се срещна с кмета на Брюксел Филип Клос и европейския комисар Корина Крецу.", "date": "2018.09.25", "title": "Кметът на София Йорданка Фандъкова ще участва в конференцията на кметовете на столиците на Европейския съюз в Брюксел"}
{"url": "http://www.focus-news.net/news/2018/09/25/2570918/sport-petra-kvitova-se-klasira-za-tretiya-krag-na-turnira-v-uhan.html", "text": "Чехкинята Петра Квитова се класира за третия кръг на турнира по тенис в китайския град Ухан, след като се наложи над Александра Крунич от Сърбия с 6:3, 6:4 в двубой, продължил час и 19 минути. \r\nВ следващия етап на надпреварата Квитова ще играе срещу победителката от двубоя между Кики Бертенс и Анастасия Павлюченкова.", "date": "2018.09.25", "title": "Спорт: Петра Квитова се класира за третия кръг на турнира в Ухан"}
{"url": "http://www.focus-news.net/news/2018/09/25/2570920/kmetat-na-banya-stamen-geshev-predpolaga-se-che-pozharat-kray-zhp-liniyata-e-umishlen.html", "text": "Предполага се, че пожарът край жп линията при Баня е умишлен. Това съобщи за  Радио „Фокус” - Пловдив  кметът на Баня Стамен Гешев. Той е възникнал около 17.00 часа в района на местността Кешиш Махле. „Покрай линията минава път, по която се движат каруци и хора”, каза кметът и обясни, че огънят е на огнища през около 200 метра, което навява съмнения, че може да са били запалени умишлено. Това обаче ще се разследва. Заради пламъците около 19.00 часа е бил блокиран и влакът Пловдив - Карлово, който минава оттам. На място са били 3 противопожарни автомобила с екипите им и групи от Държавно горско стопанство - Карлово. Те успели да потушат пламъците. \r\nСлед това обаче, заради силния вятър, се е възобновил предишният пожар в района на Баня. Екипи на пожарната и горското стопанство в Карлово отново са гасили. Унищожени са били около 300 дка гори и ниви. „В момента там вятърът продължава, огънят тлее и огнището се наблюдава, тъй като има опасност от възпламеняване”, каза Гешев. Пожарът е труден за потушаване заради стръмния и труднодостъпен терен и силния вятър. За два дни това е третият пожар край Баня. \r\nЦветана ТОНЧЕВА", "date": "2018.09.25", "title": "Кметът на Баня Стамен Гешев: Предполага се, че пожарът край жп линията е умишлен"}
{"url": "http://www.focus-news.net/news/2018/09/25/2570922/dimitar-nikolov-kmet-na-burgas-kompleks-izgrev-shte-razpolaga-s-oshte-1000-parkomesta.html", "text": "Комплекс „Изгрев” ще разполага с още 1000 паркоместа. Това стана ясно на заседанието на Общински съвет днес, предаде репортер на  Радио „Фокус“ - Бургас . Докладната записка беше внесена от кмета Димитър Николов. Това ще се случи след завършването на строежа на спортна зала „Арена Бургас“, за която е предвиден паркинг със 750 места, заедно с прилежащите около нея техния брой щял да бъде общо 1000. Паркингът също можело да бъде използван като буферен. „За изграждане на буферния паркинг в жк. „Изгрев“ ще бъдат предвидени средства в края на програмния период“, каза кметът Димитър Николов. \r\nИзказването му бе по повод внесената от него докладна записка: „Кандидатстване за безвъзмездна финансова помощ от Националният Доверителен Еко Фонд по Инвестиционната програма за климата за насърчаване използването на електромобили“. \r\nНа съвета стана ясно още, че платената зона за паркиране в жк. „Лазур“ ще нарасне с още 400 паркоместа. \r\nДеница ДИМИТРОВА", "date": "2018.09.25", "title": "Димитър Николов, кмет на Бургас: Комплекс „Изгрев” ще разполага с още 1000 паркоместа"}
{"url": "http://www.focus-news.net/news/2018/09/25/2570915/ombudsmanat-maya-manolova-vsyaka-edna-deseta-ot-uvelichenieto-na-tsenata-na-prirodniya-gaz-tryabva-da-mozhe-da-bade-proverena-i-obosnovana.html", "text": "Всяка една десета от увеличението на цената на природния газ трябва да може да бъде проверена и обоснована. Това каза омбудсманът на Република България Мая Манолова по време на открито заседание на КЕВР за обсъждане на заявлението на „Булгаргаз“ ЕАД, което предлага близо 14% увеличение на цената на природния газ за IV-то тримесечие на 2018 г., предаде репортер на  Агенция „Фокус“ . „Предстои КЕВР да вземе изключително важно решение за поредното покачване на цената на природния газ. Това след себе си ще повиши много други цени – на парното, топлата вода, повечето стоки и услуги. С една дума, очаква се поскъпване на живота като цяло. Важно е КЕВР да обоснове процента на увеличение на цената на природния газ и да го направи публично и прозрачно“, заяви тя. По думите и КЕВР би трябвало подробно да обоснове повишаването на всеки един от ценообразуващите фактори, особено на тези, които не могат да бъдат лесно проверени.  \r\n„По отношение на изменението на доставната цена на природния газ към хода на газопреносната мрежа, нашият анализ показва, че е взето за база увеличение на алтернативните горива в размер на 11.1 %. В доклада на КЕВР няма ясен анализ защо е взето такова увеличение и защо с точно такъв процент? Би следвало да има ясен отговор на въпросите кои са алтернативните горива, на база на които са направени тези изчисления; кои са международните пазари, от които са взаимствани тези цени; кои периоди се сравняват в този доклад и защо е взет процентът 11.1, при положение, че според доклада на КЕВР увеличението варира между 8.50% и 11.1%. защо не е прието средно между 8.5 и 11.1% увеличение. Всяка една десета от увеличението на цената на природния газ трябва да може да бъде проверена и обоснована“, каза още Манолова. Тя заяви още, че в качеството си на омбудсман няма как да не зададе тези въпроси и когато се вземат толкова важни решения, КЕВР трябва да работи напълно прозрачно. \r\nЦветелин ДИМИТРОВ", "date": "2018.09.25", "title": "Омбудсманът Мая Манолова: Всяка една десета от увеличението на цената на природния газ трябва да може да бъде проверена и обоснована"}
{"url": "http://www.focus-news.net/news/2018/09/25/2570927/stara-zagora-rabotnitsi-i-tehnika-pochistvat-padnali-kloni-v-razlichni-rayoni-na-kazanlak-zaradi-silniya-vyatar.html", "text": "Работници и техника на Общинско предприятие „Комунални дейности и поддръжка на инфраструктурата“ почистват съборените в следствие на силния вятър – 17 метра в секунда, клони в различни райони на Казанлък. Това каза за  Радио „Фокус“  Слави Иванов, ръководител на „Аварийно-спасителна група“ към Община Казанлък. Няма нанесени поражения по сгради или имущество. Към момента няма населени места без ток в община Казанлък.  \r\nСилата на вятъра в момента е 7 метра в секунда. \r\nСлавяна ГАЙДАРОВА", "date": "2018.09.25", "title": "Стара Загора: Работници и техника почистват паднали клони в различни райони на Казанлък заради силния вятър"}
{"url": "http://www.focus-news.net/news/2018/09/25/2570926/ministar-lilyana-pavlova-se-sreshtna-s-delegatsiya-ot-komisiyata-po-evropeyska-integratsiya-kam-parlamenta-na-cherna-gora.html", "text": "Подкрепа за Черна гора по пътя ѝ към Европейския съюз обсъдиха министър Лиляна Павлова и представители на Комисията по европейска интеграция към парламента на Черна гора по време на среща днес. Това съобщиха от пресцентъра на  Министерство за Българското председателство на Съвета на ЕС 2018 . Делегацията бе водена от председателя на комисията г-н Адриян Вуксанович.  \r\nПри разговорите министър Павлова се спря върху традиционно доброто сътрудничество между България и Черна гора през годините. „Черна гора може да разчита както на политическа, така и на експертна подкрепа от страна на България в евроинтеграционните процеси. Важно е да подкрепяме страната ви, тъй като тя е най-напреднала в преговорите за ЕС“, каза още министърът за Българското председателство пред делегацията. Нейните представители благодариха за приноса на нашата страна за това всяка държава-кандидат да бъде оценявана според собствените ѝ заслуги и напредък по отношение интеграцията към ЕС, а не постиженията на всички страни от региона да се разглеждат пакетно.  \r\n„С представителите на черногорската делегация бяхме категорични, че Българското председателство на Съвета на ЕС бе Балканско председателство, поставяйки региона във фокуса на европейския дневен ред. Днес по този приоритет активно работи Австрийското председателство, а след малко повече от година – темата ще застъпи и Хърватското председателство“, добави министър Павлова. Тя подчерта, че както за Западните Балкани е важно да са част от Европа, така и за Европа е важно те да са част от нея.", "date": "2018.09.25", "title": "Министър Лиляна Павлова се срещна с делегация от Комисията по европейска интеграция към парламента на Черна гора"}
{"url": "http://www.focus-news.net/news/2018/09/25/2570925/komisar-simeon-tsarvulanov-rdpbzn-smolyan-spokoyna-e-obstanovkata-v-oblastta-sled-silniya-vyatar-nyama-signali-za-naseleni-mesta-bez-elektrichestvo.html", "text": "Спокойна е обстановката в област Смолян въпреки силния вятър в понеделник. Това съобщи за  Радио „Фокус“ – Смолян  директорът на Регионална дирекция „Пожарна безопасност и защита на населението“ – Смолян комисар Симеон Цървуланов. Той подчерта, че в региона е нямало сериозни проблеми като тези в останалите части от страната. През вчерашния ден има един пожар сухи треви около 10 дка и пожар на навес за дърва в село Арда. И двата пожара са своевременно изгасени от екипи на пожарната. „Няма сигнали за паднали дървета. Не са постъпвали и сигнали за населени места без електрозахранване заради силния вятър. Засега все още е спокойна обстановката в област Смолян\", каза комисар Цървуланов. \r\nНели ГЕРГЬОВСКА", "date": "2018.09.25", "title": "Комисар Симеон Цървуланов, РДПБЗН - Смолян: Спокойна е обстановката в областта след силния вятър, няма сигнали за населени места без електричество"}
{"url": "http://www.focus-news.net/news/2018/09/25/2570928/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес с  кмета на Пещера Николай Зайчев ще разговаряме за новините проекти и за дейността на Общината. С решение на Общинския съвет в Пещера ще бъде внесено предложение в Министерски съвет за отпускане на персонални пенсии на деца без право на наследствени пенсии от починал родител. Повече по темата ще научим от Галина Стоянова, директор на Дирекция „Хуманитарни дейности“ в Общината. В предаването ще научите и за актуалното състояние на храмовете на територията на Пещерската духовна околия. Събеседник по темата ще бъде отец Любомир Траянов, архиерейски наместник на Пещера.  Телефоните за връзка със студиото са 0885 606692 и 034 420020.", "date": "2018.09.25", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/09/25/2570929/veliko-tarnovo-dvama-dushi-sa-zadarzhani-a-treti-se-izdirva-vav-vrazka-s-izvarsheni-telefonni-izmami.html", "text": "Двама души са задържани, а трети се издирва във връзка с извършени телефонни измами. Това съобщиха от пресцентъра на  МВР . Извършителите са задържани в хода на специализирана полицейска операция за противодействие на телефонните измами, проведена от служители на сектор „Противодействие на криминалната престъпност“ при ОДМВР – Велико Търново и колегите им от районното управление, съвместно със служители от областните дирекции в Плевен и Ловеч.   \r\nВ хода на разследването, след извършена телефонна измама на 20 септември на 68-годишна жена от Велико Търново, на която са били отнети 400 лв., 600 евро, златни и сребърни накити, са задържани 18-годишен от Радомир, изпълнявал ролята на куриер, и 37-годишен мъж от Левски, многократно осъждан, с 9 криминални и съдебни регистрации за идентични престъпления, водил телефонните разговори с потърпевшата. В схемата е участвал и негов 30-годишен съгражданин, който към момента се укрива от служителите на реда и е обявен за общодържавно издирване.  \r\nОт проведените допълнителни оперативно-издирвателни и процесуално- следствени действия  е установено, че в периода от 5 до 20 септември тримата са извършили още две телефонни измами на територията на Велико Търново по същата схема. От 85-годишна жена от с. Арбанаси били отнети 10 000 лв., а от 77-годишна жена от Велико Търново  - 33 600 лв., 150 долара, 350 евро и около 40 грама златни накити.  \r\nСлед доклад на материалите в прокуратурата двамата са привлечени в качеството на обвиняеми. 37-годишният е задържан с прокурорско постановление за 72 часа, а 18-годишният е предаден на служители от друга областна дирекция.  \r\nРаботата по доказване и документиране на участието на тримата в телефонни измами, извършени на територията на други областни дирекции в страната, продължава под ръководството на прокуратурата.", "date": "2018.09.25", "title": "Велико Търново: Двама души са задържани, а трети се издирва във връзка с извършени телефонни измами"}
{"url": "http://www.focus-news.net/news/2018/09/25/2570924/dots-ivan-ivanov-kevr-kogato-komisiyata-ima-vazmozhnost-za-vazdeystvie-go-pravi-v-imeto-na-obshtestveniya-interes.html", "text": "Когато КЕВР има възможност за въздействие, го прави в името на обществения интерес. Това каза председателят на КЕВР доц. Иван Иванов по време на открито заседание за обсъждане на заявлението на „Булгаргаз“ ЕАД за утвърждаване на цената на природния газ за IV-то тримесечие на 2018 г., предаде репортер на  Агенция „Фокус“ . \r\nВ отговор на омбудсмана Мая Манолова, която заяви, че всяко увеличение на цената на природния газ трябва да може да бъде проверено и обосновано председателят на КЕВР заяви следното: „Бъдете уверена, че както заявителя „Булгаргаз“ ЕАД, така и експертите на КЕВР са извършили изчисления, с които вие и вашия екип може да се запознаете. Тогава, когато КЕВР има възможност за въздействие, го прави в името на обществения интерес. Ние използваме всички налични буфери, за да не позволим на българските потребители да понасят негативи“.  \r\nЦветелин ДИМИТРОВ", "date": "2018.09.25", "title": "Доц. Иван Иванов, КЕВР: Когато Комисията има възможност за въздействие, го прави в името на обществения интерес"}
{"url": "http://www.focus-news.net/news/2018/09/25/2570931/veliko-tarnovo-spektakalat-turnetooo-pozhana-neveroyaten-uspeh-sred-mladite-hora-v-svishtov.html", "text": "Седмица преди празника на града „Свищовски лозници“, Община Свищов подари на своите жители невероятен предпразничен концерт, съобщиха от пресцентъра на  Общината . Ice Team, Ани Хоанг, Невена Пейкова, Арти, Чоко, балет, „Арена денс груп“ и водещият Люси Иларионов поднесоха вълнуващ спектакъл на младите хора в Свищов. Повече от два часа известните български изпълнители и младите таланти от свищовския клуб „Естрада“ пяха, и танцуваха на сцената, заедно със своите фенове. Много подаръци, снимки и автографи бяха раздадени от организаторите на „Турнетооо“, а споменът за вълнуващото приключение остави силен отзвук сред жителите на Свищов.", "date": "2018.09.25", "title": "Велико Търново: Спектакълът „Турнетооо“ пожъна невероятен успех сред младите хора в Свищов"}
{"url": "http://www.focus-news.net/news/2018/09/25/2570936/konstantin-raykov-kzp-novite-situatsii-za-potrebitelite-v-digitalniya-svyat-iziskvat-i-porazhdat-novi-zakonodatelni-resheniya.html", "text": "Новите ситуации в дигиталния свят при предоставянето на туристически услуги изискват нови законодателни решения. Предизвикателствата са както пред контролните институции и законодателните органи, така и пред самия бизнес, който от традиционно предлагане, включително чрез туроператори, трябва да се преориентира и адаптира към актуалните условия, в които става все по-възможно всеки сам да организира своето пътуване. Този коментар направи Константин Райков, член на Комисията за защита на потребителите (КЗП) в предаването „Бизнес старт” по Bloomberg TV Bulgaria по повод наскоро представената от една от най-големите интернет компании услуга в помощ на туристите за бързо и лесно откриване на достъпните в близост до тях развлечения и места за посещение,съобщиха от пресцентъра на  КЗП .      \r\n„Съществува и към момента нормативна уредба, по която може да бъде осъществявана контролна дейност. Но с появата на подобни приложения и различни цифрови услуги следват и законодателните мерки”, посочи Райков. Той обясни, че в хармонизирания с европейското право Закон за защита на потребителите има специален раздел в, който касае именно договорите от разстояние. „На тези сайтове най-малкото трябва да има информация за потребителя, за да може той да вземе осведомено решение. Но тези цифрови продукти трябва да отговарят и на други изисквания, защото много често бизнесът върви по-напред и в някои случаи се използват, да не кажем лъжливи или заблуждаващи, но донякъде нечестни практики”, изтъкна Райков.  \r\nТой даде пример с наскоро нашумелия случай с платформа, която даваше възможност за избор на хотел при уж безпристрастно предлагане на най-изгодна цена, а всъщност се оказа, че в резултатите от търсенето се дава приоритет на търговците, които заплащат най-много за кликване. „Важни бяха парите, които съответен хотел заплаща на самата платформа, за да излиза по-напред. Така на практика потребителят избира по-скоро измежду хотели, които са си платили повече за това”, коментира Райков. Той подчерта, че новото потребителско законодателство предстои да уточни тези важни моменти. Например, че платформите, когато става въпрос за избор, трябва ясно и достъпно да посочват критериите, по които става изборът и дали за това си плаща самият търговец.  \r\nРайков коментира и наложеното през миналата седмица от ЕС задължение към платформата Airbnb да обявява пълната цена на нощувката, заедно с всички допълнителни такси. По думите му досегашната практика е била в разрез с изискването на потребителското законодателство за обявяване крайната цена на предлаганите услуги. Това се дължи на бурното развитие на т.нар. споделена икономика, за регулирането на която европейските институции търсят подходящи начини. „Друг положителен момент в развитието на добилата популярност платформа, е че след намесата на ЕС вече се посочва кой е Вашият наемодател. Дали това е търговец, чиято дейност е да отдава под наем или да извършва туристически хотелски услуги, или физическо лице. Важно е от гледна точка механизмите, по които потребителят може да защити своите права при възникване на спорове в единия и в другия случай”, коментира той.  \r\nРайков обърна внимание на това, че в дигиталния свят потребителите все по-често получават възможност за ползване на различни „безплатни” приложения срещу лични данни – електронна поща, адрес, телефон и пр. „Това са случаите, в които ние подписваме договор в дигиталното пространство и вместо да престираме някакви пари, ние даваме наши лични данни”, поясни Райков. Той подчерта, че е особено важно потребителите да внимават каква информация за себе си разкриват. Новият търговски механизъм и Регламентът за защита на личните данни дават възможност на потребителите, когато са били абонат на подобен сайт, в 14-дневен срок да се откажат от услугите, които са им били „продавани” срещу тяхната лична информация, както и да упражнят своето право да бъдат „забравени” – т.е. има някакви данни в сървърите на този търговец, който им изпраща съобщения, извършва директен маркетинг и т.н., те да имат право да бъдат отписани.        \r\n„Предизвикателствата на цифровия свят посрещаме и ние – институциите, призвани да създават правилата за потребителската защита и да следят за тяхното спазване”, заяви Райков. И спомена за приложението ECC-Net Travel, което е изработено по възлагане от Европейската комисия и се координира от мрежата на Европейските потребителски центрове. „Много е удобно за потребителите и им дава възможност по по-лесен начин да се справят в друга държава в зависимост от проблема, който имат при пътуване или настаняване. То е на всички европейски езици и работи офлайн, с което отпада трансферът на данни. Например, ако при пътуване в Германия полетът ми закъснява, мога да отида на съответната информация, да избера държавата, в която се намирам и да покажа на немски език на представителя на гишето на какво точно имам право в създалата се ситуация и вече е лесно да се води комуникацията и да бъде разрешен казусът”, разясни Райков.   \r\nЕвропейският потребителски център – България, който функционира към КЗП, е разглеждал жалба срещу Airbnb по повод несъответствие на представеното в платформата и реалността.    \r\n„В България най-голям процент от оплакванията във връзка с предоставянето на туристически продукт са именно за несъответствие на това, което е предложено на сайт, чрез брошура или друг вид реклама и действителното положение. И нашите проверки са в този смисъл – да установят има ли разминаване, подведен ли е потребителят, и съответно – при нарушение се налагат санкции”, добави Райков.", "date": "2018.09.25", "title": "Константин Райков, КЗП: Новите ситуации за потребителите в дигиталния свят изискват и пораждат нови законодателни решения"}
{"url": "http://www.focus-news.net/news/2018/09/25/2570934/v-denya-na-dobrich-rumen-petkov-i-dots-georgi-kyuchukov-podnesoha-ventsi-i-tsvetya-na-voennoto-grobishte.html", "text": "В Деня на Добрич председателят на ПП АБВ Румен Петков, областният председател на партията във Варна доц. Георги Кючуков и други представители на АБВ поднесоха венци и цветя в памет на загиналите войници от времето на Първата световна война на военното гробище в Добрич. Това съобщиха от пресцентъра на  ПП АБВ . \r\nВоенното гробище е създадено е през 1916 година, когато се води сражението за Добрич, останало в историята като Добричката епопея. При боевете тогава са загинали около 1100 български войници, по голямата част от които са погребани край Добрич. През целия военен период между 1916-1918 година на територията на гробището, в единични и братски гробове, са положени около 3500 воини от 6 национални армии, 10 народности и 6  вероизповедания. \r\nКато празник на Добрич 25 септември се чества от 1990 година, когато официално бе отбелязана 50-годишнината от присъединяване на Южна Добруджа към България и с Указ на президента на Република България бе възстановено старото име на града.", "date": "2018.09.25", "title": "В Деня на Добрич Румен Петков и доц. Георги Кючуков поднесоха венци и цветя на военното гробище"}
{"url": "http://www.focus-news.net/news/2018/09/25/2570932/krasimir-dimitrov-direktor-na-avariyna-pomosht-i-preventsiya-reagirali-sme-na-25-signala-vav-vrazka-sas-silniya-vyatar-v-stolitsata.html", "text": "Реагирали сме на 25 сигнала във връзка със силния вятър в столицата. Това каза за  Агенция „Фокус“   директорът на Дирекция „Аварийна помощ и превенция“ към Столична община Красимир Димитров. \r\n„Получените сигнали са доста. Реагирали сме на 25 сигнала. Имаме три екипа, които сега също ходят по сигнали, които са паднали огради и т.н. Няма паднали дървета и клони от вчера вечерта“, заяви той.  Димитров обясни, че няма пострадали хора,  а материални щети са нанесени само върху един автомобил. \r\nДимитров заяви, че преобладаващите сигнали са за паднали строителни огради и в тази връзка от дирекцията са посъветвали собствениците на строителни обекти да обезопасят обектите си. \r\n„Почти от цяла София получавахме различни сигнали. В „Лозенец“ там беше най-силният вятър“, обобщи Красимир Димитров.", "date": "2018.09.25", "title": "Красимир Димитров, директор на „Аварийна помощ и превенция“: Реагирали сме на 25 сигнала във връзка със силния вятър в столицата"}
{"url": "http://www.focus-news.net/news/2018/09/25/2570938/pazardzhik-v-panagyurishte-zapochna-realiziraneto-na-proekt-za-rehabilitatsiya-na-ulichni-nastilki-trotoari-i-zeleni-ploshti.html", "text": "Въвеждат се временни ограничения на движението с частично затваряне на улици в Панагюрище във връзка с реализирането на проект „Рехабилитация на улични настилки, тротоари и зелени площи в град Панагюрище“. Това съобщи за  Радио „Фокус“ – Пазарджик  Радка Костуркова от общинската администрация. Тя уточни, че по време на изпълнението на първия етап от проекта за различни срокове се затварят улиците „Райна Княгиня“, „Делчо Уливеров“, „Петър Горанов“ и булевард „Пятигорск“ и се въвеждат обходни маршрути. „В случай на допълнително възникнали непредвидени работи срокът за приключване на строителните дейности за всяка от изброените улици може да бъде продължен. Движението на МПС ще се нормализира незабавно след приключване на ремонтните дейности. Община Панагюрище се извинява за причиненото неудобство и призовава водачите на МПС да шофират с повишено внимание по указаните улици, както и да спазват стриктно временната организация на движение“, допълни Костуркова. \r\nВаня НИКОЛОВА", "date": "2018.09.25", "title": "Пазарджик: В Панагюрище започна реализирането на проект за рехабилитация на улични настилки, тротоари и зелени площи"}
{"url": "http://www.focus-news.net/news/2018/09/25/2570935/yuriy-aslanov-sotsiolog-nedoverieto-kam-narodnoto-sabranie-za-prav-pat-e-po-visoko-v-sravnenie-sas-sadebnata-vlast-i-prokuraturata-koito-obiknoveno-sa-na-danoto-na-tazi-klasatsiya.html", "text": "Недоверието към Народното събрание за пръв път е по-високо в сравнение със Съдебната власт и Прокуратурата, които обикновено са на дъното на тази класация. Това каза за сутрешния блок „Добро утро, България“ на  Радио „Фокус“  социолога и управител на АФИС Юрий Асланов по повод последното национално представително проучване на общественото мнение, осъществено от агенцията. Той уточни, че изчерпан ресурс на доверие към правителството е причината ниските очаквания на гражданите да се пренесат и върху дейността на институциите. Обрат в масовото отношение към правителството, особено в икономически и социален план, може да се очаква единствено ако се предприемат стъпки в направленията, където обществените очаквания са извънредно високи, уточни социологът. „Най-масовото безпокойство е от ръста на инфлацията, с която започна политическият сезон, особено по отношение на цените на основни потребителски стоки от първа необходимост, заедно с очакванията за повишаване на сметки за режийни разходи като ток, парно и вода. Това увеличава масовите страхове и безпокойства. От друга страна, въпреки оптимистичните данни на статистиката за развитие на икономиката, виждаме че проблемът с безработицата и доходите не излизат от дневния ред като най-важни въпроси по оценка на хората. На второ място виждаме и проблемите със здравеопазването, където правителството не предлага идеи за промяна в системата. Напротив, от правителството под формата на идеи за реформи се предлагат точно най-непопулярните идеи“, обясни той. Според Юрий Асланов нарастващите страхове и безпокойство за развитието на икономиката може да доведат до социално напрежение, което да се трансформира и в политическо такова. Няма обаче признаци на такъв гняв, който би превърнал тази енергия в масови протести, уточни социологът. Въпреки низходящата гражданска подкрепа, все още няма признаци за предсрочни парламентарни избори, тъй като опозицията няма необходимата подкрепа, коментира Асланов.", "date": "2018.09.25", "title": "Юрий Асланов, социолог: Недоверието към Народното събрание за пръв път е по-високо в сравнение със Съдебната власт и Прокуратурата, които обикновено са на дъното на тази класация"}
{"url": "http://www.focus-news.net/news/2018/09/25/2570937/dots-ivan-ivanov-kevr-komisiyata-nameri-neobhodimiya-bufer-za-da-ne-se-promenya-tsenata-na-elektricheskata-energiya.html", "text": "Комисията намери необходимия буфер, поради това, че има излишък от средства, събрани от фонда „Сигурност на енергийната система“ и към момента доклада е с предложение да не се променя цената на електрическата енергия. По такъв начин КЕВР потиска някои тенденции за повишаване на инфлацията. Ние се явяваме като стабилизиращ фактор. Това каза председателят на КЕВР доц. Иван Иванов пред журналисти след открито заседание за обсъждане на заявлението на „Булгаргаз“ ЕАД за утвърждаване на цената на природния газ за IV-то тримесечие на 2018 г., предаде репортер на  Агенция „Фокус“ . \r\n„Преди 4 години цената на природния газ беше стигнала космическите нива от 733 лева на 1000 куб./м. Към момента с притеснение ще отбележа, че цената на суровия петрол продължава да бъде много висока, но в крайна сметка не мога да направя никаква конкретна прогноза за последното изменение на цените, което трябва да настъпи преди Нова година. Надявам се събитията в международен план да не доведат до по-нататъшно повишаване“, уточни той. \r\nПо думите му може да има както повишение, така и намаление на цените и това зависи от фактори извън България. „Ако например САЩ се върнат в Иранската сделка, веднага ще има намаление на цените на суровия петрол, но за момента няма такива нагласи. Дори и да има повишение на цената на природния газ и се задържи в рамките на 5%, цените на топлинна енергия няма да бъдат повишавани“, обясни той. \r\nЦветелин ДИМИТРОВ", "date": "2018.09.25", "title": "Доц. Иван Иванов, КЕВР: Комисията намери необходимия буфер, за да не се променя цената на електрическата енергия"}
{"url": "http://www.focus-news.net/news/2018/09/25/2570941/burgas-v-obshtinata-shte-se-provede-preskonferentsiya-vav-vrazka-s-proekt-za-namalyavane-na-morskite-otpadatsi-v-kraybrezhnite-rayoni-na-cherno-more.html", "text": "В Общината ще се проведе пресконференция във връзка с проект за намаляване на морските отпадъци в крайбрежните райони на Черно море. Това съобщиха от пресцентъра на  Община Бургас . Пресконференцията ще се състои на 27 септември от 10.00 часа в Заседателната зала на Общината. Тя е за началото на проект „Иновационни техники и методи за намаляване на морските отпадъци в крайбрежните райони на Черно море“. Зам.-кметът Руска Бояджиева ще ви представи подробна информация за инициативата, като една от целите е създаване на компютърна карта на морските течения и разпространение на потенциалните замърсявания.", "date": "2018.09.25", "title": "Бургас: В Общината ще се проведе пресконференция във връзка с проект за намаляване на морските отпадъци в крайбрежните райони на Черно море"}
{"url": "http://www.focus-news.net/news/2018/09/25/2570930/dots-ivan-ivanov-kevr-povishavaneto-na-tsenata-na-priroden-gaz-za-bitovi-i-biznes-potrebiteli-shte-bade-s-ne-poveche-ot-8-a-ne-s-14.html", "text": "Повишаването на цената на природен газ за битови и бизнес потребители ще бъде с не повече от 8%. Това каза председателят на КЕВР доц. Иван Иванов пред журналисти след открито заседание за обсъждане на заявлението на „Булгаргаз“ ЕАД за утвърждаване на цената на природния газ за IV-то тримесечие на 2018 г., предаде репортер на  Агенция „Фокус“ . На въпрос защо не са взети осреднени цени на котировките на алтернативните горива, който беше зададен по време на общественото обсъждане и от омбудсмана Мая Манолова, председателят на КЕВР заяви, че изчисленията, които са направени от заявителя и след това от експерти на КЕВР, са приети така, както изисква нормативът. „Знаете, че в други случаи, когато е имало надзет приход от страна на „Булгаргаз“ ЕАД, КЕВР е коригирала цените в смисъл на намаляване на поисканото увеличение. Този път няма надзет приход от „Булгаргаз“ и ние нямаме инструмент за въздействие върху цените“, заяви той.  \r\nПо думите му, независимо дали потребители са битови или бизнес потребители, повишението на услугата ще бъде с не повече от 8%. „Цената на услугата се формира не само от самата цена на природен газ, но и от задължително заплащане на достъп, пренос, разпределение и снабдяване. По този начин всеки, който ще плаща за доставен природен газ, ще плаща с 8% повече, а не с 13.89%“, каза още той.  \r\nЦветелин ДИМИТРОВ \r\n--", "date": "2018.09.25", "title": "Доц. Иван Иванов, КЕВР: Повишаването на цената на природен газ за битови и бизнес потребители ще бъде с не повече от 8%, а не с 14%"}
{"url": "http://www.focus-news.net/news/2018/09/25/2570942/shumen-71-godishna-zhena-e-stanala-zhertva-na-telefonna-izmama-za-sumata-ot-5000-lv.html", "text": "71-годишна жена от Шумен била измамена по телефона и дала сумата от 5000 лева след като била въведена в заблуда, че помага на полицията за залавяне на телефонни измамници. ТОва съобщиха от  ОДМВР-Шумен . Около 16.30 часа вчера на стационарния й телефон се обадил непознат мъж, който се представил за полицай. Обяснил, че в града се провежда операция за задържане на измамници. Непознатият я убедил да постави в торба всички налични пари и да ги хвърли през терасата. Малко по-късно жената разбрала, че е измамена и подала сигнал в полицията. Образувано е досъдебно производство.", "date": "2018.09.25", "title": "Шумен: 71-годишна жена е станала жертва на телефонна измама за сумата от 5000 лв."}
{"url": "http://www.focus-news.net/news/2018/09/25/2570943/smolyan-darvena-postroyka-gazovi-butilki-i-edin-ton-kartofi-sa-izgoreli-pri-pozhar-v-selo-arda.html", "text": "Дървена постройка, газови бутилки и един тон картофи са изгорели при пожар в село Арда, съобщиха от  Областна дирекция на МВР – Смолян . Тази сутрин в 04.33 часа на тел.112 е получен сигнал за пожар в помещение за дърва до къщата на 62-годишна жена в с. Арда общ. Смолян. Причина за пожара е неизгасена цигара. Пламъците са унищожили 33 кв. м дървена постройка, моторен трион, 2 бр. газови бутилки, 3 куб. м. дърва за огрев, 2 бр. газови котлони, 3 кв. м стреха от къщата, 3 кв. м дограма, 15 кв. м опушени стени, 3 бр. седла за коне, 1 тон картофи. Спасени са две сгради, намиращи се в непосредствена близост. Произшествието е ликвидирано от екип на РСПБЗН - Смолян.", "date": "2018.09.25", "title": "Смолян: Дървена постройка, газови бутилки и един тон картофи са изгорели при пожар в село Арда"}
{"url": "http://www.focus-news.net/news/2018/09/25/2570945/sofiyska-gradska-prokuratura-vnese-iskane-za-zadarzhane-na-chernogorski-grazhdanin-obyaven-za-izdirvane-chrez-interpol-za-izlezhavane-na-prisada-za-opit-za-ubiystvo.html", "text": "Софийска градска прокуратура внесе искане за задържане на черногорски гражданин, обявен за издирване чрез Интерпол за излежаване на присъда за опит за убийство. Това съобщиха от пресцентъра на  Прокуратура на Република България . На 22 септември 2018 г. Софийска градска прокуратура (СГП) внесе искане на основание чл. 13 ал.6 от Закона за екстрадицията и европейската заповед за арести за  временно задържане на черногорския гражданин Предраг Кнежевиц.  \r\nЛицето е обявено за издирване чрез Интерпол от черногорските съдебни власти във връзка с изтърпяване на остатък от 8 месеца лишаване от свобода по постановена спрямо него присъда за опит за убийство.  \r\nСлед проведено издирване и установяване местонахождението на Предраг Кнежевиц на територията на България, въз основа искането на СГП, Софийски градски съд е постановил задържането му за срок до 40 дни, с оглед постъпване на молба от властите в Черна гора за неговата екстрадиция.", "date": "2018.09.25", "title": "Софийска градска прокуратура внесе искане за задържане на черногорски гражданин, обявен за издирване чрез Интерпол за излежаване на присъда за опит за убийство"}
{"url": "http://www.focus-news.net/news/2018/09/25/2570944/berliner-zeitung-turskata-obshtnost-v-germaniya-se-nadyava-na-zatoplyane-na-dvustrannite-otnosheniya-mezhdu-berlin-i-ankara-sled-poseshtenieto-na-erdogan.html", "text": "Турската общност в Германия се надява, че посещението на държавния глава Реджеп Тайип Ердоган ще допринесе за затопляне на двустранните отношения между Берлин и Анкара, пише столичният ежедневник  Der Berliner Zeitung . \r\n„Намирам за добро решението на президента Франк-Валтер Щайнмайер да организира държавен прием за Еродган, това показва, че Германия има интерес от отслабване на напрежението в отношенията с Турция“, подчерта председателят на турската общност в страната Гьокай Софуоглу. \r\nИмигрантите от Турция и техните потомци страдат много от многобройните конфликти между Берлин и Анкара през последните три години, подчерта Софуоглу, който също ще присъства на държавния банкет. Той подчерта, че поканата към Ердоган не трябва да се тълкува погрешно в Турция. Тя не означава, „че Германия приема политиката на Ердоган\", категоричен бе Софуоглу. Същевременно той предположи, че въпросите за правата на човека ще бъдат обсъдени и по време на посещението на турския лидер в страната.   Тереза Герова", "date": "2018.09.25", "title": "Berliner Zeitung: Турската общност в Германия се надява на затопляне на двустранните отношения между Берлин и Анкара след посещението на Ердоган"}
{"url": "http://www.focus-news.net/news/2018/09/25/2570946/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "За първи път от 13 г. насам фракционният председател на Съюза (ХДС/ХСС) ще трябва да защитава оставането на поста си – депутатите от двете управляващи в Берлин партии от политическия блок на канцлера Ангела Меркел ще гласуват в следобедните часове на деня, съобщава националният ежедневник  Die Frankfurter Allgemeine Zeitung . \r\nОт редакцията коментират, че би било изненадващо, ако другият претендент за поста - Ралф Бринкхаус (ХДС), успее да пребори Каудер. Но след две драматични правителствени кризи в рамките на няколко месеца, изборите също ще се считат за тестза подкрепата на канцлера и лидера на ХДС Ангела Меркел в правителствената фракция. \r\nКаудер се смята за един от най-близките доверители на канцлера. 69-годишният християндемократ е начело на фракцията на Съюза (ХДС/ХСС) от момента, в който и Меркел бе избрана за първи път за канцлер на ФРГ. Все пак – подчертава изданието, председателят на Християнсоциалния съюз (ХСС) Хорст Зеехофер и техният фракционен лидер Александер Добринт също са подкрепили кандидатурата на Каудер.  \r\nВъпреки това все още се очаква много депутати, особено от групата на критиците на Меркел, да отправят сигнал срещу канцлера и да гласуват за опонента на Каудер - Бринкхаус. Изборите са тайни - така че никой от тях няма да се притеснява за последствията. \r\n***  Турската общност в Германия се надява, че посещението на държавния глава Реджеп Тайип Ердоган ще допринесе за затопляне на двустранните отношения между Берлин и Анкара, пише столичният ежедневник  Der Berliner Zeitung . \r\n„Намирам за добро решението на президента Франк-Валтер Щайнмайер да организира държавен прием за Еродган, това показва, че Германия има интерес от отслабване на напрежението в отношенията с Турция“, подчерта председателят на турската общност в страната Гьокай Софуоглу. \r\nИмигрантите от Турция и техните потомци страдат много от многобройните конфликти между Берлин и Анкара през последните три години, подчерта Софуоглу, който също ще присъства на държавния банкет. Той подчерта, че поканата към Ердоган не трябва да се тълкува погрешно в Турция. Тя не означава, „че Германия приема политиката на Ердоган\", категоричен бе Софуоглу. Същевременно той предположи, че въпросите за правата на човека ще бъдат обсъдени и по време на посещението на турския лидер в страната. \r\n***  По данни на авторитетното германско издание  Der Spiegel  канцлерът на ФРГ Ангела Меркел няма да присъства на официалния банкет, който президентът Франк-Валтер Щайнмайер ще даде в двореца Белвю в чест на турския държавен глава Реджеп Тайип Ердоган. Информацията е разпространена броени дни преди пристигането му на първото по рода си държавно посещение в Германия. На бляскавото събитие се очаква да присъстват повече от стотина поканени гости. \r\nДали решението на Меркел трябва да се тълкува като политически знак е трудно да се каже, подчертава изданието, като припомня, че като канцлер отправянето на покана към нея е абсолютно задължително. Според  Der Spiegel обаче се появява на подобни събития изключително рядко. \r\nМеркел обаче не е единственият германски политик, който няма да уважи Ердоган на банкета. На него няма да бъде забелязан и министърът на външните работи на ФРГ Хайко Маас (ГСДП). \r\nЧленове на Свободната демократическа партия (СвДП), „Левица“, „Зелени“ и „Алтернатива за Германия“ също отказаха поканата за присъствие на официалния банкет, който ще бъде организиран в чест на турския президент. Водещи политици от изброените партии, включително председателите и фракционните им лидери, са отклонили поканата с аргумента, че даването на държавен банкет в чест на Ердоган „не е уместно“ за воденето на иначе необходимия диалог с него. Преди всичко трябва да бъдат обсъдени „изключително проблематични въпроси като действията на Турция Сирия или задържането на дисиденти\", категорични бяха германските политици.  \r\nВ качеството си на премиер и президент на Турция, Ердоган е посещавал Германия повече от десетина пъти през последните 15 години. Но предстоящото му след броени дни е първото държавно, което ще се проведе по покана на президента на ФРГ Франк-Валтер Щайнмайер. За разлика от работните посещения, държавното включва прием с военни почести и официален банкет, който ще бъде организиран от Щайнмайер в двореца Белвю в Берлин. \r\n***", "date": "2018.09.25", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/09/25/2570947/zhivko-tabakov-obshtinski-savet-burgas-turisti-ne-iskat-da-idvat-v-grada-zaradi-platenoto-parkirane-prez-lyatoto.html", "text": "Туристи не искат да идват в Бургас заради платеното паркиране през лятото. Това каза Живко Табаков, общински съветник и председател на Постоянната комисия по туризъм в Общински съвет – Бургас от трибуната на местния парламент, предаде репортер на  Радио „Фокус“ - Бургас . По думите му с въвеждането на Зелена зона в района на Приморски парк е направена лоша реклама на града. „Беше ли нужно да я въвеждаме, и то от май до септември. Ако направим дебат или проучване, ще отчетем, че финансовите постъпления по отношение на бизнеса, са спаднали”, заяви Табаков. Той добави, че собственици на заведения в Морската градина, както и стопани на плажа са на мнение, че с въвеждането на платеното паркиране в района, приходът на туристи в тази част на града е намалял. „Приложихме подписка от 13 хил. души, които не искаха Зелена зона и през уикенда, но мнозинството на ГЕРБ не се съобрази с нас. Трябваше да направим анализ на зоната, за да преценим дали тя е дала необходимия ефект. Очаквах нов подход от администрацията, но за съжаление, не го видях”, допълни Табаков. В крайна сметка докладната бе приета и в зоната за платено паркиране ще влязат нови улици. \r\nДеница ДИМИТРОВА", "date": "2018.09.25", "title": "Живко Табаков, Общински съвет - Бургас: Туристи не искат да идват в града заради платеното паркиране през лятото"}
{"url": "http://www.focus-news.net/news/2018/09/25/2570948/kardzhali-trupat-na-56-godishen-mazh-e-otkrit-v-lek-avtomobil-v-krumovgradskoto-selo-gorna-kula.html", "text": "В лек автомобил „Фолксваген“ в село Горна Кула е бил намерен труп на 56-годишен мъж. Това съобщиха от  ОДМВР-Кърджали . Сигналът за произшествието е подаден на 23 септември в 20.00 часа. При извършения оглед следи от насилствена смърт не са открити. Личният лекар е издал съобщение за смърт.", "date": "2018.09.25", "title": "Кърджали: Трупът на 56-годишен мъж е открит в лек автомобил в крумовградското село Горна Кула"}
{"url": "http://www.focus-news.net/news/2018/09/25/2570939/prehvarlila-se-iskra-ot-samozapalili-se-vaglishta-e-prichinata-za-pozhara-v-tets-sliven.html", "text": "Прехвърлила се искра от самозапалили се въглища е причината за пожара в ТЕЦ - Сливен. Това съобщи пред журналисти комисар Владимир Демирев, директор на РД „ПБЗН“, предаде репортер на  Радио „Фокус“ - Сливен . Огънят възникнал в куп въглища, използвани в ТЕЦ - Сливен. Специалистите от топлоцентралата започнали тяхното разчистване с гребла и най-вероятно при преместването искра от огъня се е прехвърлила върху съхраняваната наблизо слама. Балите са се използвали за гориво на една от пещите. Те са били складирани на площ от около 15 декара. \r\nСигналът за пожара в Топлофикация-Сливен е бил получен в 20.20 часа снощи. В 20.30 минути е бил получен друг сигнал, че горят отпадъци и сухи треви в складове на предприятията ЗММ и „Динамо“ в индустриалната зона на града. Там са горели стари метални части, опаковки, текстолитови плоскости, покривно покритие и обзавеждане. Изгорели са също около 11 декара отпадъци и сухи треви. \r\nЦелият състав на сливенската пожарна се е включил в гасенето на пожарите, като са получили помощ от Нова Загора, както и от Районна служба - Ямбол. \r\nПожарът в района на двата завода е напълно овладян, съобщи комисар Демирев. Балите със слама в ТЕЦ-Сливен ще тлеят още поне няколко дни. Ще бъде извършена за проверка за мерките са противопожарна безопасност в предприятието. ТЕЦ-Сливен работи. При инцидента няма пострадали хора.  \r\nПрез изминалото денонощие в Сливенско са били гасени 22 пожара. Реагиран е и един фалшив сигнал. Оказана е и помощ на жена в безпомощно състояние в сливенския квартал „Дружба“, където на пожарникарите се е наложило да проникнат през терасата на втория етаж, за да помогнат.  \r\nЛюдмила ЙОРГОВА", "date": "2018.09.25", "title": "Прехвърлила се искра от самозапалили се въглища е причината за пожара в ТЕЦ - Сливен"}
{"url": "http://www.focus-news.net/news/2018/09/25/2570951/gencho-genchev-kmet-na-svishtov-podmyanata-na-vodoprovod-za-200-hilyadi-leva-e-nay-mashtabnata-investitsiya-pravena-v-selo-hadzhidimitrovo-do-sega.html", "text": "Подмяната на главния водопровод на свищовското село Хаджидимитрово е най-мащабният ремонт, правен в населеното място. Това каза в предаването „Добре дошли в Свищов“ на  Радио „Фокус“ – Велико Търново  кметът на Община Свищов Генчо Генчев. Той припомни, че дейностите ще струват 200 хиляди лева, които са отпуснати с постановление на Министерски съвет. Освен това подчерта и, че водоснабдяването е основният проблем на Хаджидимитрово. „Смятам, че с тези първи стъпки показваме отношение и към вас и към нуждите на всеки един съвременен човек да има достъп до вода в дома си. Надявам се, че нещата ще приключат бързо и експедитивно. След това ние ще продължим с дейности за осигуряване на още средства за подмяната и на довеждащият водопровод до селото, тъй като заради лошото му състояние търпим огромни загуби на вода“, коментира още Генчев. Той допълни, че средства за ремонти са отпуснати за всички 15 населени места в общината. Те отново са осигурени със съдействието на Министерски съвет. \r\nЛуиза ТРАНЧЕВА", "date": "2018.09.25", "title": "Генчо Генчев, кмет на Свищов: Подмяната на водопровод за 200 хиляди лева е най-мащабната инвестиция, правена в село Хаджидимитрово до сега"}
{"url": "http://www.focus-news.net/news/2018/09/25/2570950/sport-andzhelik-kerber-se-klasira-za-tretiya-krag-na-turnira-v-uhan.html", "text": "Анджелик Кербер се класира за третия кръг на турнира в китайския град Ухан, след като противничката й Мадисън Кийс се отказа поради травма при резултат 6:0, 4:1. \r\nПобедата за германката бе осма в общо десет мача с Кийс.  \r\nНа осминафиналите Кербер ще играе срещу победителката от срещата между Шайшай Джън и миналогодишната финалистка Ашли Барти.", "date": "2018.09.25", "title": "Спорт: Анджелик Кербер се класира за третия кръг на турнира в Ухан"}
{"url": "http://www.focus-news.net/news/2018/09/25/2570940/v-ministerstvo-na-finansite-shte-se-provede-sreshta-vav-vrazka-s-kontrola-v-proizvodstvoto-na-aktsizni-stoki-i-neobhodimite-promeni-v-aktsiznoto-zakonodatelstvo.html", "text": "В Министерството на финансите днес ще се проведе среща между министъра на финансите Владислав Горанов, министъра на вътрешните работи Младен Маринов, министъра на правосъдието Цецка Цачева, главния прокурор Сотир Цацаров, директора на Агенция „Митници“ Георги Костов и председателите на комисии в Народното събрание Данаил Кирилов и Емил Димитров. Това съобщиха от пресцентъра на  Министерството на финансите . Темата на разговора ще бъде контролът на производството на акцизни стоки и необходимите в тази връзка промени в акцизното законодателство. След срещата е предвиден брифинг в 13.30 часа в сградата на Министерството.", "date": "2018.09.25", "title": "В Министерство на финансите ще се проведе среща във връзка с контрола в производството на акцизни стоки и необходимите промени в акцизното законодателство"}
{"url": "http://www.focus-news.net/news/2018/09/25/2570953/pazardzhik-otlomki-ot-fasadata-na-edin-ot-blokove-v-tsentara-na-grada-padat-pri-vetrovito-vreme-i-zastrashavat-peshehodtsi.html", "text": "Системно падат отломки от фасадата на един от емблематичните блокове в центъра на Пазарджик на кръстовището на ул. „Цар Шишман“ и ул. „Мария Луиза“, предаде репортер на  Радио „Фокус“ – Пазарджик . Преди година отломка от външната мазилка на блока се откъсна и падна върху лек автомобил, паркирам в близост до блока, като счупи предното му стъкло. Основно се руши мазилката под терасите, както и на страничната фасада. Районът не е обезопасен с предпазна лента и така продължава да има опасност от инциденти с преминаващи граждани. Преди две години живеещите в жилищния блок получиха потвърждения, че сградата ще бъда санирана по ОП „Енергийна ефективност“, но проектът още не е започнал. \r\nАлбена ЖИЛЕКОВА", "date": "2018.09.25", "title": "Пазарджик: Отломки от фасадата на един от блокове в центъра на града падат при ветровито време и застрашават пешеходци"}
{"url": "http://www.focus-news.net/news/2018/09/25/2570933/d-r-atanas-kambitov-kmet-na-blagoevgrad-predstoi-razchistvaneto-na-shtetite-po-fasadata-na-mola-v-grada-kakto-i-ustanovyavane-na-prichinite-doveli-do-intsidenta.html", "text": "Предстои разчистването на щетите, нанесени по фасадата на мол Largo в града, както и установяване на причините, довели до инцидента. Това коментира пред  Радио „Фокус“ – Пирин  кметът на Община Благоевград д-р Атанас Камбитов. Той определи инцидента като много неприятен, но за щастие се е разминал без пострадали или човешки жертви. „Оттук нататък предстои разчистване на падналата фасада и възстановяване на нанесените щети. От страна на полицията и РД „Пожарна безопасност и защита на населението“ – Благоевград имаме разрешение това да се случи, но е необходимо да минат определени процедури, тъй като сградата е застрахована. Ще бъде извършен оглед, за да се установи какви са причините довели до инцидента“, каза още д-р Атанас Камбитов. Той добави, че поддържа постоянна връзка с концесионера на сградата. „Извикани са конструктори, проектанти и изпълнители, защото проблемът е някъде там. Също така застрахователите трябва да кажат какъв е редът, за да може след това да се изплати и сумата, като обезщетение. Към момента мога да кажа, че вървим към процедура за бързо разчистване на щетите и възстановяване на терена, защото интересът е на всички. Според мен самият концесионер има интерес щетите да се възстановят най-бързо, тъй като той в момента продължава да плаща концесионна такса, а и самите наематели имат проблем“, подчерта д-р Атанас Камбитов. Според него е необходимо да се направи щателно и обстойно разследване, за да се види какви са причините, довели до инцидента. „Като време не мога да се ангажирам със срокове, защото трябва да се направи експертиза, за да се види точно какви са причините. Предполагам, че в най-скоро време нещата ще се случат, защото такъв е интересът на всички. Сградата е застрахована по концесионния договор, застрахователната сума я получава Общината и след това с концесионера търси как да се разпределят средствата. Друг е въпросът как те ще процедират и от кой ще се търси отговорност. Като прогноза бих могъл да кажа, че най-вероятно концесионерът ще има иск към изпълнителите“, коментира д-р Камбитов. По думите му случилото се определено е „малкото зло“, защото ситуацията можеше да бъде много по-лоша. „Друг е въпросът, връщайки се към изпълнението без да бъде съдник – вятърът не беше чак толкова силен, за да има такива щети. В крайна сметка свидетели сме, че в света има много по-големи природни стихии. Категоричен съм, че проблемът е в посока проектиране и изпълнение“, подчерта кметът на Община Благоевград д-р Атанас Камбитов. \r\nЛивия НИНОВА", "date": "2018.09.25", "title": "Д-р Атанас Камбитов, кмет на Благоевград: Предстои разчистването на щетите по фасадата на мола в града, както и установяване на причините, довели до инцидента"}
{"url": "http://www.focus-news.net/news/2018/09/25/2570956/kardzhali-otkrito-e-tyaloto-na-77-godishen-mazh-ot-selo-parvitsa-izcheznal-predi-20-dni.html", "text": "Открито е тялото на 77-годишен мъж от село Първица, изчезнал преди 20 дни. Това съобщиха от ОДМВР-Кърджали. Трупът е открит в събота около 9.30 часа в землището на село Тихомир. Възрастният мъж изчезна преди около 20 дни, беше обявен за местно, а след това и за общодържавно издирване. Полицаи от РУ-Кирково претърсиха трасето, по което човекът се прибирал към дома си, но без успех. Местна жителка, която търсила кравата си, открила тялото. Дежурна оперативна е извършила оглед. Следи от насилствена смърт не са открити. Тялото е транспортирано за аутопсия в кърджалийската болница. Образувано е досъдебно производство.", "date": "2018.09.25", "title": "Кърджали: Открито е тялото на 77-годишен мъж от село Първица, изчезнал преди 20 дни"}
{"url": "http://www.focus-news.net/news/2018/09/25/2570955/sofiya-trima-dushi-sa-zadarzhani-pri-politseyski-aktsii-sreshtu-narkorazprostranenieto-namereni-sa-23-straka-kanabisovi-rasteniya.html", "text": "Трима души са задържани при полицейски акции срещу наркоразпространението, намерени са 23 стръка канабисови растения. Това съобщиха от  ОДМВР - София . Около 0.10 часа на 22 септември в хода на специализирана полицейска операция за противодействие на престъпленията с наркотични вещества на обслужваната територия, проведена от криминалисти на РУ- Самоков съвместно с колегите им от ОДМВР - София, е извършена проверка на 25-годишен мъж от Самоков. Мъжът е задържан за срок до 24 часа, след като у него служителите на реда открили топче суха зелена тревиста маса с тегло около три грама, реагираща на марихуана.  \r\nНа следващата нощ в ареста на районното управление в Самоков, за притежание на дрога, попаднал и втори млад мъж. При извършената му проверка, от 20-годишния жител на с. Райово са иззети ръчна мелничка, съдържаща около два грама суха зелена тревиста маса, реагираща на марихуана, както и две бучки амфетамин с тегло около един грам. При последвалото претърсване в дома му криминалистите намерили и иззели 23 стръка оставени за сушене канабисови растения с тегло около 500 грама. Криминално проявеният и осъждан младеж е задържан за срок до 24 часа. По двата случая са образувани досъдебни производства.  \r\nПри идентична полицейска операция, около 22.30 часа на 21 септември, на паркинг в гр. Костенец, служители на районното управление в града задържали 21-годишен местен жител, държал пликче с около 1.5 грама суха зелена тревиста маса, реагираща на канабис. По случая е регистрирана преписка за извършено престъпление по чл. 354А от НК.", "date": "2018.09.25", "title": "София: Трима души са задържани при полицейски акции срещу наркоразпространението, намерени са 23 стръка канабисови растения"}
{"url": "http://www.focus-news.net/news/2018/09/25/2570957/stara-zagora-rayonen-sad-kazanlak-zadarzha-pod-strazha-mazh-za-huliganstvo-i-napadenie-na-politseyski-sluzhitel.html", "text": "По искане на Районна прокуратура - Казанлък съдът определи мярка за неотклонение „Задържане под стража“ спрямо Г.М.,на 45 г., обвинен  за хулиганство и нападение на полицейски служител. Това съобщиха от пресцентъра на  Апелативна прокуратура - Пловдив . На 20 септември 2018 г. в сградата на РУ на МВР - Казанлък в условията на опасен рецидив е извършил непристойни действия, грубо нарушаващи обществения ред и изразяващи явно неуважение към обществото – отправил нецензурни думи и обиди към четирима полицейски служители и повредил имущество – врата, като деянието е съпроводено със съпротива срещу орган на властта, изпълняващ задължения по опазване на обществения ред и по своето съдържание се отличава с изключителен цинизъм и дързост. \r\nНа Г.М. е предявено и второ обвинение за това, че на 20 септември 2018 г. в сградата на РУ на МВР - Казанлък, е причинил на полицейски орган лека телесна повреда, изразяваща се в оток и кръвонасядане на лицето, при и по повод изпълнение на службата му. \r\nДо момента е установено, че около 00.50 часа на 20 септември 2018 г. ,в сградата на Районното полицейско управление на Казанлък, в нетрезво състояние дошъл Г.М.  Той влязъл в дежурната част и започнал да отправя нецензурни думи и обиди към полицейските служители и чрез удар с юмрук повредил вратата на помещението. Нанесъл и удар на един от полицейските служители. Г.М. бил задържан в поделението на полицията. \r\nПо образуваното производство, под ръководството на Районна прокуратура-Казанлък, до момента са извършени разпити на свидетели, изготвена е съдебно-медицинска експертиза, събрани са писмени доказателства, обвиняемото лице е привлечено към наказателна отговорност и производството ще приключи в най-кратки срокове.  \r\nСъдът уважи искането на Районна прокуратура-Казанлък и прие, че се касае за висока степен на обществена опасност на деянието и на извършителя му, който е многократно осъждан /12 присъди/ за престъпления против половата неприкосновеност – блудства и изнасилвания, за хулиганства и др.. Настоящото престъпление е тежко умишлено, за което се предвижда наказание „лишаване от свобода” от 1 до 6 години, извършено при условията на опасен рецидив. Г.М. е изтърпял наказанието „лишаване от свобода“, от последното си осъждане, през август 2018 г., т.е.  реалната опасност да извърши и друго престъпление е налице. \r\nОпределението на Районен съд – Казанлък подлежи на обжалване пред Окръжен съд-Стара Загора.", "date": "2018.09.25", "title": "Стара Загора: Районен съд – Казанлък задържа под стража мъж за хулиганство и нападение на полицейски служител"}
{"url": "http://www.focus-news.net/news/2018/09/25/2570949/prof-borislav-yurukov-rektor-na-yuzu-neofit-rilski-kolkoto-poveche-se-razviva-obshtestvoto-tolkova-poveche-narastva-nuzhdata-ot-znanie.html", "text": "Колкото повече се развива обществото, толкова повече нараства нуждата от знание. Това каза ректорът на Югозападен университет „Неофит Рилски“ проф. Борислав Юруков по време на официалната церемония по тържественото откриване на академичната 2018/ 2019 учебна година, предаде репортер на  Радио „Фокус“ – Пирин . Проф. Юруков отбеляза, че днес сме свидетели на едно изключително динамично развитие на процесите в целия свят. Според проф. Юруков в тази динамика много бързо се променят приоритетите на базата на широкото навлизане на новите технологии в производството на материалните и духовни ценности. „Много активно се променят подходите и средствата, с които да бъдат постигнати поставените цели. На фона на тази забърканост остава един постоянен и неотменим приоритет за обществото - необходимостта от знание. Съвременните високи технологии изискват и високо ниво на образованост на бъдещите специалисти“, каза още проф. Юруков. Той отбеляза, че съвременният свят би бил немислим без високо качествено академично образование.  \r\nВ словото си проф. Юруков се обърна специално към първокурсниците, заявявайки, че за тях днешния ден е особено специален, тъй като всеки от тях е сбъднал една своя мечта. „Днес, вие правите първата голяма крачка по пътя към академичното знание и се отправяте към едно вълнуващо пътешествие – студентския живот. Най-хубавото нещо в него е свободата, която ви дава право на избор, включително и на това да се развивате или да останете на едно място“, посочи проф. Юруков. Той призова студентите да не забравят, че бъдещето принадлежи на по-образованите, по-просветените и по-можещите, духовните и почтените хора. „Затова, скъпи млади колеги, не спирайте да бъдете жадни за нови знания и да си поставяте високи цели. Не се огъвайте пред трудностите и не се отчайвайте от неуспехите. Само така ще имате силата да променяте света към по-добро. Образованието е най-добрата инвестиция, затова не пестете сили и средства. Бъдете мащабни в мисленето си и независими в делата си“, отбеляза проф. Юруков. Той допълни, че студентите са направили правилния избор, избирайки да продължат образованието си в Югозападен университет „Неофит Рилски“. Ректорът на висшето учебно заведение подчерта, че от днес всички студенти са неделима част от голямото академично семейство на най-големият образователно-научен и духовен център на Югозападна България. Проф. Юруков заяви, че само преди дни, университетът е бил оценен с най-високата оценка до сега от Националната агенция за оценяване и акредитация. „Тази оценка е гаранция за качеството на образованието, което ще получите тук и показва недвусмислено прогреса на нашия университет“, заяви проф. Юруков. \r\nЛивия НИНОВА", "date": "2018.09.25", "title": "Проф. Борислав Юруков, ректор на ЮЗУ „Неофит Рилски“: Колкото повече се развива обществото, толкова повече нараства нуждата от знание"}
{"url": "http://www.focus-news.net/news/2018/09/25/2570952/yordan-yordanov-kmet-na-dobrich-dobrichkata-epopeya-e-edin-ot-tezi-urotsi-na-istoriyata-koito-ni-sreshtat-s-onova-useshtane-za-chest-dalg-i-rodina.html", "text": "Добричката епопея е един от тези уроци на историята, които ни срещат с онова усещане за чест, дълг и Родина. Това каза кметът на добруджанския град  Йордан Йорданов по време на тържествената сесия на Общинския съвет (ОбС) в Деня на Добрич. Тя започна с изпълнения на Духовия оркестър на Добрич на химна на Република България, химна на Европейския съюз и на добруджанския град. Председателят на ОбС Иво Пенчев произнесе тържествено слово, в което в хронология припомни важни дати и събития от историята на Добруджа и Добрич, предаде кореспондент на  Радио „Фокус” – Варна . Почитта към героите е един от ценните уроци, които поколенията трябва да пазят, посочи кметът Йордан Йорданов в обръщението си към гостите на тържествената сесия. Израз на тази почит е подетата още преди две години инициатива Добрич да бъде обявен за Град на българската бойна слава. Това вече е факт и днес добричани с гордост отбелязват своя празник – Денят на града, който заедно с Тутракан е първият български град, получил достойното звание с единодушното одобрение на Народното събрание и подкрепата на общественици, граждани и българи, живеещи извън пределите на България, но съхранили националния дух и родова памет. Всеки един човек преосмисля и анализира уроците на историята, а 25 септември е дата, която дава достатъчно основание за себеуважение не само за добруджанци, но и за всеки българин, отбеляза кметът Йордан Йорданов. На тази дата преди 78 години България празнува своето второ Съединение, когато Южна Добруджа се връща в пределите на Родината, а времената са наситени с драматизъм, себеотрицание и героизъм.  Днес, когато Добрич носи гордото звание „Град на българската бойна слава“, повелята на времето ще бъде да се гради бъдеще с достойнство и морал, опирайки се на духовните ценности на българина, посочи кметът. Тази година призът „Почетен гражданин на Добрич“ не бе присъден. Присъстващите в зала „Добрич“ бяха поздравени с музикално-танцова миниатюра „България в щрихи“ в изпълнение на възпитаници на Арт-център „Палитра“ с директор Иван Иванов. Постановката представи България на престижен международен фестивал в Китай в края на лятото.  \r\nЖулиета НИКОЛОВА", "date": "2018.09.25", "title": "Йордан Йорданов, кмет на Добрич: Добричката епопея е един от тези уроци на историята, които ни срещат с онова усещане за чест, дълг и Родина"}
{"url": "http://www.focus-news.net/news/2018/09/25/2570923/afp-spored-iran-zad-atakata-v-ahvaz-stoyat-dzhihadistki-separatisti.html", "text": "Министерството на на вътрешните работи на Иран обяви резултатите от разследването на терористичния атентат в столицата на провинция Хузестан – Ахваз. Съгласно заключението на следователите, отговорни за кървавото нападение по време на военния парад, са „джихадистки сепаратисти“, предава  AFP . \r\n„Бяха идентифицирани петимата членове на терористичен отряд, свързан с джихадистките сепаратистки групи, подкрепяни от арабски реакционни страни\", се казва в изявление на министерството, цитирано от агенцията. \r\nПрипомня се, че при атаката, извършена по време на военен парад в столицата на провинция Хузестан, загинаха 29 души, включително жени, деца и членове на Иранската революционна гвардия.  \r\nВ Иран са налице убеждения, че по-голямата част от държавите от Персийския залив подкрепят терористичната групировка „Ал Ахвазия“, която пое отговорност за атентата. „Ислямска държава“ също претендира, че стои зад атентата.  Тереза Герова", "date": "2018.09.25", "title": "AFP: Според Иран зад атаката в Ахваз стоят „джихадистки сепаратисти“"}
{"url": "http://www.focus-news.net/news/2018/09/25/2570954/aleksandar-vuchich-za-kosovo-sarbite-predpochitat-da-plachat-za-neshto-koeto-otdavna-e-zagubeno.html", "text": "В рамките на заседание на ръководството на Сръбската прогресивна партия (СПП) държавният глава Александър Вучич призна неуспеха на политиката за Косово, предава скопската телевизия  „Канал 5“ . \r\nСърбия е първенец в региона в много отношения, включително по отношение на нивата на държания дълг, има бюджетен излишък за трета поредна година и безработицата в страната намалява. Вучич обаче призна поражение в политиката си за Косово.  \r\nПет години Сърбия се опитва да върне въпроса за Косово на масата за преговори, но този подход „претърпя неуспех“. \r\n„Моята политика за запазване на Косово и Метохия претърпя неуспех, тази политика не доведе до нищо, защото сърбите предпочитат да плачат за нещо, което отдавна е изгубено, вместо да получи нещо за него. Всичко, което бихме могли да получим, загубихме заради реакциите в Сърбия, където осъдиха всеки опит за прилагане на политиката на Косово\", подчерта Вучич. \r\nПред членовете на своята партия Вучич призна, че има страхове противоположните интереси на Великите сили в региона и следователно никой не може да предвиди какво ще се случи през следващите 15-20 дни.  Тереза Герова", "date": "2018.09.25", "title": "Александър Вучич за Косово: Сърбите предпочитат да плачат за нещо, което отдавна е загубено"}
{"url": "http://www.focus-news.net/news/2018/09/25/2570959/shumen-nyama-seriozni-shteti-ot-silniya-vyatar-na-teritoriyata-na-grada.html", "text": "Няма сериозни щети от силния вятър в Шумен. Това стана ясно на брифинг с участието на кмета Любомир Христов, Красимир Косев, главен специалист „Превенция и дейности по защита на населението“ и Красимир Колев, началник на РС ПБЗН - Шумен, предаде репортер на  Радио „Фокус“ - Шумен . От късно снощи досега няколко пъти са правени огледи в целия град, пораженията касаят съборени дървета и изпочупени клони в различни райони на града. Бурният вятър е изкоренил две дървета- на ул. „Калиакра“ и по бул. „Симеон Велики“ в района на стария екарисаж. Паднали салкъми има и по ул. „Преспа“ в посока към ЖП прелеза, както и пред КАТ. На ул. „Ген Драгомиров“ 56 дърво е паднало върху две коли, които с помощта на служители от пожарната късно снощи са били премахнати. Пречупени и паднали по-големи клони има в градинката зад военното училище, в кв. „Херсон“ и на детската площадка близо до ОУ „Д-р Петър Берон“. По протежение на бул. „Мадара“ и ул. „Съединение“ също са нападали множество малки клони. „От 20.30 до 21.00 часа снощи имахме възможност да следим обстановката в координация с кмета и пожарната. Общинските предприятия „Чистота“ и „Паркове и обредни дейности“ още снощи имаха пълна информация. Колегите от пожарната премахват дърветата от пътя, но самото разчистване и извозване е наш ангажимент“, заяви  Красимир Косев, главен специалист „Превенция и дейности по защита на населението“ в Община Шумен. Той посочи, че вятърът снощи е бил със скорост 17 – 18 м/секунда, като поривите са достигали до над 20 м/сек. Кметът на Шумен Любомир Христов благодари на фирмите за бързата реакция за отстраняване на последствията от бурния вятър. „От осем часа снощи сме във връзка с ръководителите на общинските фирми по чистотата, паркове и обредна дейност и почистващата РТК. Благодаря на колегите от пожарната, че ни помогнаха да разчистим падналите по улиците и тротоарите дървета, за да не се затруднява движението в града“, заяви Христов. По думите му от 7.00 часа сутринта от почистващата фирма РТК също са започнали да измитат падналите листа по централните булеварди и улици. \r\nИвелина ИВАНОВА", "date": "2018.09.25", "title": "Шумен: Няма сериозни щети от силния вятър на територията на града"}
{"url": "http://www.focus-news.net/news/2018/09/25/2570962/silistra-trima-dushi-sa-postradali-pri-katastrofa-na-krastovishteto-na-bul-makedoniya-i-ul-dobrudzha.html", "text": "Трима души са пострадали при пътнотранспортно произшествие, станало днес около 07.50 часа в Силистра. Това съобщиха от  ОДМВР - Силистра . На кръстовище, регулирано със светофар, между бул. „Македония“ и улиците „Добруджа“ и „Добрич“ са се ударили лек автомобил „Опел“ и лек автомобил „Фолскваген“, засегната е и „Мазда“. Пострадали са трима пътника в „Опел“-а – мъж на 61 години, жена на 36 години и момиче на 11 години, които според информацията към момента са с комоцио. Изясняват се причините за произшествието", "date": "2018.09.25", "title": "Силистра: Трима души са пострадали при катастрофа на кръстовището на бул. „Македония“ и ул. „Добруджа“"}
{"url": "http://www.focus-news.net/news/2018/09/25/2570960/blagoevgrad-dva-golemi-pozhara-sa-gasili-pozharnite-ekipi-ot-rd-pozharna-bezopasnost-i-zashtita-na-naselenieto-po-vreme-na-silniya-vyatar-vchera.html", "text": "Два големи пожара са гасили пожарните екипи от РД „Пожарна безопасност и защита на населението“ - Благоевград по време на силния вятър вчера. Това съобщиха за  Радио „Фокус“ - Пирин  от Областна дирекция на МВР - Благоевград. Вятърът допълнително е разпространявал огъня и е затруднявал гасенето. Единият пожар е в благоевградското село Дъбрава, като той е погасен от 3 пожарни екипа, а другият пожар е в село Долно Спанчево, община Сандански, като той е погасен от 5 пожарни екипа. И в двата случая става дума за пожар в сухи треви.", "date": "2018.09.25", "title": "Благоевград: Два големи пожара са гасили пожарните екипи от РД „Пожарна безопасност и защита на населението“ по време на силния вятър вчера"}
{"url": "http://www.focus-news.net/news/2018/09/25/2570964/blagoevgrad18-godishen-mladezh-e-zadarzhan-za-sklonyavane-chrez-prinuda-na-13-godishno-momche-kam-izvarshvane-na-krazhbi-i-darzhane-na-narkotichno-veshtestvo.html", "text": "На 23 септември в качеството си на обвиняем е привлечен  К.К./18г./ от Благоевград. Чрез принуда, същият е склонил към извършване на кражби и държане на наркотично вещество 13-годишно момче от Благоевград. Това съобщиха от  ОДМВР-Благоевград . С постановление на РП-Благоевград К.К. е задържан за срок до 72 часа.", "date": "2018.09.25", "title": "Благоевград:18-годишен младеж е задържан за склоняване чрез принуда на 13-годишно момче към извършване на кражби и държане на наркотично вещество"}
{"url": "http://www.focus-news.net/news/2018/09/25/2570965/okrazhna-prokuratura-sliven-predade-na-sad-ivan-a-i-stoyan-sh-podsadimi-za-prichinyavane-na-smart-po-nepredpazlivost-na-mazh-i-sredna-telesna-povreda-na-zhena.html", "text": "Окръжна прокуратура – Сливен предаде на съд Иван А. и Стоян Ш. Това съобщиха от пресцентъра на  Окръжна прокуратура – Сливен . Иван А. е подсъдим за това, че на 19 юни 207 г. в гр. Сливен, на път, в района на отклонението за кв. „Речица“, при управление на моторно превозно средство – лек автомобил марка „Мерцедес С180“, е нарушил правилата за движение по пътищата и по непредпазливост, при независимо съпричиняване със Стоян Ш., причинил смъртта на И.Ш., починал на 3 юли 2017 г., и средна телесна повреда на Й.К. от гр. Сливен (карала велосипед), изразяваща се в счупване на долния клон на седалищната кост от лявата половина на тазовия пръстен, което е довело до „Трайно затрудняване движенията на левия долен крайник“ – престъпление по чл.343, ал.4, вр.ал.3, б.„б”, предл.1, вр.ал.1, б.„в“, вр.чл.342, ал.1 от НК. \r\nСтоян Ш. е подсъдим за това, че на същата дата и място, при управление на моторно превозно средство – лек автомобил марка „Мазда 5“, нарушил правилата за движение, а именно с 89км/ч, и по непредпазливост, при независимо съпричиняване с Иван А. причинил смъртта на И.Ш., починал на 3 юли 2017 г., и средна телесна повреда на Й.К. от гр. Сливен, изразяваща се в счупване на долния клон на седалищната кост от лявата половина на тазовия пръстен, което е довело до „Трайно затрудняване движенията на левия долен крайник“ – престъпление по чл.343, ал.4, вр.ал.3, б.„б”, предл.1, вр.ал.1, б.„в“, вр.чл.342, ал.1 от НК.", "date": "2018.09.25", "title": "Окръжна прокуратура – Сливен предаде на съд Иван А. и Стоян Ш., подсъдими за причиняване на смърт по непредпазливост на мъж и средна телесна повреда на жена"}
{"url": "http://www.focus-news.net/news/2018/09/25/2570967/blagoevgrad-14-godishno-momiche-i-52-godishna-zhena-sa-postradali-pri-katastrofa-mezhdu-lek-avtomobil-i-karutsa-v-rayona-na-gara-belitsa.html", "text": "14-годишно момиче и 52-годишна жена са пострадали при катастрофа между лек автомобил и каруца в района на гара Белица. Това съобщиха от  ОДМВР-Благоевград . Инцидентът е станал на 23 септември около 06.20 часа. Лек автомобил „Мерцедес“, управляван от Б.С./33г./ от Якоруда, движейки се с несъобразена с пътните условия скорост, блъска каруца с 52-годишен водач от село Краище, движеща се в посока от село Краище към Белица. В резултат на инцидента са пострадали 52-годишна жена от с.Краище, която е с фрактура на дясна подбедрица и 14-годишно момиче от с.Краище, което е с разкъсно-контузни рани в областта на десен крак и двете пътуващи в каруцата. По случая е образувано досъдебно производство.", "date": "2018.09.25", "title": "Благоевград: 14-годишно момиче и 52-годишна жена са пострадали при катастрофа между лек автомобил и каруца в района на гара Белица"}
{"url": "http://www.focus-news.net/news/2018/09/25/2570966/d-r-atanas-kambitov-kmet-na-blagoevgrad-yugozapaden-universitet-neofit-rilski-e-edna-ot-emblemite-zhizneno-vazhna-chast-ot-zhiviya-organizam-na-grada.html", "text": "Югозападен университет „Неофит Рилски“ е една от емблемите – жизнено важна част от живия организъм на града. Това каза кметът на Община Благоевград д-р Атанас Камбитов по време на официалната церемония по тържественото откриване на академичната 2018/2019 учебна година, предаде репортер на  Радио „Фокус“ – Пирин . Камбитов благодари на ректора на висшето учебно заведение проф. Борислав Юруков за поканата да бъде част от откриването на учебната година. Д-р Атанас Камбитов отбеляза, че винаги, когато застава пред студентите в началото на годината изпитва силна емоция. „От една страна се притеснявам, но по-силно винаги е чувството на гордост. Лично аз много се гордея с наши университет като казвам това първо като благоевградчанин и после като кмет на града“, каза още д-р Атанас Камбитов. Той отбеляза, че в лицето на Община Благоевград, студентите винаги имат и ще имат съмишленик, партньор и съюзник във всичко и по всяко време. „Категорично съм против опитите на единици хора да уронват престижа и авторитета на университета, омаловажавайки значението му. Истината е, че Югозападният университет повече от 40 годни е еталон за качествено образование. Истината е, че приемът се увеличава въпреки изключително трудните условия и силно конкурентната среда. Обективна е оценката на Агенцията по акредитация, която е най-високата, получавана до сега. Тук е мястото да поздравя всички преподаватели за високия професионализъм, за високите стандарти, които налагат“, отбеляза д-р Камбитов. Той поздрави и всички студенти за правилния избор на университет, като подчерта, че те не са сбъркали. „Ще споделя от собствен опит като кмет, като депутат, като човек от бизнеса и като лекар – през всичките тези години съм се срещал със страшно много хора в много институции, учредения и фирми, и навсякъде, всеки трети или четвърти човек е възпитаник на ЮЗУ, което всъщност е обективната оценка. Всички те са образовани и успели хора, затова аз съм сигурен, че и вие ще бъдете едни от тях“, коментира д-р Атанас Камбитов. Според него студентските години са най-хубавите в живота на човек. „В тези години всичко е по много – живот, купон на горна граница и така трябва да бъде, да не кажа, че е почти задължително, но трябва и да се учи. Вярвам, че ще съумеете да съчетаете полезното с приятното“, уточни кметът д-р Камбитов. Той каза, че на днешно време няма как да успееш без образование и знание. Според д-р Камбитов знанието е капитал и богатство, знанието е нещото, което всеки носи навсякъде със себе си. „Където и да отидете, в която и точка на света да се намирате, знанието ще бъде с вас. За него няма митнически контрол, за него не е нужна виза, но това е вашата виза за успех. То е единственото нещо, което си е само ваше“, каза още д-р Атанас Камбитов. \r\nЛивия НИНОВА", "date": "2018.09.25", "title": "Д-р Атанас Камбитов, кмет на Благоевград: Югозападен университет „Неофит Рилски“ е една от емблемите – жизнено важна част от живия организъм на града"}
{"url": "http://www.focus-news.net/news/2018/09/25/2570969/inzh-angel-dailov-osnovnata-tsel-na-proekta-za-blagoevgradskata-profesionalna-gimnaziya-e-izgrazhdane-na-nova-pristroyka-s-laboratorii-fizkulturen-salon-i-rabotilnitsi.html", "text": "Основната цел на проекта „Инвестиции в подобряване качеството на образователната среда в Благоевградска професионална гимназия“ е изграждане на нова пристройка с кабинети, лаборатории, физкултурен салон и работилници. Това каза по време на заключителна пресконференция по проекта ръководителят му инж. Ангел Даилов, предаде репортер на  Радио „Фокус“ - Пирин . Според Даилов срокът на проекта е 24 месеца, като е трябвало да бъде изпълнен до 12 декември. Той отбеляза, че общата стойност на проекта е в размер на 1 399 509.62 лв., като финансирането от Европейския съюз е 85% и национално финансиране в размер на 15%. „Към настоящия момент от 4 септември 2018 година сградата е с разрешение за ползване. За строежа са предвидени и всички мерки за осигуряване на достъп за хора с увреждания. Проектът е насочен към учители и ученици от Благоевградската професионална гимназия. Изграждайки строежа, постигаме 3 основни цели: осигуряване на физкултурен салон, какъвто училището до момента не е имало; газификация на цялата сграда и една модерна оборудвана авторемонтна работилница“, коментира инж. Даилов. \r\nПроектът се финансира от Оперативна програма „Региони в растеж” 2014 – 2020, приоритетна ос 3 „Регионална образователна инфраструктура” и е в рамките на процедура BG16RFOP001-3.002 “Подкрепа за професионалните училища в Република България”. \r\nНа събитието присъстваха инж. Емилия Тунева, зам.-кмет по Строителството към Община Благоевград; Зорница Кралева, зам.-кмет по Европейски проекти и програми към Общината; Антон Драгоев, директор на Благоевградската професионална гимназия „Ичко Бойчев“. \r\nНатали СТЕФАНОВА", "date": "2018.09.25", "title": "Инж. Ангел Даилов: Основната цел на проекта за Благоевградската професионална гимназия е изграждане на нова пристройка с лаборатории, физкултурен салон и работилници"}
{"url": "http://www.focus-news.net/news/2018/09/25/2570958/koha-ditore-kosovo-spored-opozitsiyata-v-prishtina-kosovskata-delegatsiya-v-nyu-york-ne-e-legitimna.html", "text": "Водещият прищински ежедневник  Koha Ditore  съобщава, че според опозиционните косовски партии делегацията, която представя най-младата държава на Балканите на 73-та годишна сесия на Общото събрание на ООН, не е легитимна. \r\nОпозицията заяви, че делегацията на Косово в Ню Йорк няма легитимност (Koha) \r\nСпоред доклада, публикуван на трета страница на изданието, президентът Хашим Тачи и премиерът Рамуш Харадинай ще се срещнат с различни лидери в Ню Йорк, но опозицията ги е призовала да не обсъждат окончателното споразумение със Сърбия, тъй като нямат необходимата легитимност, за да водят подобни разговори.   Тереза Герова", "date": "2018.09.25", "title": "Koha Ditore (Косово): Според опозицията в Прищина косовската делегация в Ню Йорк не е легитимна"}
{"url": "http://www.focus-news.net/news/2018/09/25/2570970/sport-levski-i-tsska-startirat-nadprevarata-za-kupata-na-balgariya.html", "text": "Днес стартира същинската надпревара за Купата на България. В 1/16-финалите се включват и елитните отбори: Левски и ЦСКА ще изиграят своите първи мачове в надпреварата.  \r\nАтлетик Кулен ще посрещне Левски на стадион „Локомотив“ в Пловдив. Мачът е от 16.00 часа. От 19.00 часа ЦСКА гостува на един от лидерите във Втора лига – Монтана.  \r\nВечното дерби между ЦСКА и Левски е в събота, 29 септември, от 17:00 часа.", "date": "2018.09.25", "title": "Спорт: Левски и ЦСКА стартират надпреварата за Купата на България"}
{"url": "http://www.focus-news.net/news/2018/09/25/2570971/rosen-marinov-obshtina-svishtov-kontserti-sportni-i-obshtestveni-proyavi-ochakvat-zhitelite-i-gostite-na-grada-za-praznitsite-svishtovski-loznitsi.html", "text": "Концерти, спортни и обществени прояви очакват жителите и гостите на Свищов за празниците „Свищовски лозници“. Официалното откриване на тридневните тържества ще е на 28 септември от 19.30 часа на площад „Алеко“. Там в програмата ще се включат Първи български хор „Янко Мустаков“ и деца от детските заведения в Свищов. Това каза в предаването „Добре дошли в Свищов“ на  Радио „Фокус“ – Велико Търново  Росен Маринов, директор Дирекция „Култура и културно наследство“ в Община Свищов. Специално участие в първата празнична вече ще вземе и Национален фолклорен ансамбъл „Българе“. Освен това през целия първи ден ще има и спортни и културни мероприятия. „Програмата ни продължава и на 29 септември. Отново през целия ден имаме различни събития, като финал на есенното лекоатлетическо състезание, което е традиционно за Свищов и е на името на Желю Замфиров. Имаме един прекрасен класически концерт - „Тройка цигулкова фантазия“ сме го кръстили, както и футболна среща. Вечерта отново ще приключи с концерт от 20.00 часа на пл. „Алеко“. Във втората вечер сме поканили една балканска звезда. Това е известната и популярна Неда Украден и нейният бенд“, добави Росен Маринов. В последния ден ще бъдат връчени наградите от двата конкурса – поетичния под наслов „Свищовски лозници“ и този за най-добро домашно вино. „Концертната програма ще продължи с изяви на някои местни колективи. Гост – изпълнител ще е свищовската духова музика.  Така, че в традициите на празника и в традициите на българския фолклор, ще приключим тези тържества, посветени на златната есен, на зрялото грозде и предприемчивият дух, с който свищовци се славят“, каза още Росен Маринов. \r\nЛуиза ТРАНЧЕВА", "date": "2018.09.25", "title": "Росен Маринов, Община Свищов: Концерти, спортни и обществени прояви очакват жителите и гостите на града за празниците „Свищовски лозници“"}
{"url": "http://www.focus-news.net/news/2018/09/25/2570972/zam-ministar-desislava-ahladova-yugozapaden-universitet-neofit-rilski-e-etalon-za-kachestveno-i-moderno-obrazovanie.html", "text": "Югозападен университет „Неофит Рилски“ е еталон за качествено и модерно образование. Това каза Десислава Ахладова, зам.-министър на правосъдието по време на официалната церемония по тържественото откриване на академичната 2018/2019 учебна година, предаде репортер на  Радио „Фокус“ – Пирин . Тя изрази вълнение от това, че е част от откриването на учебната година във висшето учебно заведение. Според Ахладова е чест да говори пред всички студенти и преподаватели, тъй като срещата с младостта, която търси знание и зрелостта, която го дарява винаги доставя радост. „Зад престижа на Югозападен университет „Неофит Рилски“ се крие упорит труд, всеотдайност, професионализъм на десетки преподаватели. Щастлива съм, че мога да Ви поздравя за Вашата отдаденост и ежедневна грижа към младите. Тъкмо затова, в този ден, драги преподаватели, се радвате на най-големия подарък и най-ценното признание за работата си – благодарността и доверието на вашите студенти“, каза още Ахладова. Тя добави, че знанието е предизвикателство, страст и упорит труд. Заместник-министърът апелира към студентите да не спират да учат, да се развиват и да се съизмерват с най-добрите, най-знаещите и най-можещите. „Не се страхувайте да се изправите пред предизвикателствата. Продължавайте да учите и да изпитвате истинско удоволствие от постигнатото“, допълни Ахладова. Тя се обърна специално и към първокурсниците, като подчерта, че от университетската скамейка започва трудния, но благодатен път към познанието. Ахладова добави, че пътят към истинското познание е пътят към мъдростта. Тя призова студентите да си поставят високи цели и да черпят опит от най-добрите. \r\nЛивия НИНОВА", "date": "2018.09.25", "title": "Зам.-министър Десислава Ахладова: Югозападен университет „Неофит Рилски“ е еталон за качествено и модерно образование"}
{"url": "http://www.focus-news.net/news/2018/09/25/2570973/stara-zagora-letniyat-teatar-ili-stantsionnata-gradina-mogat-da-badat-obnoveni-s-dopalnitelni-sredstva-po-op-regioni-v-rastezh.html", "text": "Общината изпълни успешно заложената етапна цел по приоритетна ос 1 на ОП „Региони в растеж“. По текущите проекти по програмата са  направени междинни плащания на стойност 12 млн. 334 хил.лв., при заложена етапна цел от 10 млн. 530 хил.лв. Това дава възможност да бъдат получени допълнително 3,2 млн. лева по ОП „Региони в растеж“. Това съобщиха от пресцентъра на  Община Стара Загора . \r\nДопълнителните средства могат да бъдат използвани за обновяване на обект с голямо обществено значение – например Станционната градина до жп гарата в Стара Загора или Летния театър в парк „М. М. Кусев“, съобщи кметът Живко Тодоров.  \r\nПо ОП „Региони в растеж“ община Стара Загора изпълнява проекти по „Зелена и достъпна градска среда“ - за пешеходната зона, площада пред общината и парк „Митрополит Методий Кусев“. Реконструира се и надлеза над ж.п.линията в Стара Загора. \r\nТова лято се направи обновяване на образователната инфраструктура на четири обекта - ГПЧЕ „Ромен Ролан“, СОУ Железник, ОДЗ №58 „Звездица“, ДГ №1 „Звънче“. Предстоят ремонтни работи и в 9 ОУ„Веселин Ханчев“ и СУ „Иван Вазов“.  \r\nОбщина Стара Загора продължава успешно и работата си по проекта „Модернизация и развитие на устойчив градски транспорт в Стара Загора“. Предстои да бъде  внедрена автоматична система за таксуване , както и система за управление на градския транспорт, която включва видеонаблюдение и системи за контрол по кръстовищата и пешеходните зони на града. Провежда се обществената поръчка за ремонта на залата в областна администрация. Тя ще бъде изцяло реновирана със средства от бюджета на Община Стара Загора в размер на 3 млн.лева.  \r\nПредстои обновяване на къщата на поета Николай Лилиев със средства по проект „Красива България“. Обявена е и обществена поръчка за реконструкция на водопроводната и канализационна мрежа в кв. „Самара 1“ и „Самара 2“. Тя ще се извърши със средства по програма ПУДООС. Община Стара Загора обяви открит конкурс за идеен проект за нова визия и благоустрояване на територията на „Руския пазар“ и разширението на ул. „Кап. Петко войвода“.", "date": "2018.09.25", "title": "Стара Загора: Летният театър или Станционната градина могат да бъдат обновени с допълнителни  средства по ОП „Региони в  растеж“"}
{"url": "http://www.focus-news.net/news/2018/09/25/2570974/sofiya-78-godishna-ot-selo-razliv-e-stanala-zhertva-na-telefonna-izmama-sas-sumata-ot-1000-leva-i-180-evro.html", "text": "78-годишна от село Разлив е станала жертва на телефонна измама със сумата от 1000 лева и 180 евро. Това съобщиха от  ОДМВР - София . Около 7.50 часа на 24 септември 78-годишна жителка на село Разлив съобщила в полицията, че предния ден спрямо нея е била извършена телефонна измама. Потърпевшата обяснила, че е била въведена в заблуждение по телефона от непознат, представил се за полицейски служител, в резултат на което доверчиво е оставила пред входната врата на адреса си сумата от 1000 лева и 180 евро. По случая в РУ - Правец е образувано досъдебно производство.", "date": "2018.09.25", "title": "София: 78-годишна от село Разлив е станала жертва на телефонна измама със сумата от 1000 лева и 180 евро"}
{"url": "http://www.focus-news.net/news/2018/09/25/2570975/shumen-zapochva-remont-i-ukrepvane-na-pokriva-na-sportna-zala-pliska.html", "text": "Започва ремонтът на покрива на зала „Плиска“. Това съобщи на брифинг кметът на Шумен Любомир Христов, предаде репортер на  Радио „Фокус“ - Шумен . За извършване на строителните дейности са заделени 300 000 лв. общински средства. Ще бъде извършен основен ремонт и ще се укрепи покривната конструкция над трите игрища по баскетбол, волейбол и хандбал. Проектът предвижда подмяна на водосточните тръби и улуци. Изпълнител на строително-монтажните работи е шуменската фирма „Прис“ ООД, която спечели обществената поръчка, обявена от Общината.  \r\n„Ще бъдат подменени и укрепени около 2000 кв. м покривна конструкция, по уверение от фирмата изпълнител, се очаква строителството да продължи около два месеца. Ще създадем условия тренировките на отборите по хандбал, волейбол и баскетбол да продължат в други зали“, заяви Любомир Христов. Той посочи, че желанието на Общината е да се отремонтират всички спортни зали в града, но всичко е свързано със средства. Имаме желание да отремонтираме изцяло залата, но всичко е свързано със средства. „Виждате, че досега такива не са заделяни. Тази година има гласувани 300 000 лв. от Общинският съвет, догодина ще продължим. Искаме да преведем в нормален вид за провеждане на тренировки и зала „Плиска“ и зала „Младост“, каза Любомир Христов. \r\nИвелина ИВАНОВА", "date": "2018.09.25", "title": "Шумен: Започва ремонт и укрепване на покрива на спортна зала „Плиска“"}
{"url": "http://www.focus-news.net/news/2018/09/25/2570976/makfaks-makedoniya-loshoto-vreme-na-balkanite-izvarshva-se-otsenka-na-shtetite-v-chernogorskata-stolitsa.html", "text": "Лошото време, което обхвана черногорската столица Подгорица в понеделник, нанесе многобройни щети в града, предава македонската информационна агенция   „Макфакс“ . \r\nКметът Иван Вукович увери, че ще положи максимални усилия за възможно най-бързо преодоляване на последиците от лошото време, което удари Подгорица с ветрове, достигащи до 80 км/ч. В резултат част от жителите на черногорската столица останаха без електричество за броени часове. Вятърът доведе и до отприщване на пожари. \r\n„Комисията за оценка ще утвърди какви са щетите от пожарите, а за резултатите ще информираме надлежно държавните органи“, подчерта Вукович, който също извърши оглед на засегнатите домове.   Тереза Герова", "date": "2018.09.25", "title": "„Макфакс“ (Македония): Лошото време на Балканите: Извършва се оценка на щетите в черногорската столица"}
{"url": "http://www.focus-news.net/news/2018/09/25/2570961/hashim-tachi-ot-nyu-york-sega-e-momentat-za-postigane-na-mirno-sporazumenie-sas-sarbiya.html", "text": "Държавният глава на Косово Хашим Тачи подчерта категорично, че е настъпил моментът за постигане на мирно споразумение със Сърбия. Съответното изявление Тачи направи за  RTK Live  от Ню Йорк, където пристигна за участие в 73-та годишна сесия на Общото събрание на ООН. \r\nТачи отново отбеляза, че постигането на компромис между Белград и Прищина ще проправи пътя за евроатлантическа перспектива и за двете страни. Той добави, че ще повдигне този въпрос и в рамките на срещата си с президента на САЩ Доналд Тръмп и други световни лидери, участващи в Общото събрание на ООН.   Тереза Герова", "date": "2018.09.25", "title": "Хашим Тачи от Ню Йорк: Сега е моментът за постигане на мирно споразумение със Сърбия"}
{"url": "http://www.focus-news.net/news/2018/09/25/2570963/ana-barnabich-ot-nyu-york-prishtina-ne-doprinasya-s-nishto-za-dialoga.html", "text": "В рамките на срещата си с американския сенатор Рон Джонсън в кулоарите на 73-та годишна сесия на Общото събрание на ООН в Ню Йорк, министър-председателят на Сърбия Ана Бърнабич подчерта, че Прищина не допринася с нищо за диалога за нормализиране на двустранните отношения с Белград, отбелязва скопското електронно издание  МКД . \r\n„Сърбия е посветена на стабилността и ще направим всичко в името на запазването на мира и стабилността в региона“, увери Бърнабич в разговора си с председателя на сенатската комисия за вътрешна сигурност.  Коментирайки диалога между Белград и Прищина, сръбският премиер изтъкна, че с действията си Прищина не допринася нито за развитието му, нито за придвижване към окончателно споразумение.  \r\nОт редакцията припомнят, че Бърнабич води сръбската делегация в Ню Йорк. В нея бе включен и първият дипломат на Белград Ивица Дачич.  Тереза Герова", "date": "2018.09.25", "title": "Ана Бърнабич от Ню Йорк: Прищина не допринася с нищо за диалога"}
{"url": "http://www.focus-news.net/news/2018/09/25/2570978/stanislava-stoyanova-gerb-pravitelstvoto-ne-deli-problemite-na-malki-i-golemi-nie-se-stremim-da-obrashtame-vnimanie-kakto-na-gradovete-taka-i-na-selata.html", "text": "Правителството не дели проблемите на „малки“ и „големи“. Дейността е насочена към подпомагане както на градовете, които са общински центрове, така към по-малките населени места. Това каза в предаването „Добре дошли в Свищов“ на  Радио „Фокус“ – Велико Търново  депутатът от 44-тото Народно събрание от ГЕРБ, избрана от Великотърновски многомандатен регион, Станислава Стоянова във връзка със започналите ремонти по водопровода на свищовското село Хаджидимитрово.  Тя присъства на церемонията „първа копка“ в село Хаджидимитрово, заедно с кмета на населеното място Емил Тодоров, кмета на Свищов Генчо Генчев и представители на общинското ръководство. „Започналите вече ремонти са още едно доказателство, че правителството не дели проблемите на големи и малки. Ние обръщаме внимание на всички проблеми, които са както в общинския център – в град Свищов, така и по малките населени места, каквото е и Хаджидимитрово“, каза още Станислава Стоянова. \r\nСредствата за ремонта, които са в размер на 200 хиляди лева, бяха отпуснати със съдействието на народните представители Станислава Стоянова и Цветан Цветанов. \r\nЛуиза ТРАНЧЕВА", "date": "2018.09.25", "title": "Станислава Стоянова, ГЕРБ: Правителството не дели проблемите на „малки“ и „големи“, ние се стремим да обръщаме внимание както на градовете, така и на селата"}
{"url": "http://www.focus-news.net/news/2018/09/25/2570979/okrazhna-prokuratura-sliven-predade-na-sad-boris-p-i-mariyana-d-podsadimi-za-prane-na-pari.html", "text": "Окръжна прокуратура – Сливен предаде на съд Борис П. и Марияна Д. Това съобщиха от пресцентъра на  Окръжна прокуратура – Сливен . Борис П. е подсъдим за това, че за времето от началото на 2007г. до края на 2010 г. в гр. Сливен, в условията на продължавано престъпление, извършил сделки с движими вещи за сумата от 433 442,60лв. – закупуване на материали, заплащане на труд и използвана механизация, закупуване на обзавеждане и заплащане на други разходи във връзка с изграждането на масивна триетажна жилищна сграда, с прилежащи постройки, ограда, настилки и гараж, находяща се в местността „Андреева чешма“ в землището на гр. Сливен, в недвижим имот, като знаел, че сделките са извършени с парични средства, придобити от него чрез престъпление – трафик на хора и експлоатация на проституцията, извършени на територията на Република България след 2003г. и в Кралство Нидерландия и Кралство Белгия в периода 2004г.-2010г., представляващи престъпления по чл.159а и чл.159б от българския Наказателен кодекс – престъпление по чл.253, ал.1, предл.2 (ред. ДВ бр.26/04 г., в сила от 3 април 2004 г.), вр.чл.26, ал.1 от НК.  \r\nМарияна Д. е подсъдима за това, че в периода 23 ноември 2005 г. – 17 юли 2007 г., в гр. Сливен, в условията на продължавано престъпление, извършила сделки с имущество - парични средства в общ размер 32 000 лв., закупувайки недвижим имот и автомобил, като предполагала, че сделките са извършени с парични средства, придобити от подсъдимия Борис П., чрез престъпления – трафик на хора и експлоатация на проституцията, извършени на територията на Република България след 2003г. и Кралство Нидерландия в периода 2004-2009г., представляващи престъпления по чл.159а и чл.159б от българския Наказателен кодекс – престъпление по чл.253, ал.1, предл.2 /ред.ДВ бр.26/04 г., в сила от 03.04.2004 г./, вр.чл.26, ал.1 от НК.", "date": "2018.09.25", "title": "Окръжна прокуратура – Сливен предаде на съд Борис П. и Марияна Д., подсъдими за пране на пари"}
{"url": "http://www.focus-news.net/news/2018/09/25/2570981/prof-borislav-yurukov-rektor-na-yuzu-neofit-rilski-zayavili-sme-gotovnostta-si-da-badem-domakin-i-organizator-na-studentskata-universiada-prez-2019-godina.html", "text": "Обучението в Югозападен университет „Неофит Рилски“ се провежда в 30 професионални направления и включва 75 бакалавърски, 115 магистърски и 78 докторски програми. Това каза ректорът на висшето учебно заведение проф. Борислав Юруков по време на официалната церемония по тържественото откриване на академичната 2018/ 2019 учебна година, предаде репортер на  Радио „Фокус“ – Пирин . По думите му по този показател университета в Благоевград е на първо място в страната. „Над 11 500 студенти се обучават в различни области на знанието, като от тях, повече от 500 са чуждестранните студенти от над 20 страни по света. Приоритет на университета е ѝ докторантското обучение. Към момента тук се обучават над 400 докторанта, 100 от които са чужденци. С гордост можем да заявим, че в Югозападен университет „Неофит Рилски“ функционират над 30 лаборатории и изследователски центрове. Университета активно развива и международна дейност“, каза още проф. Юруков. Той допълни, че изключително атрактивна е възможността да мобилност по програмата „Еразъм +“, като на база сключените договори, студентите могат да избират от над 60 университета от Европа и света. „Това позволява да се обучават поне за един семестър в чужбина и да прилагат на практика придобитите знания в чуждестранни научни и образователни институции. Освен богатата библиотека с над 200 000 тома научна литература, Югозападни университет притежава една от най-модерните спортни бази в България, което дава възможност на студентите да спортуват и участват в ежегодните турнири, които се случват тук“, коментира проф. Юруков. По думите му Югозападен университет „Неофит Рилски“ е заявил готовността си да бъде домакин и организатор на Студентската универсиада през 2019 година. „Скъпи млади колеги, възползвайте се от годините, прекарани в университета пълноценно. Учете с отговорност за своето бъдеще и с убеждението, че невежеството, некомпетентността и безотговорността са ваши врагове. Уповавайте се на собствените си знания и умения, постигайте успехите си с труд“, апелира проф. Юруков. \r\nЛивия НИНОВА", "date": "2018.09.25", "title": "Проф. Борислав Юруков, ректор на ЮЗУ „Неофит Рилски“: Заявили сме готовността си да бъдем домакин и организатор на Студентската универсиада през 2019 година"}
{"url": "http://www.focus-news.net/news/2018/09/25/2570983/kathimerini-razsledvaneto-na-prichinite-za-gorskite-pozhari-v-atika-shte-bade-udalzheno.html", "text": "Разследването на причините за горските пожари в Източна Атика от юли ще бъде продължено, след като прокурорът на Върховния съд Ксени Димитриу поиска изготвянето на нов доклад, базиран на последно експертно проучване, съобщава електронното издание на гръцкия вестник  Kathimerini .  \r\nПрокурорът Илиас Загорайос твърди, че е приключил разследването и е подготвял изслушването на длъжностни лица пред съда. Сега обаче той е натоварен със задачата да проучи независим доклад, получен в началото на текущата седмица.  \r\nДимитриу заяви, че иска разследването да продължи, докато не бъдат разгледани констатациите от доклада на Генералния инспектор по публичната администрация Мария Папаспиру.  Тереза Герова", "date": "2018.09.25", "title": "Kathimerini: Разследването на причините за горските пожари в Атика ще бъде удължено"}
{"url": "http://www.focus-news.net/news/2018/09/25/2570982/ministar-mladen-marinov-vse-oshte-ne-e-obsazhdano-konkretno-ime-za-glaven-sekretar-na-mvr.html", "text": "Все още не е обсъждано конкретно име за главен секретар на МВР. Това каза след откриването на обновената сграда на ОДМВР в Пазарджик министърът на вътрешните работи Младен Маринов, предаде репортер на  Радио „Фокус“ – Пазарджик . Той обясни, че премиерът не е в страната. „След като се върне ще обсъдим въпроса и ще излезем с конкретно решение. Има много професионалисти, конкретно име нямаме“, коментира Маринов. По думите му към момента по закон заместник-главния секретар изпълнява и длъжността на главен секретар. „Няма проблем, министерството работи в пълен обем“, допълни Маринов. В Пазарджик той откри реновираната сграда на ОДМВР със средства по проект „Обновяване и внедряване на мерки за енергийна ефективност в сградите на МВР”. Проектът се финансира от Оперативна програма „Региони в растеж“ 2014-2020 г.“ и е на стойност над 1,7 милиона лева. \r\nВаня НИКОЛОВА", "date": "2018.09.25", "title": "Министър Младен Маринов: Все още не е обсъждано конкретно име за главен секретар на МВР"}
{"url": "http://www.focus-news.net/news/2018/09/25/2570980/predsedatelyat-na-parlamenta-tsveta-karayancheva-tehnicheskiyat-universitet-e-teritoriyata-na-mladostta-znanieto-i-zhelanieto-za-prosperitet.html", "text": "Техническият университет е територията на младостта, знанието и желанието за просперитет. Това заяви председателят на Народното събрание Цвета Караянчева на откриването на академичната година в Техническия университет в София, съобщиха от пресцентъра на  Народното събрание . Председателят на парламента поздрави преподавателите и студентите и им пожела успешна учебна година.  \r\n„За мен е особено вълнуващо да бъда днес тук, защото това е моят университет, който съм завършила преди повече от 20 години\", отбеляза Цвета Караянчева. Тя посочи, че през годините Техническият университет е запазил академичния си дух, усъвършенствал е материалната си база, а учебните му програми се равняват по тези на най-развитите институти и университети в Европа и в света. „Вашите преподаватели дават всичко от себе си, за да може Вие след време с гордост да излезете от тук и да помогнете на икономиката на България\", обърна се тя към студентите.  \r\n„Ако образование, законодателна и изпълнителна власт не вървим заедно, няма как да постигнем успеха, необходим за нашата държава\", заяви Цвета Караянчева. „Уверявам Ви, че колегите ми народни представители съзнават своята отговорност и са готови да работим заедно, за да издигнем на ново ниво българското образование и наука\", подчерта Цвета Караянчева. Тя изрази благодарност към преподавателите за техните усилия, професионализъм и воля, които влагат в работата си със студентите и за техния принос за развитието българската наука.  \r\n„Постъпили сте правилно, когато сте избрали Техническия университет, учете, събирайте с пълни шепи опита, който Ви дават Вашите преподаватели и се реализирайте в Родината си\", обърна се Цвета Караянчева към студентите. „Вие сте най-големият капитал на България\", подчерта още тя.  \r\nПреподавателите, гостите и студентите бяха поздравени с изпълнение на Ансамбъла за народни танци на университета.", "date": "2018.09.25", "title": "Председателят на парламента Цвета Караянчева: Техническият университет е територията на младостта, знанието и желанието за просперитет"}
{"url": "http://www.focus-news.net/news/2018/09/25/2570977/radosvet-radev-balgarska-stopanska-kamara-edno-ot-obyasneniyata-za-namalyavane-na-bezrabotitsata-v-balgariya-e-dramatichniyat-rast-na-naemane-na-hora-ot-administratsiyata.html", "text": "Най-страшното в България е, че бюрокрацията бюрократизира бизнеса. Това каза пред журналисти Радосвет Радев, председател на Българската стопанска камара по време на брифинг в Областната управа в Бургас относно проблемите на икономиката, предаде репортер на  Радио „Фокус“ – Бургас . Според Радев мидълмениджмънтът е този, който унищожава бизнеса. \r\n„Едно от обясненията за намаляване на безработицата в България е драматичният ръст на наемане на хора от администрацията. Работещите в държавната администрация са 433 хил., а 405 хил. са активно работещите компании в България“, каза още Радев. Той допълни, че по този начин на всеки стопански субект се пада по един чиновник. \r\n„България е два пъти по-малка като население от Холандия, но там държавните служители са 20 хил. на брой, затова мога да кажа, че те са добри инвеститори“, посочи още председателят. По думите му държавната администрация в България не е готова да партнира с бизнеса. \r\nМария ГЕОРГИЕВА", "date": "2018.09.25", "title": "Радосвет Радев, Българска стопанска камара: Едно от обясненията за намаляване на безработицата в България е драматичният ръст на наемане на хора от администрацията"}
{"url": "http://www.focus-news.net/news/2018/09/25/2570984/api-do-1800-chasa-dnes-shte-se-izvarshvat-chastichni-remonti-po-aktivnata-lenta-na-am-hemus-pri-km-0-i-ot-km-7-do-km-8-v-posoka-sofiya.html", "text": "До 18.00 часа днес ще се извършват частични ремонти по активната лента на АМ \"Хемус\" при км 0 и от км 7 до км 8 в посока София, движението в тези участъци ще се осъществява в изпреварващата лента. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.09.25", "title": "АПИ: До 18.00 часа днес ще се извършват частични ремонти по активната лента на АМ \"Хемус\" при км 0 и от км 7 до км 8 в посока София"}
{"url": "http://www.focus-news.net/news/2018/09/25/2570968/kyustendil-prodalzhava-epidemiologichnoto-prouchvane-s-tsel-izyasnyavane-navlizaneto-na-brutseloza-v-zhivotnovadniya-obekt-v-selo-vukovo.html", "text": "Продължава епидемиологичното проучване с цел изясняване навлизането на бруцелоза в животновъдния обект в село Вуково. Това каза пред  Радио „Фокус” – Кюстендил  д-р Велка Войнова, временно изпълняващ длъжността на директор в Областна дирекция по безопасност на храните – Кюстендил. По думите ѝ проучването има за задача да се изясни начинът, източникът и самото проникване на заболяването в това населено място. В същото време ще се вземат проби от животни в други обекти, свързани с животновъдния обект в село Вуково, където са открити болни овце. Установено е, че през месеците май и август има излезли животни от село Вуково, които са транспортирани в други обекти на територията на областта. Става въпрос за два животновъдни обекта. Поради тази причина се налага и от тези два обекта на 100 % да бъдат взети кръвни проби. \r\nВенцеслав ИЛЧЕВ", "date": "2018.09.25", "title": "Кюстендил: Продължава епидемиологичното проучване с цел изясняване навлизането на бруцелоза в животновъдния обект в село Вуково"}
{"url": "http://www.focus-news.net/news/2018/09/25/2570986/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.25", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/25/2570987/ministar-mladen-marinov-polucheni-sa-okolo-320-signala-za-pozhari-i-oshte-120-za-nastapili-materialni-shteti-v-rezultat-na-silniya-vyatar.html", "text": "Вследствие на силния вятър в страната имаме около 320 сигнала за пожари и още 120 за настъпили материални щети в резултат именно на силния вятър. Това каза пред журналисти в Пазарджик министърът на вътрешните работи Младен Маринов, предаде репортер на  Радио „Фокус“ – Пазарджик . „На всички сигнали е реагирано незабавно. По-сложни бяха нещата в Благоевград след разрушаването от вятъра на част от фасадата на мол. Имаше опасност за пострадат граждани, но след бързите действия на пожарната и полицията, хората бяха евакуирани. Свалена бе и останалата част от фасадата, която се явяваше опасна. Днес компетентните органи трябва да изяснят какви са причините и защо се е стигнало до инцидента“, каза още Маринов.  \r\nТой добави, че пожарите в Сливен са овладени. „Към момента остава да тлее огнището около ТЕЦ-а, където са струпани бали. Там няма опасност пожарът да се разрасне. Сложен бе и пожарът в двата завода в Сливен, които също са овладени. Имаше и пожар на ТИР паркинг край Бургас, който засегна четири автомобила и една цистерна. Там няма пострадали хора. За момент беше преустановено движението по автомагистралата, тъй като имаше силно задимяване“, каза още Маринов. \r\nВаня НИКОЛОВА", "date": "2018.09.25", "title": "Министър Младен Маринов: Получени са около 320 сигнала за пожари и още 120 за настъпили материални щети в резултат на силния вятър"}
{"url": "http://www.focus-news.net/news/2018/09/25/2570989/pametni-plochi-na-geroite-ot-parvata-svetovna-voyna-shte-badat-otkriti-v-kyustendil-na-29-septemvri.html", "text": "На 29 септември 2018 година от 10:30 часа в градинката пред паметника на загиналите в Балканските войни и Първа световна война, ще бъдат открити паметни плочи, дарени на Община Кюстендил от достойният родолюбец, щедрият дарител и водещ специалист в областта на онкохирургията проф. д-р Иван Гаврилов. Това съобщиха от пресцентъра на  Община Кюстендил . \r\nТържествената церемония ще започне с молебен за упокоение на починалите кюстендилци в Първата световна война. \r\nСлед откриването на мемориалните плочи ще бъдат раздадени 400 порции осветено ястие в памет на загубилите  живота си наши съграждани във военните действия. \r\nОт 20.00 часа на площад „Велбъжд“ всички гости и граждани на град Кюстендил ще имат възможността да се насладят на грандиозния театрален  фолклорен спектакъл „Осмото чудо“ представен от  Национален ансамбъл \"Българе\", със специалното участие на холивудската знаменитост Бен Крос.", "date": "2018.09.25", "title": "Паметни плочи на героите от Първата световна война ще бъдат открити в Кюстендил на 29 септември"}
{"url": "http://www.focus-news.net/news/2018/09/25/2570988/sova-haris-gerb-241-bsp-20-dps-62-obedineni-patrioti-47-ako-parlamentarnite-izbori-byaha-dnes.html", "text": "При извънредни парламентарни избори ГЕРБ би получила подкрепата на 24,1% от избирателите, БСП - 20%, ДПС - 6,2%, Обединени патриоти - 4,7%. Това показват данните от последното  национално представително изследване на СОВА ХАРИС  върху електоралните нагласи. Под 4-процентовата бариера за парламента остават „Демократична България“ с 1,5% подкрепа, „Воля“ - с 0.8%, АБВ - с 0,4%, СДС - с 0.3% За друга партия или коалиция ще гласуват 1.2%. 25,3% все още не са решили за кого да гласуват, а 12,6% са посочили, че няма да гласуват на парламентарни избори. Без отговор са 3%.  \r\nНачалото на новия политически сезон е съпътствано от поредица от скандали. На фона на успешното приключване на Европредседателството и привидно спокойната обстановка в страната, по върховете на политическото представителство се продуцира сериозно напрежение. Създалата се ситуация рефлектира върху електоралните нагласи. Резултатите от проведеното от СОВА ХАРИСТМ национално представително изследване показват високо ниво на мобилизация на привържениците на левицата. Нагласите на симпатизантите на социалистическата партия са като непосредствено преди предстоящи парламентарни избори. Обаче с твърдата си политическа линия БСП провокира привържениците на големия си опонент. Мобилизацията сред симпатизантите на ГЕРБ също е висока и по същество съотношението на силите от последните парламентарни избори се запазва. Тези, които одобряват ГЕРБ, са около 31% от гласоподавателите при 26% одобрение за БСП. Тези, които смятат, че следващо парламентарно мнозинство трябва да състави ГЕРБ, са 31% срещу 27% - че това трябва да направи БСП. Имащите доверие на лидера на управляващите Бойко Борисов са 32%, а тези, които имат доверие на лидера на опозицията Корнелия Нинова, са 26%. Към момента имащите готовност да гласуват за ГЕРБ са 24%, а за Левицата - 20%. \r\nПри това съотношение на силите нито една от двете страни не може да направи решителни крачки. Подкрепата, която получават, им позволява да блокират действията на опонента, но не и да наложат собствена политическа линия. Понастоящем за избирателите, намиращи се в политическия център, и двата най-масови политически субекта олицетворяват статуквото. БСП предложи политическа програма, която за първи път след прехода отваря диалог за по-дългосрочно развитие на страната. Заложените идеи във „Визията“ допадат на значително мнозинство от избирателите. Субектът на реализация на предложените идеи обаче остава неубедителен. Засега нито една от водещите политически партии не поражда достатъчно доверие, за да предизвика вълната на промените. За да се проведат радикални реформи в подредбата на държавата ни, от които очевидно имаме нужда, е необходимо управляващият субект да има подкрепата на поне около 2 милиона активни граждани. Логически това може да стане или консенсусно между водещите политически сили, или с появата на нов проект, който съществено да размести политическите пластове.", "date": "2018.09.25", "title": "СОВА ХАРИС: ГЕРБ - 24,1%, БСП - 20%, ДПС - 6,2%, Обединени патриоти - 4,7%, ако парламентарните избори бяха днес"}
{"url": "http://www.focus-news.net/news/2018/09/25/2570990/milorad-dodik-publichna-tayna-e-che-opozitsiyata-podgotvya-bezreditsi-po-ulitsite.html", "text": "Според президента на Република Сръбска Милорад Додик е публична тайна, че опозицията в сръбския ентитет има план да предизвика безредици по улиците и да окаже съответен натиск в навечерието на изборите в началото на октомври, предава македонската информационна агенция  „Макфакс“ . \r\n„Знаем какво правят и какво обмислят, защото сред тях има хора, които идват при нас и ни казват какво планират. А те са хора, близки до тях, които седят с тях. Те идват при нас и казват, че се планира да повлияят на работата на Централната избирателна комисия на Босна и Херцеговина и да я принудят да обяви изборите за неуспешни. Ако това се провали, тогава ще тръгнат към друг вариант“, подчерта Додик.    Тереза Герова", "date": "2018.09.25", "title": "Милорад Додик: Публична тайна е, че опозицията подготвя безредици по улиците"}
{"url": "http://www.focus-news.net/news/2018/09/25/2570992/ivan-totev-kmet-na-plovdiv-s-1-mln-leva-shte-bade-remontirana-ul-lozarska-v-kv-komatevo.html", "text": "С 1 млн. лева ще бъде ремонтирана ул. „Лозарска“ в кв. „Коматево“. Това съобщи кметът на Пловдив Иван Тотев, който направи първа копка на обекта днес, предаде репортер на  Радио „Фокус” - Пловдив . „Тук сме, за да изпълним един ангажимент към жителите на Коматево”, каза кметът. Той обясни, че ще направят улицата по най-добрия начин – с асфалтови тротоари, нови стълбове за осветление, 10 сантиметрова асфалтова настилка, с положени всякакви кабелни мрежи и подземни комуникации, за да няма разкопавания после. След това ще продължи облагородяването на междублоковите пространства и изграждането на паркинги, но това ще бъде съобразено с желанията на жителите. „Казали сме на изпълнителя да се работи по най-добрия начин, имаме отсечка, за която ще ни стигнат парите, а следващата година ще продължим. Желанието ни е този квартал да се превърне в много предпочитано място за живеене”, добави Тотев. \r\nСрокът за изпълнение на улицата е 90 дни. \r\nЦветана ТОНЧЕВА", "date": "2018.09.25", "title": "Иван Тотев, кмет на Пловдив: С 1 млн. лева ще бъде ремонтирана ул. „Лозарска“ в кв. „Коматево“"}
{"url": "http://www.focus-news.net/news/2018/09/25/2570991/anton-dragoev-s-realizatsiyata-na-proekta-za-blagoevgradskata-profesionalna-gimnaziya-shte-se-povishi-kachestvoto-na-obrazovanie-v-uchebnoto-zavedenie.html", "text": "С реализацията на проекта „Инвестиции в подобряване качеството на образователната среда в Благоевградска професионална гимназия“ ще се повиши качеството на образование в учебното заведение. Това каза по време на заключителна пресконференция по проекта директорът на учебното заведение Антон Драгоев, предаде репортер на  Радио „Фокус“ - Пирин . „Искам да благодаря от свое име и от името на колектива на Благоевградската професионална гимназия на Община Благоевград, че застана твърдо зад желанието си и позициите да подкрепи професионалното образование в Общината и конкретно в Благоевградската професионална гимназия, която носи името „Ичко Бойчев“ от 17 септември тази година“, заяви той. Драгоев допълни, че чрез този проект учениците ще имат реален достъп до една модерна база по отделните специалности: „Електрообзавеждане на производството“, „Електродомакинска техника“. По думите му предстои оборудването на една работилница и една лаборатория. Той добави, че другата специалност е „Автомобилна мехатроника“, за която вече е факт новата авторемонтна работилница. „Искам да подчертая, че такъв автосервиз няма на територията на града. Сервизът е изключително модерен и разполага с възможно най-новото оборудване. Предвижда се и изграждането на работилница. Също така ще има измервателна лаборатория, кабинет по техническо чертана и за специалността „Компютърна техника и технологии“ една работилница по асемблиране“, каза още директорът на гимназията. \r\nНатали СТЕФАНОВА", "date": "2018.09.25", "title": "Антон Драгоев: С реализацията на проекта за Благоевградската професионална гимназия ще се повиши качеството на образование в учебното заведение"}
{"url": "http://www.focus-news.net/news/2018/09/25/2570993/stara-zagora-nad-150-signala-sa-registrirani-na-bezplatniya-goresht-telefon-na-obshtinata-za-perioda-ot-21-do-24-septemvri.html", "text": "На безплатния \"горещ телефон\" на Община Стара Загора - 0800 157 37, от 21 до 24 септември са отчетени близо 150 сигнала. Граждани са подали информация за над 40 неправилно паркирани МПС. Информация е получена за автомобилни гонки в района на Мемориален комплекс „Бранителите на Стара Загора“. Това съобщиха от пресцентъра на  Общината . \r\nПо сигнал е извършена проверка и съставен Акт за установяване на административно нарушение на жена, живуща в село Богомилово, за системно хранене на бездомни котки. На старозагорка, запалила огън на улицата за варене на буркани в кв. „Самара 1“, също е наложена административна санкция.  \r\nЗа бездомни кучета е съобщено в района на Гробищния парк, южно от IX то ОУ „В. Ханчев“, около зелените площи до Съдебната палата, както и до блок №8 на ул. „Чавдар“. Информацията е насочена към Общинския приют за безстопанствени животни. Извършени са проверки по сигнали за силен и непрестанен лай от домашни любимци в жилищни сгради, смущаващи спокойствието на живущите в тях.  \r\nПродължават оплакванията от струпване на шумни компании и слушане на музика на открито в междублокови пространства. Сигнал е получен и за вандалски прояви около вертолета в парк „Артилерийски“, както и за такива в детската площадка до блок №68 на ул. „Света Троица“. Оплаквания има и от силна музика от заведения.  \r\nСлед получена информация на Горещия телефон е отремонтирано улично осветление, паркомати, обезопасени са шахти и са взети мерки за възстановяване на  компрометирани пътни знаци. Докладна записка е съставена за изхвърляне на балатум до контейнер за смет, до блок №62 на ул. „П. Р. Славейков“.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.09.25", "title": "Стара Загора: Над 150 сигнала са регистрирани на безплатния „горещ телефон“ на Общината за периода от 21 до 24 септември"}
{"url": "http://www.focus-news.net/news/2018/09/25/2570994/radosvet-radev-balgarska-stopanska-kamara-otnositelno-konstantno-e-nivoto-na-chuzhdestrannite-investitsii-v-burgas.html", "text": "Относително константно е нивото на чуждестранните инвестиции в Бургас. Това каза пред журналисти Радосвет Радев, председател на Българската стопанска камара по време на брифинг в Областната управа в Бургас относно проблемите на икономиката, предаде репортер на  Радио „Фокус“ – Бургас . Според Радев новата възможност за ръст на инвестициите в Бургас е „зоната“, от която 90% вече е продадена. „Използвам метафората на „легена“, т.е. Бургас трябва да отвори още 2 - 3 нови „легенчета“, в които да се „налеят“ чуждестранните инвестиции“, каза още Радев. Той обясни, че това би могло да се случи, тъй като градът има възможност да се разшири както на запад и на юг, така и север. „Бургас ще се насочи към това производство, което предприемачите пожелаят“, посочи председателят. Според него едно от най-добрите инвестиционни решения в Бургас е Професионалната гимназия по компютърно програмиране и иновации. „Училището е знак за добра управленска мисъл в града“, допълни Радев. \r\nМария ГЕОРГИЕВА", "date": "2018.09.25", "title": "Радосвет Радев, Българска стопанска камара: Относително константно е нивото на чуждестранните инвестиции в Бургас"}
{"url": "http://www.focus-news.net/news/2018/09/25/2570995/pregled-na-mezhdunarodnite-novini-do-13-chasa-agentsiya-fokus.html", "text": "Министерството на на вътрешните работи на Иран обяви резултатите от разследването на терористичния атентат в столицата на провинция Хузестан – Ахваз. Съгласно заключението на следователите, отговорни за кървавото нападение по време на военния парад, са „джихадистки сепаратисти“, предава  AFP . \r\n„Бяха идентифицирани петимата членове на терористичен отряд, свързан с джихадистките сепаратистки групи, подкрепяни от арабски реакционни страни\", се казва в изявление на министерството, цитирано от агенцията. \r\nПрипомня се, че при атаката, извършена по време на военен парад в столицата на провинция Хузестан, загинаха 29 души, включително жени, деца и членове на Иранската революционна гвардия.  \r\nВ Иран са налице убеждения, че по-голямата част от държавите от Персийския залив подкрепят терористичната групировка „Ал Ахвазия“, която пое отговорност за атентата. „Ислямска държава“ също претендира, че стои зад атентата. \r\n***  За първи път от 13 г. насам фракционният председател на Съюза (ХДС/ХСС) ще трябва да защитава оставането на поста си – депутатите от двете управляващи в Берлин партии от политическия блок на канцлера Ангела Меркел ще гласуват в следобедните часове на деня, съобщава националният ежедневник  Die Frankfurter Allgemeine Zeitung . \r\nОт редакцията коментират, че би било изненадващо, ако другият претендент за поста - Ралф Бринкхаус (ХДС), успее да пребори Каудер. Но след две драматични правителствени кризи в рамките на няколко месеца, изборите също ще се считат за тестза подкрепата на канцлера и лидера на ХДС Ангела Меркел в правителствената фракция. \r\nКаудер се смята за един от най-близките доверители на канцлера. 69-годишният християндемократ е начело на фракцията на Съюза (ХДС/ХСС) от момента, в който и Меркел бе избрана за първи път за канцлер на ФРГ. Все пак – подчертава изданието, председателят на Християнсоциалния съюз (ХСС) Хорст Зеехофер и техният фракционен лидер Александер Добринт също са подкрепили кандидатурата на Каудер.  \r\nВъпреки това все още се очаква много депутати, особено от групата на критиците на Меркел, да отправят сигнал срещу канцлера и да гласуват за опонента на Каудер - Бринкхаус. Изборите са тайни - така че никой от тях няма да се притеснява за последствията. \r\n***  По данни на авторитетното германско издание  Der Spiegel  канцлерът на ФРГ Ангела Меркел няма да присъства на официалния банкет, който президентът Франк-Валтер Щайнмайер ще даде в двореца Белвю в чест на турския държавен глава Реджеп Тайип Ердоган. Информацията е разпространена броени дни преди пристигането му на първото по рода си държавно посещение в Германия. На бляскавото събитие се очаква да присъстват повече от стотина поканени гости. \r\nДали решението на Меркел трябва да се тълкува като политически знак е трудно да се каже, подчертава изданието, като припомня, че като канцлер отправянето на покана към нея е абсолютно задължително. Според  Der Spiegel обаче се появява на подобни събития изключително рядко. \r\nМеркел обаче не е единственият германски политик, който няма да уважи Ердоган на банкета. На него няма да бъде забелязан и министърът на външните работи на ФРГ Хайко Маас (ГСДП). \r\nЧленове на Свободната демократическа партия (СвДП), „Левица“, „Зелени“ и „Алтернатива за Германия“ също отказаха поканата за присъствие на официалния банкет, който ще бъде организиран в чест на турския президент. Водещи политици от изброените партии, включително председателите и фракционните им лидери, са отклонили поканата с аргумента, че даването на държавен банкет в чест на Ердоган „не е уместно“ за воденето на иначе необходимия диалог с него. Преди всичко трябва да бъдат обсъдени „изключително проблематични въпроси като действията на Турция Сирия или задържането на дисиденти\", категорични бяха германските политици.  \r\nВ качеството си на премиер и президент на Турция, Ердоган е посещавал Германия повече от десетина пъти през последните 15 години. Но предстоящото му след броени дни е първото държавно, което ще се проведе по покана на президента на ФРГ Франк-Валтер Щайнмайер. За разлика от работните посещения, държавното включва прием с военни почести и официален банкет, който ще бъде организиран от Щайнмайер в двореца Белвю в Берлин. \r\n***  Лошото време, което обхвана черногорската столица Подгорица в понеделник, нанесе многобройни щети в града, предава македонската информационна агенция   „Макфакс“ . \r\nКметът Иван Вукович увери, че ще положи максимални усилия за възможно най-бързо преодоляване на последиците от лошото време, което удари Подгорица с ветрове, достигащи до 80 км/ч. В резултат част от жителите на черногорската столица останаха без електричество за броени часове. Вятърът доведе и до отприщване на пожари. \r\n„Комисията за оценка ще утвърди какви са щетите от пожарите, а за резултатите ще информираме надлежно държавните органи“, подчерта Вукович, който също извърши оглед на засегнатите домове. \r\n***  Електронното издание на белградския ежедневник  Danas  публикува като водещ материал статия за извършените в Сараево на „въоръжени до зъби“ двама мигранти от Сирия и Алжир. От редакцията привеждат мнението на експерта по тероризъм Джевад Галияшевич, който твърди, че задържаните от властите на Босна и Херцоговина мигранти са „убийци, обучени от „Ислямска държава“, чиято цел е била да ликвидират президента на Република Сръбска Милорад Додик.  \r\nСпоред Галияшевич няма никакво съмнение, че арестуваните в Сараево са пристигнали в страната с мисия да предизвикат хаос, а техните мишени са били най-влиятелните политици в Република Сръбска. \r\n„Президентът Додик трябва да прави повече за сигурността си, тъй като в този момент той е най-важната фигура в Босна и Херцеговина, но и най-уязвимата, поради заплахите, които получава. Известно е, че тези ислямисти биват използвани в политически убийства“, категоричен бе експертът.  \r\n„Много неща започнаха да се случват преди изборите, насрочени за 7 октомври“, обобщава Галияшевич. Той припомни, че по-рано бе съобщено, че Додик и държавният глава на Сърбия Александър Вучич са подслушвани от службите на Сараево със съдействието на британската МИ6. Експертът подчертава, че завърналите се в страната от бойните полета в Сирия и Ирак често биват използвани с цел сплашване на избирателите. „Това са убийци, които са обучени и не случайно идват в Босна и Херцеговина, защото знаят, че може да проникнат в Република Сръбска“, подчертава Галияшевич.  \r\nГалияшевич също така отбелязва, че в последния доклад на Държавния департамент САЩ се иказва загриженост за терористичната мрежа в Босна и Херцеговина. \r\nВ късните часове на неделя полицията в Сараево проведе операция, в резултат на която в столицата на Босна и Херцеговина бяха задържани „въоръжени до зъби“ мигранти. \r\nОт Министерството на вътрешните работи на кантон Сараево потвърдиха за полицейската акция в района на столичните райони Център и Стария град. По-подробна информация за хода на операцията обаче така и не бе представена.  \r\nПорталът Kliks съобщи, че в рамките на акцията полицията е иззела голямо количество оръжия, включително пистолети, пушки, автомати и боеприпаси. По случая са арестувани двама мигранти - от Сирия и Алжир. По непотвърдена информация част от оръжията са били скрити в апартамент, а друга е била заровена на неназовано място. \r\n***  Министър-председателят на Гърция Алексис Ципрас ще проведе среща с турския президент Реджеп Тайип Ердоган в кулоарите на 73-та годишна сесия на Общото събрание на ООН, което се провежда тази седмица в Ню Йорк, съобщава електронното издание на вестник  Kathimerini . \r\nСъгласно разпространената информация, двамата лидери ще обсъдят настояването на Анкара за екстрадиция на осмината военнослужещи, избягали в Гърция след неуспешния опит за държавен преврат срещу Ердоган от лятото на 2016 г. Усилията за разрешаване на кипърския въпрос и двустранните отношения между двете съседни страни също ще бъдат сред темите, които Ципрас и Ердоган ще засегнат. \r\nУточнява се, срещата помежду им ще се проведе в 18:30 часа гръцко време, което съвпада с българското. \r\nВъв вечерните часове на деня Ципрас ще присъства на прием, домакин на който ще бъде държавният глава на САЩ Доналд Тръмп. \r\n***", "date": "2018.09.25", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/25/2570996/kyustendil-zapochva-tsyalostnata-podmyana-na-kanalizatsiyata-po-dve-ot-osnovnite-ulitsi-v-dupnitsa.html", "text": "Започва цялостната подмяна на канализацията по две от основните улици в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му става въпрос за улиците „Георги Икономов” и „Велико Търново“. Вече е създадена временна организация на движението, обособени са обиколни маршрути, поставени са и необходимите пътни знаци. „С една седмица се отложи стартирането на изкопните дейности по подмяна на канализацията, но причината за това беше подмяната на водопреносната мрежа”, каза Христо Апостолов. По думите му двете улици попадат в обхвата на изпълнявания проект „Интегриран градски транспорт”. Средствата за подмяна на канализацията са в размер та близо 954 000 лева, а срокът за завършване на дейностите е три месеца. \r\nВенцеслав ИЛЧЕВ", "date": "2018.09.25", "title": "Кюстендил: Започва цялостната подмяна на канализацията по две от основните улици в Дупница"}
{"url": "http://www.focus-news.net/news/2018/09/25/2570997/sofiya-mazh-e-zaginal-pri-katastrofa-v-rayona-na-selo-zasele.html", "text": "Мъж е загинал при катастрофа в района на село Заселе. Това съобщиха от  ОДМВР - София . Сигналът за инцидента е подаден около 19.30 часа на 22 септември в РУ - Своге. Съобщено е за тежко пътнотранспортно произшествие в района на село Заселе. При огледа на местопроизшествието е установено, че лек автомобил „Хюндай“ е излязъл извън пътното платно, катастрофирайки в бетонен електрически стълб. Водачът е загинал на място. По случая е образувано досъдебно производство.", "date": "2018.09.25", "title": "София: Мъж е загинал при катастрофа в района на село Заселе"}
{"url": "http://www.focus-news.net/news/2018/09/25/2570998/sofiya-prohodat-vitinya-e-zatvoren-za-tovarni-avtomobili-dvizhenieto-se-prenasochva-po-obhodni-marshruti.html", "text": "Проходът  Витиня е затворен за товарни автомобили, съобщи  слушател на Радио „Фокус“ . Движението се пренасочва по обходни маршрути.", "date": "2018.09.25", "title": "София: Проходът  Витиня е затворен за товарни автомобили, движението се пренасочва по обходни маршрути"}
{"url": "http://www.focus-news.net/news/2018/09/25/2571002/shumen-34-godishen-mazh-obyaven-za-izdirvane-e-nameren-martav-vodi-se-nakazatelno-proizvodstvo-po-sluchaya.html", "text": "Обявен за издирване 34-годишен мъж е бил открит мъртъв в гора край шуменското село Вълнари. Това съобщиха от пресцентъра на  Апелативна прокуратура – Варна . Сигнал за изчезването на Рейхан М. е подаден от неговите близки на 18 септември тази година. Тялото на младия мъж е намерено в напреднал стадий на разлагане на 21 септември.  \r\nНа мястото е извършен оглед от прокурор от Окръжната прокуратура в Шумен и полицейски служители.  \r\nОбразувано е наказателно производство по случая. Интензивните действия по разследването ще дадат отговор за фактите и обстоятелствата, при които е настъпила смъртта на младия мъж. Назначени са експертизи.", "date": "2018.09.25", "title": "Шумен: 34-годишен мъж, обявен за издирване, е намерен мъртъв, води се наказателно производство по случая"}
{"url": "http://www.focus-news.net/news/2018/09/25/2570999/ria-novosti-turtsiya-predlozhi-da-provede-chast-ot-olimpiyskite-igri-prez-2026-godina-v-sochi.html", "text": "Губернаторът на турската провинция Ерзурум Сайфетин Азизоглу предложи част от зимните Олимпийски игри през 2026 година да се проведат в Сочи, ако Турция получи правото да организира форума, предава  РИА Новости . \r\nПо информация на InsidetheGames, става дума за съревнованията по скелетон, бобслей и шейните. \r\nСтолицата на зимната Олимпиада 2026 ще бъде избрана през септември 2019 година. По-рано се разбра, че за домакинство претендират Ерзурум (Турция), Стокхолм (Швеция), Калгари (Канада) и Италия с Милано, Торино и Кортина д‘Ампецо. \r\nСочи прие Игрите през 2014 година.  \r\nПревод и редакция:", "date": "2018.09.25", "title": "РИА Новости: Турция предложи да проведе част от Олимпийските игри през 2026 година в Сочи"}
{"url": "http://www.focus-news.net/news/2018/09/25/2570985/d-r-velka-voynova-odbh-kyustendil-zabraneno-e-pridvizhvaneto-na-edri-drebni-prezhivni-i-ednokopitni-zhivotni-ot-i-kam-zhivotnovadnite-obekti-v-selo-vukovo.html", "text": "Наложени са конкретни забрани във връзка с констатираното огнище на бруцелоза в село Вуково. Това съобщи за  Радио „Фокус” – Кюстендил  д-р Велка Войнова, временно изпълняващ длъжността на директор в Областна дирекция по безопасност на храните – Кюстендил. Наложените мерки за с цел предотвратяване по-нататъшното разпространение на заболяването. В тази връзка е забранено придвижването на едри, дребни преживни и еднокопитни животни от и към животновъдните обекти в село Вуково, община Бобошево, с изключение на животните, предназначени за незабавно клане при гарантиране на здравния им статус. Има забрана за консумация на млякото и на млечните продукти, добити от животновъдния обект. „Има стриктен контрол при движението на всички животни в цялата област. Не трябва да се допуска движение на животни, за които не са изпълнени съответните мерки за профилактика. Активизирана е дейността на органите на МВР в тази връзка”, каза д-р Велка Войнова. По думите ѝ всички тези мерки са потвърдени на заседание на Областната епизоотична комисия, след което и на общинската епизоотична комисия в Бобошево. В същото време всички служители на дирекцията работят в повишена епизоотична готовност. \r\nВенцеслав ИЛЧЕВ", "date": "2018.09.25", "title": "Д-р Велка Войнова, ОДБХ - Кюстендил: Забранено е придвижването на едри, дребни преживни и еднокопитни животни от и към животновъдните обекти в село Вуково"}
{"url": "http://www.focus-news.net/news/2018/09/25/2571000/predsedatelyat-na-pg-na-gerb-tsvetan-tsvetanov-e-izbran-za-postoyanen-predstavitel-v-us-na-evropol-ot-savmestnata-grupa-za-parlamentaren-kontrol-na-deynostta-na-agentsiyata.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан  Цветанов бе избран за постоянен представител в Управителния съвет на Европол на Съвместната група за парламентарен контрол на агенцията (СГПК). Това съобщиха от пресцентъра на  ПП ГЕРБ . Позицията е изключително важна за упражняването на контролните и надзорни функции на СГПК, като осигурява връзката между националните парламенти на държавите-членки, Европейския парламент и Управителния съвет на Европол. \r\nИзборът бе направен с пълен консенсус на делегациите на всички национални парламенти и Европейския парламент. Мандатът на Цветанов стартира днес, като той ще представлява в Управителния съвет на Европол контролната група, която се състои от четиричленни делегации от националните парламенти на държавите-членки, участващи в Европол и Дания, както и делегация от 16 члена на Европейския парламент, с водещата роля на Комисията по граждански свободи, правосъдие и вътрешни работи (ЛИБЕ).  \r\nНоминацията на Цветанов дойде от съпредседателите на СГПК от ЛИБЕ и от Австрийското председателство - председателя на ЛИБЕ Клод Мораеш и докладчика по регламента за Европол в ЛИБЕ Августин Диаз де Мера, Ангела Люегер, председател на Комисията по вътрешни работи в австрийския Национален съвет и Кристиян Бухман, председател на Комисията по европейски въпроси в австрийския парламент. След обсъждане от представителите на Тройката, номинацията бе поставена за гласуване в пленарния формат на групата. Съпредседателите аргументираха номинацията с високата оценка за личните и професионални качества на Цветанов и богатия му опит като вътрешен министър и зам.-министър председател, както и постиженията на групата по време на неговото съпредседателство в рамките на Парламентарното измерение на Българското председателство на Съвета на ЕС. \r\nСлед тригодишни преговори по Процедурните правила и въз основа на заложеното в Лисабонския договор, вчера и днес СГПК проведе първото си редовно заседание по приетите в София през март тази година Процедурни правила за работата на СГПК. Приемането на процедурния правилник в България бе възможно след постигането на съгласие между всички национални делегации в резултат на работата на съпредседателите Цветанов и Мораеш, председател на комисията ЛИБЕ, които проведоха петмесечни преговори с деветте национални делегации с изразени резерви. \r\nНа заседанието в пленарен формат на СГПК присъстваха председателят на Управителния съвет на Европол Прит Паркна и изпълнителният директор на Европол Катрин Де Бол. Двамата поздравиха Цветанов за избора и изразиха убедеността си, че благодарение на работата му в новото му качество, сътрудничеството между Европол и СГПК ще стане още по-ефективно и ползотворно.", "date": "2018.09.25", "title": "Председателят на ПГ на ГЕРБ  Цветан Цветанов е избран за постоянен представител в УС на Европол от Съвместната група за парламентарен контрол на дейността на агенцията"}
{"url": "http://www.focus-news.net/news/2018/09/25/2571001/ministar-mladen-marinov-nyamame-danni-za-umisal-pri-pozharite-v-sliven.html", "text": "Към момента нямаме данни за умисъл при пожарите в Сливен. Това каза в Пазарджик министърът на вътрешните работи Младен Маринов, предаде репортер на  Радио „Фокус“ – Пазарджик . Според Маринов силните ветрове най-вероятно са довели до късо съединение в електропреносната мрежа. „Там се опасяваме, че първо е пожарът е тръгнал от едно огнище и вследствие на вятъра се е разпространил във второ“, коментира Маринов.  \r\nВаня НИКОЛОВА", "date": "2018.09.25", "title": "Министър Младен Маринов: Нямаме данни за умисъл при пожарите в Сливен"}
{"url": "http://www.focus-news.net/news/2018/09/25/2571006/blagoevgrad-novata-uchebna-godina-donese-porednoto-priznanie-i-uspeh-za-shkolata-po-narodno-peene-i-narodni-instrumenti-na-marin-bardarev-v-bansko.html", "text": "Новата 2018/2019 учебна година донесе поредното признание и успех за Школата по народно пеене и народни инструменти с ръководител Марин Бърдарев. Това съобщиха от пресцентъра на  Община Банско . Големите талантливи певици на Банско Ива Павлевичина и Радостина Кехайова завоюваха пореден успех и признание. Две от песните, които Ива и Радостина изпълняват – „Невено мори, Невено” и „Девойче, бело цървено”, продуцирани от техния учител Марин Бърдарев, са представени в учебника по музика за 3-ти клас на издателство „РИВА”. Темата на урока е „Знак за повторение”. Така авторите на учебника – доц.-д-р Адриан Георгиев, Мая Андасорова и Рая Ковачева избират песента на Радостина за пеене, а песента на Ива за слушане. Радостина Кехайова е възпитаничка на Начално училище „Св. Паисий Хилендарски”, а заедно с Ива са от първите участници в Общинска лятна музикална школа с ръководител Марин Бърдарев.", "date": "2018.09.25", "title": "Благоевград: Новата учебна година донесе поредното признание и успех за Школата по народно пеене и народни инструменти на Марин Бърдарев в Банско"}
{"url": "http://www.focus-news.net/news/2018/09/25/2571005/veliko-tarnovo-vavezhda-se-vremenna-organizatsiya-na-dvizhenieto-na-28-septemvri.html", "text": "Въвежда се временна организация на движението във Велико Търново на 28 септември. Това съобщиха от  Община Велико Търново . За времето от 18.00 до 19.00 часа ще бъде затворена за движение улица „Васил Левски“.", "date": "2018.09.25", "title": "Велико Търново: Въвежда се временна организация на движението на 28 септември"}
{"url": "http://www.focus-news.net/news/2018/09/25/2571004/reuters-kitay-ne-pusna-amerikanski-boen-korab-da-akostira-v-hong-kong.html", "text": "Китай отхвърли искането на САЩ да допусне американски боен кораб в пристанището на Хонг Конг, съобщиха от страната в бившата британска колония във вторник, предава  Reuters . \r\nДесантния кораб USS Wasp е поискал да акостира в китайското пристанище в началото на октомври, съобщават дипломатически източници пред британската агенция. \r\n„Китайското правителство отхвърли искането на САЩ за посещение в пристанище на Хонг Конг от USS Wasp”, е заявил говорител на консулството. \r\n„Ние отдавна използваме успешно пристанището на Хонг Конг и очакваме това да продължи“, добави тя. \r\nВ Пекин, говорителят на външното министерство Генг Шуанг не отговори директно на въпроса, дали Китай е отхвърлил искането и вместо това заяви: „Относно исканията на САЩ за посещения на техни военни кораби в Хонг Конг, Китай винаги е давал разрешения за отделните случаи в съответствие с принципите на суверенитета и конкретната ситуация“, заяви той пред репортерите. \r\nПревод и редакция:", "date": "2018.09.25", "title": "Reuters: Китай не пусна американски боен кораб да акостира в Хонг Конг"}
{"url": "http://www.focus-news.net/news/2018/09/25/2571007/ministar-mladen-marinov-zadarzhaniyat-v-sofiya-avtokradets-e-nanesal-shteti-varhu-tri-politseyski-avtomobila-pri-opita-si-da-izbyaga-ot-organite-na-reda.html", "text": "Задържаният в София автокрадец е нанесъл щети върху три полицейски автомобила при опита си да избяга от органите на реда. Това каза в Пазарджик министърът на вътрешните работи Младен Маринов по повод задържания в София автокрадец, предаде репортер на  Радио „Фокус“ – Пазарджик . Министър Маринов поздрави колегите си за добрата работа. „Да заловиш такъв тип крадец с откраднатото моторно превозно средство е голям професионализъм. За съжаление при опита да избяга автокрадецът е нанесъл щети върху три полицейски автомобила. В крайна сметка е задържан“, коментира министърът. Той обясни, че предстои издирването на още един автокрадец, който е успял да се оттегли. „Надявам се бързо да бъде заловен. Това са хора, които не действат самостоятелно, а с помагачи и обект на кражба от тях са автомобили от висок клас“, уточни Маринов. \r\nВаня НИКОЛОВА", "date": "2018.09.25", "title": "Министър Младен Маринов: Задържаният в София автокрадец е нанесъл щети върху три полицейски автомобила при опита си да избяга от органите на реда"}
{"url": "http://www.focus-news.net/news/2018/09/25/2571008/sport-roman-abramovich-shte-prodava-chelsi-na-rekordna-tsena.html", "text": "Руският бизнесмен Роман Абрамович възнамерява да продаде Челси за рекордна цена в света на спорта, съобщава Bloomberg Businesweek. Британският предприемач Джим Ратклиф е направил предложение за лондонския клуб на стойност 2,68 милиарда долара. Предложението му обаче е било отхвърлено от Абромович, който иска 3.9 милиарда долара. През юли 2018 година списание „Форбс“ оцени клуба на 2.06 милиарда, като според последната непотвърдена информация руският бизнесмен се е свързал с инвестиционна банка, която да съдейства за подготвяната сделка. Абрамович купи Челси през 2003 година за 223 милиона долара.", "date": "2018.09.25", "title": "Спорт: Роман Абрамович ще продава Челси на рекордна цена"}
{"url": "http://www.focus-news.net/news/2018/09/25/2571003/dobrich-kmetat-yordan-yordanov-otkri-kompozitsiya-ot-krast-za-hrabrost-i-dve-pametni-plochi-s-imena-na-zaginali-ot-53-ti-pehoten-polk-v-kvartal-riltsi.html", "text": "Кметът Йордан Йорданов и кап. I ранг Ваньо Мусински, зам.-командир на флотилия „Бойни и спомагателни кораби“ при Военноморските сили на България, откриха Композиция от Кръст за храброст и две паметни плочи с имена на загинали от 53-ти пехотен полк, част от 7–ма рилска дивизия, участвала в Добричката епопея. Монументът се намира на фасадата на Народно читалище „Пробуда“ в квартал „Рилци“, предаде кореспондент на  Радио „Фокус” – Варна . На паметните плочи са изписани имената на 62-ма военнослужещи, загинали в Добричката епопея или починали от раните си. Мястото на паметния знак е избрано, тъй като квартал „Рилци“ в Добрич носи името на пехотната дивизия, участвала в боевете от Добричката епопея. „Издигането на тази паметна плоча е като последователност на всичко онова, което сме градили до момента – от паметника на ген. Иван Колев до обявяването на Добрич за Град на българската бойна слава и сега паметната плоча на загиналите за освобождението на Добрич от 53-ти пехотен полк. Сигурен съм, че ние продължаваме да носим и да предаваме нататък мисията, която нашите предци са завещали – за единност и обединение. Нека продължим така, нека изградим следващото поколение на България и на Добрич. Нека да го направим заедно. Вярвам, че можем“, заяви кметът на Добрич Йордан Йорданов на церемонията по откриване на паметника. 53-ти  пехотен резервен полк е сформиран в Кюстендил на 17 септември 1915 г. в навечерието на влизането на България в Първата световна война. Голяма част от войниците и подофицерите са по произход от западните покрайнини и най-вече от Босилеградско. На 28 август 1916 г. 53-ти пехотен полк е предислоциран от позицията  на височините при Демир - Хисарските бани по посока на границата с Румъния. На 5 септември  1916 г. полкът влиза в бой с румънци, сърби и руснаци при Добрич. В наши дни в знак на почит квартал в добруджанския град е наречен „Рилци“.  \r\nЖулиета НИКОЛОВА", "date": "2018.09.25", "title": "Добрич: Кметът Йордан Йорданов откри Композиция от Кръст за храброст и две паметни плочи с имена на загинали от 53-ти пехотен полк в квартал „Рилци“"}
{"url": "http://www.focus-news.net/news/2018/09/25/2571009/ivan-totev-kmet-na-plovdiv-do-nachaloto-na-sledvashtata-godina-zapochva-izpalnenieto-na-proekta-modar-tsarevets.html", "text": "До началото на следващата година се очаква да има избран изпълнител и да започне изпълнението на проекта Модър - Царевец. Това съобщи кметът на Пловдив Иван Тотев, предаде репортер на  Радио „Фокус” -  Пловдив . До края на седмицата ще бъде обявена поръчката за инженеринга на проекта от бул. „Хаджи Димитър” до бул. „Стамболийски”. Разстоянието е около 1 км с подземно преминаване. Според кмета Тотев очаква се сумата за изпълнението на проекта да падне до 10 млн. лева, вместо спряганите 15 млн. лева. Очаква се приключване на последните три отчуждителни процедури и реалното стартиране на проекта. Дори и  собствениците да обжалват цените в съда, това няма да забави старта. \r\nОбхватът на проекта е доста голям. Започва от ул. „Хаджи Димитър“ с понижаване, 24 метра отвор под линиите и изчакване, което стига до „Коматевско шосе“. Целият проект е над 1 километър 4-лентов булевард. Засега финансирането ще е общинско. \r\nЦветана ТОНЧЕВА", "date": "2018.09.25", "title": "Иван Тотев, кмет на Пловдив: До началото на следващата година започва изпълнението на проекта Модър - Царевец"}
{"url": "http://www.focus-news.net/news/2018/09/25/2571010/pazardzhik-dve-zayavlenie-za-otpuskane-na-nasledstvena-pensiya-na-detsa-sa-postapili-v-obshtina-peshtera.html", "text": "Общинският съвет в Пещера ще разгледа на редовното си заседание на 27 септември предложение за отпускане на наследствена пенсия на деца, което ще бъде изпратено за одобрение в Министерски съвет. Това съобщи за  Радио „Фокус“ – Пазарджик  Галина Стоянов, директор на Дирекция „Хуманитарни дейности“ в община Пещера. По думите ѝ такова предложение се прави, когато няма основание за отпускане на наследствена пенсия, но има починал родител. „Кандидатства се пред Общината, където се входира преписка за отпускане на персонална пенсия на децата, а ние я предвиждаме към Министерски съвет за разрешение за отпускане. След това изпращаме документите в НОИ - София, където преценяват дали лицето отговаря на необходимите условия. До момента са получени две заявления от родители на деца, като предишни години техният брой е бил по-голям“, уточни Стоянов. Тя допълни, че този вид финансово подпомагане се отпуска на деца до 18 години, като  в случай, че те продължат образованието си, помощта също продължава. \r\nАлбена ЖИЛЕКОВА", "date": "2018.09.25", "title": "Пазарджик: Две заявление за отпускане на наследствена пенсия на деца са постъпили в Община Пещера"}
{"url": "http://www.focus-news.net/news/2018/09/25/2571012/targovishte-54-godishen-mazh-e-zaginal-pri-katastrofa-na-pat-selo-golyamo-sokolovo-selo-bistra.html", "text": "54-годишен мъж е загинал при катастрофа на път село Голямо Соколово - село Бистра. Това съобщиха от  ОДМВР - Търговище . Сигналът за инцидента е подаден на 24 септември 2018 г. около 8.00 часа. На път IV 51046, км 1+400 – между селата Голямо Соколово и Бистра, правоспособният 54-годишен водач с инициали М.М., управлявайки собствения си лек автомобил \"Фолкваген Пасат\", на прав пътен участък е изгубил контрол над управлението му. В резултат автомобилът е излязъл вляво извън пътното платно, блъснал се е с предната си част в крайпътни дървета и се е преобърнал в канавка. В МБАЛ - Търговище са били откарани водачът на автомобила и пътувала в колата 48-годишна жена от Търговище. Впоследствие в резултат на получените при пътния инцидент травми водачът е починал. Пътувалата в автомобила жена е освободена след преглед в болницата. По случая е образувано досъдебно производство по описа на РУ - Търговище.", "date": "2018.09.25", "title": "Търговище: 54-годишен мъж е загинал при катастрофа на път село Голямо Соколово - село Бистра"}
{"url": "http://www.focus-news.net/news/2018/09/25/2571016/burgas-ribar-e-otkrit-martav-a-drug-e-izcheznal-sled-intsident-s-lodka-v-moreto-mezhdu-kurortnoto-selishte-elenite-i-nos-emine.html", "text": "Рибар е открит мъртъв, а друг е изчезнал след инцидент с лодка в морето между курортното селище Елените и нос Емине. Към 21.00 часа снощи е получен сигнал на номер 112 за лодка, на която е спрял двигателят в морето между курортното селище Елените и нос Емине. Това съобщиха за  Радио „Фокус“ - Бургас  от пресцентъра на МВР. На място е пристигнал катер, където е намерена лодката, обърната. Рибарите са били трима, от които единият е изчезнал, другият е намерен мъртъв, а третият е бил спасен. \r\nДеница ДИМИТРОВА", "date": "2018.09.25", "title": "Бургас: Рибар е открит мъртъв, а друг е изчезнал след инцидент с лодка в морето между курортното селище Елените и нос Емине"}
{"url": "http://www.focus-news.net/news/2018/09/25/2571015/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  ще търсим повече информация за пожарите, които от три дни бушуват край град Баня. Ще чуем кмета на селището Стамен Гешев. Ще говорим и с директора на СУ „Христо Проданов” в Карлово Мариана Маринова. Тя ще ни каже започна ли ремонт на покрива там, който бе отнесен в началото на тази година от ураганния вятър. Маринова ще ни разкаже повече за обучението и иновациите в това училище и за учениците там. \r\nСъщо в днешното предаване ще чуем Гинка Тодорова, от отдел Култура в община Карлово, която ще ни разкаже как се представиха самодейците от читалище „Васил Левски 1927 г.” в кв. „Сушица” на Празника на приемствеността в италианския град Осио Сотто. Самодейците от танцов клуб „Старопланинска китка” и кукерския състав при НЧ „Васил Левски 1927 г.” посетиха побратимения на Карлово италиански град на 14 и 15 септември 2018 г. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.09.25", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/09/25/2571014/v-natsionalniya-dvorets-na-kulturata-shte-se-provede-natsionalna-kragla-masa-posvetena-na-badeshteto-na-zdraveopazvaneto.html", "text": "На 26 септември от 11.30 часа в Националния дворец на културата, Зала 3, ще се проведе Национална кръгла маса, посветена на бъдещето на здравеопазването. Това съобщиха от пресцентъра на  Министерството на здравеопазването .", "date": "2018.09.25", "title": "В Националния дворец на културата ще се проведе Национална кръгла маса, посветена на бъдещето на здравеопазването"}
{"url": "http://www.focus-news.net/news/2018/09/25/2571011/radosvet-radev-balgarska-stopanska-kamara-spiraneto-na-zavodite-veroyatno-e-samo-edin-ot-nachinite-za-spravyane-sas-situatsiyata-v-karnobat.html", "text": "Спирането на заводите вероятно е само един от начините за справяне със ситуацията в Карнобат. Това каза пред журналисти Радосвет Радев, председател на Българската стопанска камара по време на брифинг в Областната управа в Бургас по повод затварянето на заводите във „Винпром Карнобат“, предаде репортер на  Радио „Фокус“ – Бургас . Според Радев все още не е ясно обаче защо чак сега са открити нередностите в предприятието. \r\n„Квалификациите на деянията са абсолютно укорими. Няма как да си част от бизнес общността  и да не плащаш данъци. Следователно справедливостта налага нарушителите да бъдат „изравнени“ със всички останали данъкоплатци“, посочи още Радев. По думите му чрез забавянето на акцията са били толерирани некоректните към държавата и са били дискриминирани коректните към нея. „Вероятно можеше да не се спира производственият процес, да се спести социално напрежение и протестите. Защо не е направено обаче, не мога да кажа“, допълни председателят. \r\nМария ГЕОРГИЕВА", "date": "2018.09.25", "title": "Радосвет Радев, Българска стопанска камара: Спирането на заводите вероятно е само един от начините за справяне със ситуацията в Карнобат"}
{"url": "http://www.focus-news.net/news/2018/09/25/2571018/shumen-kmetat-lyubomir-hristov-pozdravi-otbora-ot-9-to-ou-panayot-volov-za-postignatiya-uspeh-na-xix-republikanski-sastezaniya-na-mladezhkite-protivopozharni-otryadi.html", "text": "Кметът на Шумен Любомир Христов поздрави отбора от  9-то ОУ „Панайот Волов“ в Шумен за постигнатия успех на XIX Републикански състезания на младежките противопожарни отряди „Млад огнеборец“ – Албена 2018 г, предаде репортер на  Радио „Фокус“ - Шумен . Днес той прие малките огнеборци, техният ръководител Слави Димов и директорът на училището Стефан Баев. Той им благодари за спечелената купа в комплексното класиране на състезанието, което е поредно достойно представяне на Шумен. „Пожарникарската професия е изключително отговорна и хуманна. Тя спасява човешки животи, имуществото на хората и природата. Надявам се за мнозина от вас тя да стане професия и в бъдеще. Това е важна и необходима в съвремието професия, и тази нощ първи след бурята на улицата излязоха пожарникарите и екипите на Гражданска защита“, заяви Любомир Христов. „Браво! С труд и постоянство вие успяхте да постигнете това, към което отборът се е стремил през годините“, поздрави шампионите и Красимир Колев, началник на Районна служба „Пожарна безопасност и защита на населението“ - Шумен. „За мен и отборът тази среща е чест и удоволствие. Благодаря на отбора за отличното представяне и завоюваното първо място на републиканското състезание. Благодаря  и на всички бивши състезатели от отбора. Той съществува 10 години и ежегодно се явява на турнири и републикански състезания. Всяка година напускат половината и всяка година се гради нов отбор, на който тези, които са завършили помагат. Благодаря за безрезервната помощ от пожарната, за тяхното доверие и търпение, за да можем да постигнем този връх.  За нас е чест, че през 2019 година отборът на Шумен ще представлява България на европейското първенство на младежките противопожарни отряди“, заяви Слави Димов. \r\nИвелина ИВАНОВА", "date": "2018.09.25", "title": "Шумен: Кметът Любомир Христов поздрави отбора от  9-то ОУ „Панайот Волов“ за постигнатия успех на XIX Републикански състезания на младежките противопожарни отряди"}
{"url": "http://www.focus-news.net/news/2018/09/25/2571022/burgas-filialat-na-natsionalnata-hudozhestvena-akademiya-shte-otkrie-uchebnata-godina-na-3-oktomvri.html", "text": "Филиалът на Националната художествена академия в Бургас ще открие учебната година на 3 октомври. Това съобщиха от пресцентъра на  Общината . Това е първото висше учебно заведение, което отваря врати в Бургас след откриването на Бургаския свободен университет през 1991 година. \r\nЦеремонията ще започне в 17.00 часа с музикално изпълнение на възпитаници от НУМСИ „Проф. Панчо Владигеров“. Водосвет за здраве и благополучие на новия филиал, неговите преподаватели и възпитаници ще отслужат представители на бургаското православно духовенство. \r\nПриветствие към първокурсниците ще отправят ректорът на Академията проф. Николай Драчев, кметът на Бургас Димитър Николов и директорът на филиала на НХА в Бургас проф. Георги Янков. По време на откриването на учебната година първокурсниците ще получат своите студентски книжки. \r\nПреподавателите в бургаския филиал на Националната художествена академия ще представят обща изложба със свои творби. Тя ще бъде открита в залите на Магазия 1 непосредствено след официалната церемония по откриването на учебната година. \r\nПовече от 40 студенти ще се обучават по специалностите „Живопис“, „Графика“, „Книга, илюстрация, печатна графика“, „Плакат и визуална комуникация“, „Рекламен дизайн“ и магистърска програма „Арттерапия“. В учебните програми на специалностите са включени общообразователните дисциплини, обслужвани от катедрите „Рисуване“ и „Изкуствознание“. \r\nЛекционните зали и ателиетата, в които ще се обучават студентите от филиала на НХА в Бургас, се намират в обновената сграда на Магазия 1 в зоната за свободен достъп на бургаското пристанище. Община Бургас със собствени средства направи реконструкция и преустройство на учебните стаи, за да отговарят на необходимите изисквания. \r\nРазположението на филиала и близостта му до морето създава условия за прекрасна творческа атмосфера, която ще помага на студентите да развиват артистичните си способности.", "date": "2018.09.25", "title": "Бургас: Филиалът на Националната художествена академия ще открие учебната година на 3 октомври"}
{"url": "http://www.focus-news.net/news/2018/09/25/2571023/bsp-prez-izminalite-dve-sedmitsi-viziya-za-balgariya-be-predstavena-v-oblastite-blagoevgrad-veliko-tarnovo-gabrovo-i-targovishte.html", "text": "Над 700 души от област Благоевград се срещнаха с народните представители от ПГ на \"БСП за България\" и обсъдиха с тях Визия за България, съобщиха от  пресцентъра на БСП.  На първата среща по представянето на \"Визия за България\" в Банско жителите на града поставиха въпроси, свързани с развитието на туризма и парк Пирин, задълбочаващите се социални неравенства, липса на подготвени кадри, нарушаване на екологичните норми при реализирането на водния цикъл в общината. Други проблеми на жителите на областта, представени пред народните представители  бяха свързани с обезлюдяването на малките населени места, корупция при добива на дървесина, достъпна здравна помощ, достъпа до образование, ниските доходи. \"Да спре износът на природни ресурси и да се осигурят стимули за преработката в общините\", поискаха още жителите на Благоевградска област.  \r\n\"Липсата на развитие на високи технологии в областта, проблемите на средното и висше образование, ниските заплати в региона, лошата инфраструктура, безработица, подобряване нивото на социалните услуги\", това бяха само част от проблемите, които над 800 жители на област Велико Търново поставиха пред народните представители от ПГ на \"БСП за България\". Други наболели проблеми, поставени пред тях бяха свързани с демографията и дисбаланса между пазара на труда и образованието. Лошото състояние на общинската болница в Горна Оряховица, която е задлъжняла с 1 млн. лв, е един от нерешените въпроси на жителите на общината.  \r\nЖителите на Велико Търново и населените места в областта дадоха  своите предложения за допълване на \"Визия за България\". Те поискаха държавата да застане зад малкия и среден бизнес, да бъдат описани и разработени конкретни мерки за справяне с вътрешната миграция и обезлюдяване на малките населени места. \"Да се обърне внимание на спешната помощ и развитието й, особено в малките населени места,  раздел \"Демография\" да бъде първи във Визията\", поискаха жители на общините Килифарево и Стражица.  \r\nВ Габрово стотици жители на областта поискаха във \"Визия за България\" да бъде доразвито и конкретизирано решаването на демографската криза, повишаването на доходите на населението, улесняването на достъпа до здравеопазването. Млад учител от Трявна направи предложение за пълна държавна издръжка на деца в задължителната предучилищна подготовка, както и въвеждането на един учебник по един предмет. \"Училищни планове и програми, съобразени с възрастовите и психологическите особености на децата и пресичане на подмяната на българската история да залегнат във Визията\", предложи още той.  \r\nЛипса на добри условия за инвестиции и най-високата безработица в страната - 37% от работоспособното население- бе основният проблем, поставен от жителите на общ. Антоново обл. Търговище. Корупцията при добива на дървесина бе проблем, поставен от жителите на Търговище. Те сигнализираха на народните представители за опасност от закриване на МБАЛ в Търговище. \"Справяне с битовата престъпност и държавата да бъде гарант за сигурността, допълнителни средства за смесените и малките училища и осигуряване на психолог във всяко училище, центрове за оказване на безплатна правна помощ на социално слаби граждани, промяна на законодателството за работещите пенсионери\", бяха част от предложенията за допълване на Визията от жителите на област Търговище.", "date": "2018.09.25", "title": "БСП: През изминалите две седмици \"Визия за България\" бе представена в областите Благоевград, Велико Търново, Габрово и Търговище"}
{"url": "http://www.focus-news.net/news/2018/09/25/2571017/tass-rusiya-poluchi-ot-ukrayna-ofitsialna-nota-za-razvalyaneto-na-dogovora-za-priyatelstvo.html", "text": "На 24 септември Русия получи официална нота от Киев за непродължаване на Договора за приятелство, съобщи във вторник пред журналистите директорът на департамента по въпросите на ОНД (Общността на независимите държави) към Министерството на външните работи на Русия Андрей Руденко, цитиран от  ТАСС . \r\n„В понеделник временно повереният (в делата на Украйна) ни донесе нотата“, информира дипломатът. По неговите думи, договорът ще престане да действа от 1 април 2019 година. \r\nРуденко заяви, че Москва съжалява за решението на Киев да развали договора за приятелство. „Украйна реши да не продължава големия договор с Русия и, разбира се, ние съжаляваме много за това. Независимо, че този договор беше рамков, той задаваше тона за всички други споразумения“, отбеляза той. \r\nТАСС припомня, че Договорът за приятелство, сътрудничество и партньорство между Украйна и Руската Федерация е подписан през май 1997 година и влиза в сила през април 1999 година за срок от 10 години с автоматично продължаване за следващите десетилетни периоди при липса на възражения от страните. През октомври 2018 година изтича срока, когато страните трябва да заявят намеренията си за продължаване или прекратяване на действието на договора за поредния период. \r\nПревод и редакция:", "date": "2018.09.25", "title": "ТАСС: Русия получи от Украйна официална нота за развалянето на Договора за приятелство"}
{"url": "http://www.focus-news.net/news/2018/09/25/2571020/ministar-vladislav-goranov-parlamentat-tryabva-maksimalno-barzo-da-razgleda-zakonodatelni-promeni-koito-da-preodoleyat-praznotite-v-nk-otnosno-nezakonnoto-proizvodstvo-na-aktsizni-stoki.html", "text": "Парламентът трябва максимално бързо да започне разглеждането на законодателни промени, които да преодолеят празнотите в НК във връзка с незаконното производство на акцизни стоки. Това каза министърът на финансите Владислав Горанов във връзка с контрола на производството на акцизни стоки и необходимите в тази връзка промени в акцизното законодателство, предаде репортер на  Агенция „Фокус“ . „Разбрах от главния прокурор, че има определени празноти в Наказателния кодекс, които разбудиха нашия интерес. Целта на днешната среща беше да създадем организация на дефицитите в НК. Тук според мен ролята на Българския парламент е максимално бързо да започне разглеждането на законодателни изменения, които да преодолеят празнотите в наказателното законодателство, което да даде възможност за разкритие и поемане на наказателна отговорност за определен тип дейности“, заяви още министър Горанов. \r\nЦветелин ДИМИТРОВ", "date": "2018.09.25", "title": "Министър Владислав Горанов: Парламентът трябва максимално бързо да разгледа законодателни промени, които да преодолеят празнотите в НК относно незаконното производство на акцизни стоки"}
{"url": "http://www.focus-news.net/news/2018/09/25/2571025/sport-zhurnalist-tvardi-che-zidan-shte-e-naslednikat-na-mourinyo-v-manchestar-yunayted.html", "text": "Бившият старши треньор на Реал Мадрид Зинедин Зидан поддържа контакт с представители на Манчестър Юнайтед, разкрива испанският журналист Едуардо Инда, бивш редактор във вестник El Mundo. \r\nЗидан все още е безработен, след като в края на миналия сезон се оттегли от испанския гранд и обяви, че ще си почива една година, но слуховете сочат, че той е най-вероятния наследник на Жозе Моуриньо. По думите на испанския журналист, французинът вече е получил предложение да стане мениджър на Юнайтед, ако португалеца се провали, като дори е договорено и възнаграждението му – по 20 милиона евро на сезон.", "date": "2018.09.25", "title": "Спорт: Журналист твърди, че Зидан ще е наследникът на Моуриньо в Манчестър Юнайтед"}
{"url": "http://www.focus-news.net/news/2018/09/25/2571013/angela-merkel-london-ne-znae-kakvo-tochno-iska-v-pregovorite-za-brekzit.html", "text": "Германският канцлер Ангела Меркел заяви във вторник, че Великобритания все още не е изразила ясна позиция относно желанията си за бъдещите отношения между Лондон и Брюксел след Брекзит и предупреди, че остават само „между шест и осем седмици“ за постигане на окончателно споразумение, предава  AFP . \r\nУспехът на предстоящите преговори зависи „до голяма степен от това какво иска реално Великобритания и разговорите по този въпрос до сега не са съвсем ясни“, посочи Меркел по време на бизнес конференция в Берлин. \r\nПревод и редакция:", "date": "2018.09.25", "title": "Ангела Меркел: Лондон не знае какво точно иска в преговорите за Брекзит"}
{"url": "http://www.focus-news.net/news/2018/09/25/2571026/sofiya-intenzivno-e-dvizhenieto-na-tovarni-avtomobili-v-rayona-na-iskarskoto-defile-v-dvete-posoki.html", "text": "Интензивно е движението на товарни автомобили в района на Искърското дефиле и в двете посоки, съобщи  слушател на Радио „Фокус“ . Мост на завоя налага изчакване, за да се разминат товарните автомобили, което затруднява и забавя движението.", "date": "2018.09.25", "title": "София: Интензивно е движението на товарни автомобили в района на Искърското дефиле в двете посоки"}
{"url": "http://www.focus-news.net/news/2018/09/25/2571031/gd-granichna-politsiya-intenziven-e-trafikat-za-tovarni-avtomobili-na-gkpp-dunav-most-2-i-feribot-oryahovo.html", "text": "Интензивен е трафикът за товарни автомобили на ГКПП „Дунав мост 2“ и ферибот „Оряхово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската, българо-македонската, българо-гръцката и българо-турската граница на трафикът е нормален  на всички гранични контролно-пропускателни пунктове.", "date": "2018.09.25", "title": "ГД „Гранична полиция“: Интензивен е трафикът за товарни автомобили на ГКПП „Дунав мост 2“ и ферибот „Оряхово“"}
{"url": "http://www.focus-news.net/news/2018/09/25/2571030/smolyan-bez-problemi-se-osashtestvyava-preminavaneto-na-avtomobili-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването на автомобили през граничните пунктове с Гърция „Маказа“, „Златоград“ и „Капитан Петко войвода“ към 14.00 часа, съобщиха за  Радио „Фокус“ – Смолян  от Главна дирекция „Гранична полиция“. На останалите гранични пунктове на българо-гръцката граница, трафикът също е нормален на вход и изход. \r\nНели ГЕРГЬОВСКА", "date": "2018.09.25", "title": "Смолян: Без проблеми се осъществява преминаването на автомобили през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/25/2571021/1tv-makedoniya-edi-rama-i-aleksandar-vuchich-sa-sponsori-na-plana-za-razmyana-na-teritorii-mezhdu-kosovo-i-sarbiya.html", "text": "Лидерът на най-голямата албанска опозиционна партия Лулзим Баша обвини премиера на Албания Еди Рама и президентът на Сърбия Александър Вучич, че са отдадени изцяло на плана за размяна на територии между Белград и Прищина, предава  скопският телевизионен канал „1ТВ“ . \r\nПо думите на Баша, Рама и Вучич са спонсори на този план, който ще дестабилизира региона. \r\n„Еди Рама има основно участие в опасния план за размяна на територии между Косово и Сътбия. Заедно със сръбския президент Вучич, Рама използва лобира за придвижване на този проект, който ще дестабилизира балканския регион. Все пак, международните представители казаха „не“ на тази идея и ние трябва да гледаме напред“, заяви Баша в рамките на гостуването си в предаване на тиранската телевизия Top Channel. \r\nМинистър-председателят на Албания преди няколко дни коментира идеята за корекция на границите между Косово и Сърбия, като отбеляза, че това е исторически шанс, който идва веднъж на 30 години, но, както допълни той, няма формулирана окончателна идея по този въпрос. \r\nРама не пожела открито да подкрепи едната или другата страна по въпроса за размяната на територии между Сърбия и Косово, за което настояват Вучич и Тачи, но това беше първото му по-конкретно официално изявление във връзка с идеята, отбелязва скопската медия. \r\n„1ТВ“ припомня още, че албанският президент Илир Мета, както и лидерите на другите опозиционни партии, се обявиха против корекцията на границите, като също се обосноваха с това, че тя е много опасна за мира и стабилността в региона. \r\nПревод и редакция:", "date": "2018.09.25", "title": "„1ТВ“ (Македония): Еди Рама и Александър Вучич са спонсори на плана за размяна на територии между Косово и Сърбия"}
{"url": "http://www.focus-news.net/news/2018/09/25/2571024/ministarat-na-vatreshnite-raboti-mladen-marinov-otkri-obnovenata-sgrada-na-odmvr-pazardzhik.html", "text": "Министърът на вътрешните работи Младен Маринов откри обновената сграда на ОДМВР - Пазарджик, предаде репортер на  Радио „Фокус“ – Пазарджик . „Всеки обществен ресурс, вложен в сигурност, не е загубен, а възвръща много повече стойността си, тъй като сигурността е едно от основните потребности на всеки човек. Нека тази обновена сграда да даде ново начало и позитивна енергия на служителите на ОДМВР - Пазарджик, които в крайна сметка със своя труд обслужват гражданите, обществеността, а хората да се чувстват сигурни и удовлетворени от работата им“, каза Маринов. Вътрешният министър посочи, че този процес е двустранен – трябва да се отдава необходимото уважение и към полицая и към гражданите, диалогът между тях трябва да е непрекъснат, трябва да има достъп до всяка една услуга, която предоставя ОДМВР и всеки един сигнал да се отработва своевременно и в полза на гражданите.  \r\n„Като министър на вътрешните работи ще продължа да работа в посока подобряване на условията на труд и подобряване на материално техническото обезпечаване на служителите“, заяви министър Маринов. По думите му полицаите трябва да се чувстват защитени по време на работа, а тази защита е свързана с добра екипировка, с достатъчно автомобили, с въоръжение – само тогава можем да изискваме от тях да дават сигурност и на останалите граждани.  \r\nНа тържествената церемония присъстваха зам.-министър Стефан Балабанов, директорът на ОДВМР - Пазарджик старши комисар Йордан  Рогачев, областният управител Стефан Мирев, народният представител Десислава Тодорова, кметът на община Пазарджик Тодор Попов, представители на съдебната власт, на държавни и общински структури, граждани. \r\nВаня НИКОЛОВА", "date": "2018.09.25", "title": "Министърът на вътрешните работи Младен Маринов откри обновената сграда на ОДМВР - Пазарджик"}
{"url": "http://www.focus-news.net/news/2018/09/25/2571028/veliko-tarnovo-80-izpalniteli-shte-vzemat-uchastie-v-16-tiya-mezhdunaroden-konkurs-srebarna-yantra.html", "text": "80 изпълнители ще вземат участие в 16-тия Международен конкурс „Сребърна Янтра“, който ще се проведе във Велико Търново. Това съобщи организаторът на конкурса Румяна Начева, предаде репортер на  Радио „Фокус“ – Велико Търново . В четири възрастови групи ще се състезават изпълнители на възраст от 5 до 25 години от Италия, Кипър, Молдова, Румъния, Швейцария, Босна и Херцеговина, Словения и България. Конкурсът ще се проведе в последните дни на месец септември – от 27 до 30 септември на сцената на МДТ „Константин Кисимов“. \r\n„Конкурсът „Сребърна Янтра“ е един от малкото в България, които се провежда след предварителна селекция. Винаги допускаме по 20 изпълнители във всяка една от 4-те възрастови групи, така че отново ще видим 80 селекционирани млади таланти, на възраст от 5 до 25 години“, допълни Румяна Начева. Тя посочи, че най-малкият изпълнител тази година е на 5 години – Алексема от град Бургас. \r\nКонкурсът се провежда в два тура. Първият тур е изпълнение на българска песен или на песен на езика, който се говори в страната, от където идва участникът. Във втория тур изпълнители трябва да изпеят песен на чужд език. \r\nОткриването е на 27 септември, а Гала концертът на лауреатите е в последната вечер – 30 септември. Автори на статуетката Гран при са  Чавдар Велчев и Адриан Новаков. Голямата награда е съпроводена от парична сума от 1000 лева. Председател на журито отново ще е Силвия Кацарова. Членове са Роко Палацо – продуцент на Roxyl Music – Италия, Каталин Даскалу – продуцент от Румъния, проф. д-р Родика Рошиору – вокален педагог от Молдова и Христо Паскалев – Паскал – поп изпълнител, член на F.I.D.O.F. За първи път като членове в журито влизат изпълнителката Християна Лоизу и музикалният директор на Представителния ансамбъл на Въоръжените сили на Република България. \r\nРумян Начева припомни, че през годините носители на Гран При „Сребърна Янтра“ са били Пламена Петрова, Ирина Костина от Молдова, Пламен Пътов, Стела Ботез от Молдова, Ванеса Илиева, Ирина Василкова от Молдова, Олга Горчински от Молдова, Ана-Мария Янакиева, Флория Цанкова, Елхаида Дани от Албания, Клаудия Чикатери от Италия, Ева Бото от Словения, Николета Скарпинелла от Италия, Радко Петко, а минлата година носител на приза стана Росела Зитиело от Италия. \r\nКонкурсът „Сребърна Янтра“ се предава директно в реално време по интернет, в  YouTube-каналa „Silver Yantra“. \r\nОрганизатори на Международия конкурс за млади изпълнители „Сребърна Янтра” са сдружение „Сребърна Янтра – 2003”, Община Велико Търново и ДЕС „Румина”. Конкурсът се провежда по патронажа на кмета на Велико Търново Даниел Панов и на министърът на отбраната Красимир Каракачанов. \r\nНадежда КРЪСТЕВА", "date": "2018.09.25", "title": "Велико Търново: 80 изпълнители ще вземат участие в 16-тия Международен конкурс „Сребърна Янтра“"}
{"url": "http://www.focus-news.net/news/2018/09/25/2571033/ministar-petya-avramova-shte-uchastva-v-diskusionniya-forum-stroitelstvoto-prez-2019-g-perspektivi-i-predizvikatelstva-na-26-septemvri.html", "text": "На 26 септември министърът на регионалното развитие  и благоустройството Петя Аврамова ще участва в Oсмия дискусионен форум „Строителството през 2019 г. – перспективи и предизвикателства”. Това съобщиха от пресцентъра на  Министерство на регионалното развитие и благоустройството . Организираното от Камарата на строителите в България и в. „Строител“ събитие ще се проведе от 9.00 часа в зала „Средец“ на „София хотел Балкан“.", "date": "2018.09.25", "title": "Министър Петя Аврамова ще участва в дискусионния форум „Строителството през 2019 г. – перспективи и предизвикателства“ на 26 септември"}
{"url": "http://www.focus-news.net/news/2018/09/25/2571032/vasil-tonchev-sova-haris-ideite-na-viziya-za-balgariya-se-haresvat-ot-horata-no-te-ne-vazpriemat-bsp-kato-subekta-koyto-mozhe-da-gi-osashtestvi.html", "text": "Идеите на „Визия за България“ се харесват от хората, но те не възприемат БСП като субекта, който може да ги осъществи. Това каза за  Агенция „Фокус“  директорът на агенция „Сова Харис“ Васил Тончев във връзка с резултатите от последното национално представително изследване на агенцията върху електоралните нагласи. \r\n„Ако трябва да дадем най-обща характеристика на ситуацията, то можем да кажем, че тя е патова. Нито една от големите политически сили не може да получи превес и по този начин някак си да прокара своята политическа линия. Но пък са достатъчно мощни и с достатъчно силна подкрепа, така че да блокират инициативите на своите опоненти. В същото време напрежението сред обществото е доста голямо, така че можем да очакваме в близко бъдеще то да избие и в някакви политически инициативи от страна на самите хора. Но за начина, по който ще се развие ситуацията, може само да гадаем“, коментира Тончев. Той обясни, че предстои доста горещ политически сезон. \r\n„Изненадващото за мен например е, че идеите, които бяха развити във „Визия за България“ на БСП и дават една основа за разсъждения по основни неща, които трябва да се решат в нашето общество, за да може да се подобри ситуацията, се харесват. Но на този етап хората не възприемат БСП като субекта, който може да осъществи нещата. В следствие на това може би и подкрепата за БСП не нараства, а остава такава, каквато беше в предишните месеци“, коментира Тончев. \r\nЦветилена СИМЕОНОВА", "date": "2018.09.25", "title": "Васил Тончев, „Сова Харис“: Идеите на „Визия за България“ се харесват от хората, но те не възприемат БСП като субекта, който може да ги осъществи"}
{"url": "http://www.focus-news.net/news/2018/09/25/2571035/varna-obshtina-aksakovo-e-domakin-na-mezhdunarodna-konferentsiya-sotsialni-uslugi-na-edno-gishe-nov-podhod-za-sotsialno-vklyuchvane.html", "text": "Община Аксаково е домакин на международна конференция „Социални услуги на едно гише-нов подход за социално включване“, предаде репортер на  Радио „Фокус“ – Варна . Форумът, който ще продължи в рамките на два дни, се организира в рамките на проект „Социални услуги на едно гише” по Оперативна програма „Развитие на човешките ресурси“. На конференцията присъстват представители на чуждестранните организации, представители на общините от Варненска област, както и други организации, работещи в социалната сфера, като в рамките на двата дни участниците ще бъдат над 60 души. Целта на конференцията е да се разпространи опитът на общините Игуалада, Хорсенс, Полска Асоциация за социални услуги сред широката общественост, както и опита на община Аксаково с приложението на пилотния модел „Социално обслужване на едно гише“. В рамките на проекта чрез работни посещения в партньорските общини са проучени практики за интегрираните услуги и предоставяне на достъп до тях, като социално интегриране чрез предоставянето на комплекс от услуги, включващи социален асистент, здравни грижи, образователни и културни услуги. Всички проучени практики са публикувани в издание на Европейската социална мрежа „Integrated Social Services in Europe- A study looking at how local public services are working together to improve people`s life“. Въз основа на проучените практики в началото на юли 2018 година в община Аксаково бе разкрит Център за предоставяне на социални услуги на едно гише, който е иновативен за България. Основна цел на проекта е  изграждане на административен капацитет на служителите в Община Аксаково чрез въвеждане на социални иновации, изучаване добри практики, изграждане на специфични умения за партньорство в областта на социалното включване и борбата с бедността, равните възможности и недискриминация и условията на труд. \r\nМарияна ВАЛЕНТИНОВА", "date": "2018.09.25", "title": "Варна: Община Аксаково е домакин на международна конференция „Социални услуги на едно гише-нов подход за социално включване“"}
{"url": "http://www.focus-news.net/news/2018/09/25/2571027/ministar-tsetska-tsacheva-postavili-sme-srok-do-kraya-na-sledvashtata-sedmitsa-promenite-v-nakazatelniya-kodeks-da-badat-na-vnimanieto-na-narodnite-predstaviteli.html", "text": "Поставили сме срок до края на следващата седмица промените в Наказателния кодекс да бъдат на вниманието на народните представители. Това каза министърът на правосъдието Цецка Цачева във връзка с контрола на производството на акцизни стоки и необходимите в тази връзка промени в акцизното законодателство, предаде репортер на  Агенция „Фокус“ . Министър Цачев обясни, че в спешен порядък още в рамките на деня експертна група в Министерство на правосъдието заедно с представители на прокуратурата и на Министерството на финансите ще изработят промени в чл. 234 на НК, който предвижда наказателна отговорност за лица, които продават или държат на склад акцизни стоки без бандерол, но не и за лицата, които произвеждат такива стоки. \r\nЦачева обясни, че след като съответните промени бъдат изготвени от въпросната експертна комисия, те ще бъдат внесени като предложение в Народното събрание от председателя на парламентарната правна комисия Данаил Кирилов, а на по реда на Министерство на правосъдието, за да се спести време.  \r\nПо думите ѝ е констатирано, че само чрез административно наказателните уредби не може да бъде предотвратено производството на акцизни стоки по начин, тъй в държавата липсва информация за нарушения до момента на проверките.  \r\nЦветелин ДИМИТРОВ", "date": "2018.09.25", "title": "Министър Цецка Цачева: Поставили сме срок до края на следващата седмица промените в Наказателния кодекс да бъдат на вниманието на народните представители"}
{"url": "http://www.focus-news.net/news/2018/09/25/2571037/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще чуете какви мерки предлага Общината за подпомагане на младите семейства с деца. Ще коментираме и предприетите мерки за охрана на църковните храмове на територията на общината. По темата наш събеседник ще бъде протойерей Атанас Манолов, архиерейски наместник на Панагюрска духовна околия. Във втората част на предаването ще ви разкажем за облеклото на панагюрката през Възраждането и навлизането на тенденции от Западна Европа в него. Повече за най-интересните елементи в това облекло ще чуете от директора на Историческия музей в Панагюрище доц. д-р Атанас Шопов. В края на предаването ще се върнем и към историята на най-голямото читалище в Панагюрище – НЧ „Виделина 1865“. Ще чуете каква е неговата роля през годините като хранител на българската духовност и култура.  \r\nПредаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.09.25", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/09/25/2571036/veliko-tarnovo-myuzikalat-zlatnoto-petle-shte-bade-predstaven-v-svishtov-po-povod-praznika-na-grada-svishtovski-loznitsi.html", "text": "Мюзикълът „Златното петле“ ще бъде представен в Свищов по повод празника на града „Свищовски лозници“. Местната публика ще има възможност да се наслади на спектакъла в рамките на две представления, съобщи за  Радио „Фокус“ – Велико Търново  Росен Маринов, директор Дирекция „Култура и културно наследство“ в Община Свищов. Той уточни, че и двете постановки ще са напълно безплатни. Те ще се случат на сцената на Първо българско народно читалище „Еленка и Кирил Д. Аврамови“ на 27 септември от 09.30 и 11.00 часа. „Представленията не са само за деца, те могат да се посетят от всеки, който проявява интерес“, обясни Росен Маринов. Мюзикълът е на Врачанската симфониета. Музиката е на Вячеслав Улановски. \r\nЛуиза ТРАНЧЕВА", "date": "2018.09.25", "title": "Велико Търново: Мюзикълът „Златното петле“ ще бъде представен в Свищов по повод празника на града „Свищовски лозници“"}
{"url": "http://www.focus-news.net/news/2018/09/25/2571029/gl-prokuror-sotir-tsatsarov-protsentat-na-uslovnite-prisadi-ne-mozhe-da-bade-merilo-za-nakazatelnoto-proizvodstvo.html", "text": "Процентът на условните присъди не може да бъде мерило за наказателното производство. Това каза главният прокурор Сотир Цацаров във връзка с контрола на производството на акцизни стоки и необходимите в тази връзка промени в акцизното законодателство, предаде репортер на  Агенция „Фокус“ .  На въпрос защо 63% от присъдите по данъчни престъпления са условни, Цацаров коментира: „Според мен трябва да видите тези присъди не само за данъчните, но и за всички престъпления. Законът е предвидил възможността за неосъждани лица да се постановя условно осъждане. Това е нещо обичайно. Не ми се иска да тълкувам въпроса защо в закона има условно осъждане. Това осъждане е въпрос на правна техника и това има своето значение“.  \r\n„За мен тези пропуски в законодателството не са констатирани сега. Сега имаме възможност да сме чути. За мен това не е нещо ново. Въпросът е идеите, намеренията и волята да са облечени в подходяща законодателна техника“, допълни Цацаров.  \r\nМариела РУСЕВА", "date": "2018.09.25", "title": "Гл. прокурор Сотир Цацаров: Процентът на условните присъди не може да бъде мерило за наказателното производство"}
{"url": "http://www.focus-news.net/news/2018/09/25/2571039/smolyan-mazhka-vokalna-grupa-ot-topolovgrad-beshe-spetsialen-gost-na-natsionalnite-haydushki-praznitsi-kapitan-petko-voyvoda-v-grad-chepelare.html", "text": "От 22 до 24 септември Мъжката вокална група при Читалище „Св.св. Кирил и Методий - 1894“- Тополовград беше специален гост Националните хайдушки празници \"Капитан Петко Войвода\" в град Чепеларе. Това съобщиха от пресцентъра на  Община Тополовград . Групата придружиха заместник-кметът на общината Маргарита Георгиева, председателят на читалището Трифон Ламбов, Красимира Ятакчиева - началник отдел „Хуманитарни и социални дейности“ в Общинската администрация. Гостите от Тополовград бяха посрещнати с особена почит - като потомци на каваклийци, посрещнали и освободили Капитан Петко войвода. Под съпровода на гайдарски състав пред Паметника на Капитан Петко войвода гласовитите тополовградчани изпълниха емблематичната песен „Горице“, на фона на която бе посрещнат на бял кон “Войводата”. Групата участва и в концерт на откритата сцена с изпълнение на три патриотични песни, които предизвикаха бурните овации на публиката.  \r\nГостите от Тополовград присъстваха и на народното веселиe с участието на Илия Луков. По време на празника те имаха възможност да разгледат Изложба на исторически оръжия от национално-освободителните борби на българския народ и Руско-турската война 1877- 1878 г., да се насладят на вечните хайдушки песни.  \r\nНационалните хайдушки празници \"Капитан Петко Войвода\" в град Чепеларе се организират за втори път от Община Чепеларе и Съюза на Тракийските Дружества в България. За популярната тополовградска група бе чест да участва в празника заедно с изпълнители от област Смолян и от други градове на България. В знак на уважение и признателност към Кмета на Община Чепеларе Славка Чакърова и организаторите за хубавия празник тополовградчани подариха картина на тополовградския художник Иван Димитров.", "date": "2018.09.25", "title": "Смолян: Мъжка вокална група от Тополовград беше специален гост на Националните хайдушки празници \"Капитан Петко Войвода\" в град Чепеларе"}
{"url": "http://www.focus-news.net/news/2018/09/25/2571038/gl-prokuror-sotir-tsatsarov-nk-tryabva-da-presledva-nelegalnoto-proizvodstvo-na-aktsizni-stoki-a-ne-samo-darzhaneto-ili-prodazhbata-im.html", "text": "НК следва да преследва нелегалното производство на акцизни стоки, а не само държането или продажбата им. Това каза главният прокурор Сотир Цацаров във връзка с контрола на производството на акцизни стоки и необходимите в тази връзка промени в акцизното законодателство, предаде репортер на  Агенция „Фокус“ . „Последното заседание на парламентарната комисия за противодействие на сивата икономика още веднъж ни даде възможност да подчертаем нещо, което като теза е било винаги поддържано от страна на държавното обвинение, а именно необходимост от промени в член 234 от НК. Действащата сега правна уредба преследва продажбата и държането на акцизни стоки без бандерол. Тезата, която беше изложена и на парламентарната комисия е спешна нужда от промени. Тя е закъсняла, но и необходима в няколко насоки“, заяви Цацаров и изброи въвеждане на нова форма на изпълнително деяние на престъплението, а именно производство на акцизни стоки без бандерол или в нарушение на лицензионен или регистрационен режим. „Казано по друг начин - Наказателният кодекс следва да преследва не само държането или продажбата, а следва да преследва на първо място нелегалното производство на такива стоки“, поясни той. „Втората насока, в която предлагаме изменение са свързани с промяна в дефиницията на изпълнителното деяние „продавам“. То трябва да бъде според нас „разпространявам под каквото и да е  форма“.  Предлагаме и въвеждане на регистрационен режим по отношение на машините и съоръженията, които са необходими за производство на такива стоки. Съществуващия свободен пазар, свързан с тях дава възможност това нелегално производство, било на алкохол или цигари, да бъде мобилно – и на територията на страната, и в чужбина“, обясни Цацаров. „Това са идеите ни, считаме, че към момента е налице и съответната воля, която да доведе до тези промени“, каза още главният прокурор. \r\nМариела РУСЕВА", "date": "2018.09.25", "title": "Гл. прокурор Сотир Цацаров: НК трябва да преследва нелегалното производство на акцизни стоки, а не само държането или продажбата им"}
{"url": "http://www.focus-news.net/news/2018/09/25/2571040/mvr-18-129-prevozni-sredstva-sa-provereni-v-posledniya-raboten-den-na-minalata-sedmitsa-i-trite-pochivni-dni-izdadeni-sa-6-160-fisha-i-2-631-akta-za-narusheniya.html", "text": "Продължават проверките на полицията в рамките на ежедневния засилен контрол по пътищата на страната. Това съобщиха от пресцентъра на  МВР . В последния работен ден на миналата седмица и трите почивни дни полицейските екипи са проверили 18 129 моторни превозни средства и 23 965 души. Издадени са 6 160  фиша, 2 631 акта за установени административни нарушения, констатирани са 8 581 случая на превишена скорост и са издадени 397 заповеди за принудителни административни мерки.  \r\nОтнети са 194 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 956 електронни фиша.", "date": "2018.09.25", "title": "МВР: 18 129 превозни средства са проверени в последния работен ден на миналата седмица и трите почивни дни, издадени са 6 160  фиша и 2 631 акта за нарушения"}
{"url": "http://www.focus-news.net/news/2018/09/25/2571045/stefan-radev-kmet-na-sliven-obrazovanieto-e-nay-dobrata-investitsiya-koyato-mladite-hora-biha-mogli-da-napravyat-za-sobstvenoto-si-razvitie.html", "text": "С тържествена церемония днес беше открита новата академична година в Инженерно-педагогически факултет и Колеж – Сливен към Технически университет – София. Това съобщиха от пресцентъра на  Община Сливен . На събитието присъства кметът Стефан Радев, който приветства студентите за избора им да инвестират в образование, както и да развиват своите знания и умения. \r\n„Образованието е най-добрата инвестиция, която младите хора биха могли да направят за собственото си развитие. Дерзайте, не спирайте да се развивате и поддържайте стремежа си за успешна реализация и усъвършенстване на наученото. Нашият град има нужда от млади и креативни хора като вас“, посочи в словото си Стефан Радев. \r\nСтудентите поздрави и заместник областният управител Камен Костов, който връчи поздравителен адрес от името на областния управител Чавдар Божурски. \r\nОбщо 240 са новоприетите студенти тази година. Предстои класиране и приемане на кандидатите за обучение в образователно-квалификационната степен „магистър“.", "date": "2018.09.25", "title": "Стефан Радев, кмет на Сливен: Образованието е най-добрата инвестиция, която младите хора биха могли да направят за собственото си развитие"}
{"url": "http://www.focus-news.net/news/2018/09/25/2571042/ministar-vladislav-goranov-kategorichno-ima-narushenie-v-tehnologichnata-shema-na-danachniya-sklad-na-vinprom-karnobat.html", "text": "Технологичната схема за лицензирането на данъчния склад на „Винпром Карнобат“ не съдържа крана, за който се говори. Това каза министърът на финансите Владислав Горанов във връзка с контрола на производството на акцизни стоки и необходимите в тази връзка промени в акцизното законодателство, предаде репортер на  Агенция „Фокус“ .   \r\nМинистър Горанов коментира затварянето на заводите на „Винпром Карнобат“ от последните дни. „Лицензирането и технологичната схема за лицензирането на данъчния склад не съдържа крана, за който се говори. Тоест технологичната схема не допуска съществуването на този кран. Доказано е, че изведеният флуид от този кран представлява етилов алкохол с 96 градуса. Противно на физическите закони явно, обезвъздушаването става отдолу, а не отгоре“, поясни той. „Мога да ви уверя, че категорично говорим на нарушаване на технологичната схема на данъчния склад и ние ще предприемем съответните действия от гледна точка на закона“, уточни той. По думите на министър Горанов контролът от Агенция „Митници“ при лицензирането на складодържатели е утвърждаването и пломбирането по технологична схема на всички съоръжения, през които минава акцизната стока по определена схема и там, където тя може да бъде изведена се извършва пломбиране под контрола на Агенцията. „Не може на всеки ъгъл и всеки кран да се постави митничар. По-просто казано, такъв кран не е съществувал, когато е издаден лиценза и от него може да бъде извеждана стока без да е плащан акциз. Дали това е правено, предстои да бъде доказано“, заяви още той. „Една от първите инициативи на правителството на ГЕРБ беше да изведе една наредба, която да материализира съществуването на данъчни складове. Ако си спомняте Законът за акцизните и данъчни складове беше приет през 2007 година, но наредбата, която изискваше монтирането на измервателни уреди и лицензирането на данъчните складове се въведе чак през 2010 година. Това, че сега сме открили подобно нарушение е благодарение на добрата работа на Агенция „Митници“, допълни още министърът на финансите.  \r\nЦветелин ДИМИТРОВ", "date": "2018.09.25", "title": "Министър Владислав Горанов: Категорично има нарушение в технологичната схема на данъчния склад на „Винпром Карнобат“"}
{"url": "http://www.focus-news.net/news/2018/09/25/2571041/ministar-mladen-marinov-poseti-tsentara-za-spetsializatsiya-i-profesionalna-podgotovka-v-pazardzhik.html", "text": "Вътрешният министър Младен Маринов направи кратко посещение в Центъра за специализация и професионална подготовка в Пазарджик при Академията на МВР. Това съобщиха от пресцентъра на  МВР . Той не скри вълнението си при срещата със сержантите и сподели с тях, че неговият професионален път също е започнал с пазарджишката полицейска школа. Маринов припомни, че един от приоритетите му като вътрешен министър ще е обучението на полицейските служители и тяхната професионална квалификация. С интерес присъства на лекция със стажанти по общополицейска подготовка на тема „Превенция и разкриване на видове престъпления“.   \r\nМинистърът посети и стрелбищния комплекс, където се провеждат занятията по стрелкова подготовка. Директорът на центъра комисар Стоян Зайков запозна министър Маринов с учебния план и дейностите, прилагани от преподавателския състав за осъществяване на качествена подготовка на новопостъпилите стажанти.  \r\nКъм настоящия момент в ЦСПП - Пазарджик се обучават близо 350 служители от Главна дирекция „Гранична полиция“, СДВР и областните дирекции на МВР в страната.", "date": "2018.09.25", "title": "Министър Младен Маринов посети Центъра за специализация и професионална подготовка в Пазарджик"}
{"url": "http://www.focus-news.net/news/2018/09/25/2571044/danail-kirilov-gerb-nelegalnoto-proizvodstvo-na-aktsizni-stoki-e-obekt-na-administrativnonakazatelna-otgovornost-spored-men-deputatite-shte-priemat-da-kriminalizirame-tova-deyanie.html", "text": "Нелегалното производство на акцизни стоки е обект на административнонаказателна отговорност, според мен депутатите ще приемат да криминализираме това деяние. Това каза председателят на правна комисия и народен представител от ПГ на ГЕРБ Данаил Кирилов във връзка с контрола на производството на акцизни стоки и необходимите в тази връзка промени в акцизното законодателство, предаде репортер на  Агенция „Фокус“ . „Заявявам волята на ПГ на ГЕРБ да съобразим разработката, която ще получим от експертна работна група. Ще очакваме резултата от тази група експерти, защото в конкретния случай идва ред за прецизиране на описанието на едно ново деяние. Към настоящия момент това деяние е обект на административнонаказателна отговорност. С оглед повишената обществена опасност и вредите, налагани чрез производство, смятам, че народните представители ще приемат деянието да бъде криминализирано“, коментира той. Кирилов обясни, че е имало сериозен дебат в изменението на Данъчния осигурителен процесуален кодекс. По думите му това е добра база, за да бъде развита правната защита и наказателната политика по данъчните престъпления и в насока акцизните стоки. „В 16.00 часа ще докладвам на коалицията. А следващия вторник евентуално ще представя пред тях и готови текстове, за да получим съдействието им в парламента. Такова обсъждане не трябва да е популистко, а да обедини повечето парламентарни групи“, коментира Кирилов. „При всички положения комисията по правни въпроси ще обсъди законопроекта с необходимата сериозност, бързина и прецизност“, допълни той. \r\nМариела РУСЕВА", "date": "2018.09.25", "title": "Данаил Кирилов, ГЕРБ: Нелегалното производство на акцизни стоки е обект на административнонаказателна отговорност, според мен депутатите ще приемат да криминализираме това деяние"}
{"url": "http://www.focus-news.net/news/2018/09/25/2571046/veliko-tarnovo-nad-600-grama-kanabis-sa-izzeti-pri-proverka-na-dve-zhilishta-v-grada.html", "text": "600 грама канабис са иззети при проверка на две жилища в града. Това съобщиха от  Областна дирекция на МВР – Велико Търново . Проверката в две жилища в областния град, обитавани от младежи, е извършена в неделя. В двата апартамента са намерени и иззети общо над 600 грама  растителна маса, която при полеви наркотест е реагирала на марихуана и канабис. Наркотичните вещества са иззети. По двата случая са започнати досъдебни производства.", "date": "2018.09.25", "title": "Велико Търново: Над 600 грама канабис са иззети при проверка на две жилища в града"}
{"url": "http://www.focus-news.net/news/2018/09/25/2571043/balgarskata-agentsiya-po-bezopasnost-na-hranite-postigna-oblekcheni-restriktsii-vav-vrazka-s-afrikanskata-chuma.html", "text": "След бързата и адекватна реакция на Българската агенция по безопасност на храните (БАБХ) при ликвидирането на огнището на африканска чума по прасетата в село Тутраканци, Брюксел гласува промяна на рестрикциите върху област Варна. Това съобщиха от пресцентъра на  БАБХ . С новото решение, което вече е в сила, голяма част от областта излиза от строгите ограничения.  \r\nПромяната ще позволи на свиневъдния бизнес в тази част на страната да функционира нормално и да транспортира рутинно животните до кланици в други области на България. Под първоначалните ограничения остават само селищата в 25-километровата зона около първоначалното огнище.  \r\nРешението за промяната на рестрикциите беше гласувано на 18 септември 2018 г. от Постоянния комитет по растения, животни, храни и фуражи в Брюксел след искането на Българската агенция по безопасност на храните за облекчаване на наложените ограничения и за нормализирането на свиневъдния бизнес в областта и в цялата страна.  \r\nБАБХ работи в изключителна прозрачност и представи на Европейската комисия доказателства както за ликвидирането на огнището на заразата в Тутраканци, така и за извършения клиничен и серологичен надзор на селищата в областта. Доказателство за адекватните действия на агенцията са и двете инспекции от страна на екипа на Европейската комисия за извънредни ситуации – една две седмици преди появата на огнището и втора непосредствено след депопулиране на засегнатото селище. \r\nАфриканска чума по свинете в село Тутраканци беше потвърдена на 31 август от Националнатата референтна лаборатория. БАБХ веднага стартира изпълнението на мерките за ограничаване на заболяването, следвайки европейското законодателство и стратегията за борба с болестта. Беше обявена 3-километрова предпазна зона около огнището, в която попада и село Бозвелийско. Взетите от там проби се оказаха отрицателни.", "date": "2018.09.25", "title": "Българската агенция по безопасност на храните постигна облекчени рестрикции във връзка с африканската чума"}
{"url": "http://www.focus-news.net/news/2018/09/25/2571048/emil-todorov-kmet-na-hadzhidimtrovo-kogato-mestnata-i-darzhavnata-vlast-rabotyat-v-ekip-ima-vidimi-rezultati.html", "text": "Когато местната и държавната власт работят в екип, има видими резултати. Това каза в предаването „Добре дошли в Свищов“ на  Радио „Фокус“ – Велико Търново  кметът на свищовското село Хаджидимитрово Емил Тодоров във връзка със започналия ремонт на главния водопровод на населеното място. Той припомни, че проблемите с водопреносната мрежа съществуват от над 20 години. „Искам да се върна 20 години назад. Спомням си първият ми учебен ден в седми клас, когато сутринта станах, измих си очите и зъбите, но от бутилка вода, а не от чешмата. И тогава бяхме на режим, и тогава имахме проблеми с водопровода. Също така си спомням как моите родители ругаеха местната власт и това също не се е променило. Надявам се хората да останат доволни от дейностите, които започваме и проблемът най-накрая да бъде решен“, каза още Емил Тодоров. Той добави, че се радва на подкрепата и съпричастността, която получава от представителите местната и национална власт. По думите му това е първата голяма инвестиция в населеното място от години наред и той е убеден, че с отстраняването на водния режим жителите на Хаджидимитрово ще възвърнат доверието си към институциите. \r\nЛуиза ТРАНЧЕВА", "date": "2018.09.25", "title": "Емил Тодоров, кмет на Хаджидимтрово: Когато местната и държавната власт работят в екип, има видими резултати"}
{"url": "http://www.focus-news.net/news/2018/09/25/2571049/ministar-vladislav-goranov-nay-veroyatno-tavanat-na-pensiite-nyama-da-otpadne-prez-2019-godina.html", "text": "Най-вероятно таванът на пенсиите няма да отпадне през 2019 година. Това каза министърът на финансите Владислав Горанов, предаде репортер на  Агенция „Фокус“ . „Моето мнение, е че таванът за всички пенсии може да отпадне само тогава, когато всички изкривявания в пенсионната формула, натрупани от отменения Закон за пенсията, през Кодекса за задължително обществено осигуряване, до безбройните изменения в Кодекса за социално осигуряване, изчезнат. Тогава можем да говорим за премахване на тавана на пенсиите. Таванът съществува именно, за да премахне несъвършенствата на пенсионната формула“, уточни министър Горанов.  \r\nТой заяви още, че в момента действащото законодателство предвижда увеличение на максималния размер за съществуващите пенсии и отпадане на тавана за новоотпусканите пенсии от началото на 2019 година. „Обобщено, опитваме се в момента да преценим дали трябва да отпадне напълно таванът за всички. Най-вероятно това няма да е възможното решение за 2019 година. Вероятно ще се наложат изменения за 2019 година, които не засягат индивидуалните размери на пенсиите, за премахване на някои от изкривяванията от пенсионната формула“, каза още той. По думите му миналата година именно заради тези несъвършенства е имало дебат за някои от пенсиите, които не са получили увеличение.  \r\nЦветелин ДИМИТРОВ", "date": "2018.09.25", "title": "Министър Владислав Горанов: Най-вероятно таванът на пенсиите няма да отпадне през 2019 година"}
{"url": "http://www.focus-news.net/news/2018/09/25/2571051/varna-v-aksakovo-e-razkrit-inovativen-za-balgariya-tsentar-za-predostavyane-na-sotsialni-uslugi-na-edno-gishe.html", "text": "В Аксаково е разкрит иновативен за България Център за предоставяне на социални услуги на едно гише. Това каза на пресконференция във Варна Надка Симеонова, секретар на Община Аксаково, предаде репортер на  Радио „Фокус“ – Варна . Центърът е разкрит по проект „Социални услуги на едно гише“ на Оперативна програма „Развитие на човешките ресурси“ по процедура „Транснационални и дунавски партньорства за заетост и растеж“, добави Надка Симеонова. Предоставянето на социални услуги по нов подход е стартирало от месец юли тази година, като иновативният начин дава възможност за получаване на информация от Центъра, организиран на принципа на „едно гише“ и електронна платформа „Социални услуги на едно гише“. Електронната платформа за социални услуги „Социални услуги на едно гише“ е публикувана на сайта на Община Аксаково, като основната ѝ цел е подобряване достъпа до предоставяните от администрацията социални услуги. „Община Аксаково се стреми да предостави висококачествено обслужване за своите граждани и предостави ефективен достъп до информация“, отбеляза Надка Симеонова.  \r\nСъздадената по европейския проект електронна платформа е иновативен модел за предоставяне на информация за социални услуги, както и за заявяване им по електронен път. По проекта „Социални услуги на едно гише“ Община Аксаково си партнира с Община Игуалада, Испания и Полска Асоциация за социална политика, Варшава, Полша, както и с Община Хорсенс, Дания.  \r\nСтойността на проекта е 198 000 лева. „Целта на проекта е изграждане на административен капацитет на служителите в Община Аксаково чрез въвеждане на социални иновации, изучаване добри практики, изграждане на специфични умения за партньорство в областта на социалното включване и борбата с бедността, равните възможности и недискриминация и условията на труд“, посочи Надка Симеонова. „Въвеждането на тази иновативна практика за предоставянето на интегрирани социални услуги и достъпа до тях е основната идея в разработването и списването на целия проект. По този начин Община Аксаково успява да събере цялата информация за всички социални услуги и да ги представи на ползвателите на такива услуги. Този подход е иновативен и ще даде много добри резултати“, заяви Надка Симеонова. \r\nМарияна ВАЛЕНТИНОВА", "date": "2018.09.25", "title": "Варна: В Аксаково е разкрит иновативен за България Център за предоставяне на социални услуги на едно гише"}
{"url": "http://www.focus-news.net/news/2018/09/25/2571054/haskovo-4-kg-marihuana-i-53-rasteniya-ot-roda-na-konopa-sa-izzeti-pri-proverki-na-imoti-v-selata-ovcharovo-i-tarnava.html", "text": "4 кг марихуана и 53 растения от рода на конопа са иззети при проверки на имоти в селата Овчарово и Търнава. Това съобщиха от пресцентъра на  МВР . В къщата в село Овчарово криминалистите открили 4 кг суха зелена листна маса, а в двора – две растения, достигнали височина до 2 метра. Като съпричастен към отглеждането и съхранението на дрогата е задържан 65-годишен мъж, обитаващ съседния имот. Работата по образуваното досъдебно производство продължава.  \r\n51 растения от рода на конопа са намерени и в землището на село Търнава. От мястото са иззети поливни маркучи, потомяема водна помпа и акумулатор. По случая е образувано досъдебно производство, а работата по него продължава под наблюдението на прокуратурата.", "date": "2018.09.25", "title": "Хасково: 4 кг марихуана и 53 растения от рода на конопа са иззети при проверки на имоти в селата Овчарово и Търнава"}
{"url": "http://www.focus-news.net/news/2018/09/25/2571034/napuskashtiyat-poslanik-na-sasht-v-kosovo-pred-zeri-pomirenieto-mezhdu-albantsite-i-sarbite-e-klyuchovo-za-mira-v-regiona.html", "text": "Освобождаващият длъжността си посланик на САЩ в Косово Грег Делауие написа в статия за  прищинския ежедневник „Зери“ , че помирението между албанците и сърбите в Косово е „решаващо за постигането на мир“ в региона. \r\nДипломатът отбелязва, че си тръгва от най-младата албанска държава обнадежден, но отбеляза, че са настъпили решаващи времена, в които трябва да се взимат смели решения. По неговото мнение, Косово има достатъчен потенциал, за да си изгради добро бъдеще, ако неговите лидери вземат правилните решения. Въпреки напредъка, на който е станал свидетел през последните три години, Делауие предупреждава, че предизвикателствата остават: „Всички знаем, че върховенството на закона в Косово не е толкова силно, колкото може и трябва да бъде“, заяви той, като отбеляза, че политическите намеси в правосъдието трябва да бъдат прекратени. \r\nТой подчерта, че помирението между албанците и сърбите в Косово е ключово за мира, но и че трябва да бъде свършена още работа за интегрирането на сърбите и другите малцинства в косовското общество. „Косово няма време за губене в справянето с тези предизвикателства. То трябва да демонстрира пред международната общност, че може да бъде надежден партньор, който е възприел трансатлантическите ценности“, подчерта Делауие. \r\nПревод и редакция:", "date": "2018.09.25", "title": "Напускащият посланик на САЩ в Косово пред „Зери“: Помирението между албанците и сърбите е ключово за мира в региона"}
{"url": "http://www.focus-news.net/news/2018/09/25/2571050/korneliya-ninova-bsp-balgarite-trudno-shte-ponesat-tsenoviya-shok-na-energonositelite-i-e-nalozhitelno-da-se-vzemat-merki-za-podpomagane-na-bednite.html", "text": "Българите трудно ще понесат ценовия шок на енергоносителите и е наложително да се вземат мерки за подпомагане на бедните. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.   „Иванов обяви намерение да се вдигне цената на природния газ с 8%. Това ще доведе до увеличение на цените на сигурно всички стоки и услуги. Бихме искали да припомним, че през юли токът поскъпна с 2%. Пак през юли парното поскъпна със 7%, сега имаме увеличение на природния газ с 8 %. Това три пъти увеличение на енергоносители най-тежко ще се усети през зимата. Смятаме, че много трудно българските граждани ще понесат този ценови шок, защото 1,6 млн. души живеят под линията на бедност“, заяви Нинова. \r\nПо думите ѝ това, че правителството е тръгнало да се моли търговските вериги да не увеличават цената на хляба показва, че държавата няма институции и е на колене пред търговците и търговските вериги. \r\nХляб се продава в стотици хиляди магазини в цялата страна. Това означава ли, че ще се молят от магазин от магазин, попита лидерът на БСП. Според нея това поведение от антипазарно и антиевропейско показва и безсилието на правителството. \r\nДеница КИТАНОВА", "date": "2018.09.25", "title": "Корнелия Нинова, БСП: Българите трудно ще понесат ценовия шок на енергоносителите и е наложително да се вземат мерки за подпомагане на бедните"}
{"url": "http://www.focus-news.net/news/2018/09/25/2571052/ivan-totev-kmet-na-plovdiv-do-15-dni-obshtinata-shte-predlozhi-nov-proekt-za-galeriyata-na-ul-gladston-koyto-shte-se-debatira-otnovo.html", "text": "До 15 дни Общината ще предложи нов проект за галерията на ул. „Гладстон“, който ще се дебатира отново. Това каза пред журналисти кметът на Пловдив Иван Тотев, предаде репортер на  Радио „Фокус” - Пловдив . „Когато говорим за галерия е важно колко е функционална вътре, а не колко е фантастична отвън. Външната сграда не може да бъде за сметка на вътрешната функционалност”, добави Тотев. По думите му Общината не може да участва в сделка, инициирана от Дружеството на художниците и да изпада в странна ситуация, все едно, че те са възложители на проекта. „В един момент те се чувстват като възложители, без обаче да си правят сметка, че в бюджета разполагаме с ограничени средства”, каза още кметът. Според него държавата дава 3.6 милиона лева, а сумата е увеличена с дофинансиране от Общината до 4 милиона лева. „Но това не са пари, с които може да се постигнат чудеса”, каза още Иван Тотев. По думите му той е разбрал от разговорите с художниците, че те ще намерят частно финансиране. „Но това са само приказки, нещо нереалистично. Няма кой да ги даде тези пари”, каза още Тотев. По думите му трябва да се направи нещо функционално за Пловдив. В момента се работи за промяна на проекта, подготвят се проектантски екипи. Новата идея отново ще се дебатира на Общински съвет. „Знаем, че има много хубави места в света, но трябва да си погледнем в джоба. С това, което имаме, ще стане една прекрасна галерия”, каза още Иван Тотев. \r\nЦветана ТОНЧЕВА", "date": "2018.09.25", "title": "Иван Тотев, кмет на Пловдив: До 15 дни Общината ще предложи нов проект за галерията на ул. „Гладстон“, който ще се дебатира отново"}
{"url": "http://www.focus-news.net/news/2018/09/25/2571019/inerkom-e-reshena-da-finalizira-sdelkata-s-chez.html", "text": "Както ние в CEZ, така и Инерком, сме решени да финализираме сделката. Това каза говорителят на ЧЕЗ Алице Хоракова в отговор на 3e-News във връзка с последното развитие по казуса с блокираната продажба на активите на ЧЕЗ в България на местната компания Инерком, за статуса на сделката към този момент и как виждат в Прага разплитането на казуса, съобщиха от  ЧЕЗ . Тя обясни, че има валиден договор за покупка, който е сключен с Инерком, която активно преговоря с банки и предприема стъпки, за да изпълни навреме условията в договора.  \r\nПо думите на Алице Хоракова многократно са получени уверения, че Инерком иска да запази настоящия мениджърски състав на компаниите, за да гарантира приемственост в предоставянето на услуги. Хоракова добави, че разглеждат  възможността да подадат жалба пред Европейската комисия срещу решението на КЗК.  \r\n„Считаме, че е много смущаващ фактът, че след подписване на договора за продажба на акции с Инерком, набързо бе приета промяна в Закона за енергетиката в опит да се окаже влияние върху изпълнението на вече сключена сделка. В момента анализираме дали тези действия на българската държава в отговор на намерението ни да продадем българските си активи не нарушават принципите за защита на инвестициите, обект на арбитражно дело“, каза още говорителят на ЧЕЗ в Прага. \r\nПритеснява ни фактът, че Комисията за защита на конкуренцията (КЗК) не даде достатъчни пояснения защо купуването на нашите български активи би застрашило конкуренцията в България и оценяваме дадените аргументи като неадекватни и несъстоятелни. Считаме, че решението нарушава нашите законови интереси и по тези причини подадохме жалба срещу решението на КЗК до Върховния административен съд. Запознати сме с предприетите стъпки на партньора ни във връзка с подадено ново заявление пред КЗК и оценяваме твърдото намерение на Инерком по този въпрос, което бе изразено чрез  вътрешното преструктуриране на Инерком Груп, за да реагира на съображенията на КЗК. \r\nРазглежда се и възможността за  подаване на  жалба пред Европейската комисия срещу решението на КЗК. \r\n„Считаме, че е много смущаващ фактът, че след подписване на договора за продажба на акции с Инерком, набързо бе приета промяна в Закона за енергетиката в опит да се окаже влияние върху изпълнението на вече сключена сделка. Отбелязваме, че тази поправка не е преминала през надлежната процедура на вътрешни обсъждания и все още няма насоки за прилагането и от страна на Комисията за енергийно и водно регулиране. Настоящият подход на държавните институции и политизирането на цялата сделка може да доведат до сериозна заплаха за реализиране на сделката от страна на българската държава“, каза още Алице Хоракова. \r\nХоракова уточни, че анализират дали тези действия на българската държава в отговор на намерението им да продадат българските си активи не нарушават принципите за защита на инвестициите, обект на арбитражно дело. \r\n„Имаме валиден договор за покупка, който е сключен с Инерком и честно обсъждаме с нашите партньори законовите изисквания и финансирането. Инерком активно преговоря с банки и предприема стъпки, за да изпълни навреме условията в договора. Също така многократно получихме уверения, че Инерком иска да запази настоящия мениджърски състав на компаниите, за да гарантира приемственост в предоставянето на услуги“, добави Хоракова. \r\nИ ЧЕЗ, и Инерком, са решени да финализират сделката, както е договорено и работят заедно за изпълнение на съответните отговорности по Договора за продажба на акциите.", "date": "2018.09.25", "title": "Инерком е решенa да финализира сделката с ЧЕЗ"}
{"url": "http://www.focus-news.net/news/2018/09/25/2571058/a1-on-makedoniya-anketa-pokaza-che-sarbite-simpatizirat-nay-mnogo-na-gartsite-sled-tova-na-chernogortsite-i-makedontsite-nay-negativni-sa-kam-harvatite.html", "text": "Гражданите на Сърбия имат най-големи симпатии в региона към гърците, след това на черногорците, а на трето място са македонците, показват резултатите от анкета на „Фактор плюс“, публикувана от белградския ежедневник „Данас“, предава  македонският портал „А1 Он“ . \r\nПроучването показва, че 43% от респондентите се отнасят с най-голяма симпатия към гърците, 20% към черногорците и 18% към македонците. \r\nНегативни чувства към албанците изпитват една трета от участниците в анкетата, докато малко повече от две трети от албанците (68%) са изразили негативно мнение за сърбите, а 13% не симпатизират черногорците. \r\nНай-лошо мнение, когато става въпрос за народите в региона, сърбите имат за хърватите (45%). \r\nЩо се отнася до позитивните нагласи, албанците харесват най-много италианците, или 44%, след това гърците – 22% и на трето място черногорците с 16%. \r\nПроучването е проведено през август т.г. сред 1000 души в Сърбия и 1000 души в Албания. \r\nТова е първото сравнително изследване на общественото мнение в двете страни на тема „Отношенията между албанския и сръбския народ, перспективата на тези отношения, точките на спорове и сфери на сътрудничество“. \r\nПревод и редакция:", "date": "2018.09.25", "title": "„А1 Он“ (Македония): Анкета показа, че сърбите симпатизират най-много на гърците, след това на черногорците и македонците, най-негативни са към хърватите"}
{"url": "http://www.focus-news.net/news/2018/09/25/2571055/korneliya-ninova-bsp-yanaki-stoilov-ottegli-kandidaturata-si-za-konstitutsionen-sadiya-ot-izpalnitelnoto-byuro-uvazhavame-tova-negovo-reshenie.html", "text": "Янаки Стоилов оттегли кандидатурата си за конституционен съдия, от Изпълнителното бюро уважаваме това негово решение. Това каза лидерът на БСП Корнелия Нинова по време на пресконференция за кандидатурата на Янаки Стоилов за конституционен съдия, предаде репортер на  Агенция „Фокус“ .  „Днес разговаряхме с Янаки Стоилов преди Изпълнителното бюро“, каза Нинова. По думите ѝ неговата позиция е, че това състезание изглежда предрешено и той е отказал да участва в предварително договорено политическо решение.  \r\nДеница КИТАНОВА", "date": "2018.09.25", "title": "Корнелия Нинова, БСП: Янаки Стоилов оттегли кандидатурата си за конституционен съдия, от Изпълнителното бюро уважаваме това негово решение"}
{"url": "http://www.focus-news.net/news/2018/09/25/2571057/denitsa-zlateva-bsp-ot-koga-edno-obiknoveno-rakostiskane-mezhdu-prezident-na-sasht-i-balgarski-premier-se-priema-za-istorichesko.html", "text": "От кога едно обикновено ръкостискане между президент на САЩ и български премиер се приема за историческо. Това каза заместник-председателят на БСП Деница Златева по време на пресконференция във връзка с участието на премиера Бойко Борисов в среща на върха на ООН, предаде репортер на  Агенция „Фокус“ . „За мен историческа е срещата, която имаха Доналд Тръмп и Ким Чен Ун по отношение на конфликта на Корейския полуостров“, каза още Златева. По думите ѝ има примери от предишно участие на президента Радев е среща на върха на ООН, които много ясно говорят какво означава двустранна среща. Златева заяви, че очаква с нетърпение речта на премиера пред общото събрание на ООН, в която е анонсирано, че ще говори за Западните Балкани. „Надявам се този път да приветства Общото събрание не от името на Народна Република България, а от името на Република България“, каза Златева.  \r\nДеница КИТАНОВА", "date": "2018.09.25", "title": "Деница Златева, БСП: От кога едно обикновено ръкостискане между президент на САЩ и български премиер се приема за историческо"}
{"url": "http://www.focus-news.net/news/2018/09/25/2571053/korneliya-ninova-bsp-ako-upravlyavahme-darzhavata-shtyahme-da-podpomognem-400-hil-semeystva-da-posreshtnat-zimata-s-pari-ot-izlishaka.html", "text": "Ако управлявахме държавата, щяхме да подпомогнем 400 хил. семейства да посрещнат зимата с пари от излишъка. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . Нинова обясни, че в момента 204 635 семейства получават помощи за отопление, но според БСП броят има трябва да бъде увеличен на 400 000. Лидерът на БСП обясни, че при определянето на броя им използва международен и световен критерий за това енергийна бедност, според който за енергийно бедно се смята семейство, което отделя над 10% от доходите си за енергия.  \r\nНинова заяви, че БСП би увеличила и сумата на енергийните помощи от 347 лв. на 403 лв., с което да бъде покрито очакваното повишаване на цената на енергоизточниците. \r\nСпоред лидера на БСП това ще струва на бюджета около 86,2 млн. лв. „Откъде да се вземат тези пари? На 1 август на Министерски съвет 2018 г. премиерът Борисов обяви, че излишъкът е 2,23 млрд. лв. Това не са негови лични пари, въпреки че години наред ги харчи като такива“, каза Нинова и обяви, че това се случва най-често за пътища, които се рушат и за санирани блокове, които се разпадат, защото от там може да се краде. „От тези 2 млрд. излишък бихме взели 86 млн. и бихме подпомогнали 400 хил. семейства, за да посрещнат зимата“, заяви Нинова. Тя подчерта, че БСП все още настоява за намаляване на ДДС на хляба от 20% на 5%.  \r\nДеница КИТАНОВА", "date": "2018.09.25", "title": "Корнелия Нинова, БСП: Ако управлявахме държавата, щяхме да подпомогнем 400 хил. семейства да посрещнат зимата с пари от излишъка"}
{"url": "http://www.focus-news.net/news/2018/09/25/2571059/glavniyat-prokuror-na-republika-albaniya-arta-marku-shte-bade-na-ofitsialno-poseshtenie-v-balgariya.html", "text": "Главният прокурор на Република Албания Арта Марку е на официално посещение у нас за периода 26 – 27 септември 2018 г. Това съобщиха от пресцентъра на  Прокуратура на Република България . Визитата е по покана на главния прокурор Сотир Цацаров.  \r\nВ рамките на посещението ще бъде подписан Меморандум за разбирателство и сътрудничество между двете прокуратури, предвиждащ взаимодействие в областта на международната правна помощ и взаимен обмен на информация.  \r\nВ програмата на делегацията са предвидени срещи с председателя на Конституционния съд г-н Борис Велчев, с министъра на правосъдието Цецка Цачева, както и с представляващия ВСС  г-н Боян Магдалинчев и членове на Прокурорската колегия на Висшия съдебен съвет.  \r\nАрта Марку е избрана за главен прокурор на Република Албания на 18 декември 2017 година. В системата на албанската прокуратура е от 2001 година.  \r\nМеморандумът за разбирателство и сътрудничество с Прокуратурата на Република Албания е поредния такъв документ, подписан като основа за взаимодействие между прокуратурите на балканските страни. Досега такива меморандуми действат между Прокуратурата на Република България и прокуратурите на Турция, Гърция, Македония, Сърбия, Черна гора и Словения.", "date": "2018.09.25", "title": "Главният прокурор на Република Албания Арта Марку ще бъде на официално посещение в България"}
{"url": "http://www.focus-news.net/news/2018/09/25/2571056/kmetat-na-sofiya-yordanka-fandakova-investitsiite-v-publichna-infrastruktura-v-nay-golyama-stepen-razvivat-nashite-gradove.html", "text": "„Убедени сме, че инвестициите в публична инфраструктура спомагат в най-голяма степен за развитието на нашите градове. Основната ни задача е да гарантираме тяхното дългогодишното устойчиво развитие. През последните години в София наваксваме с десетилетното изоставане в развитието и в същото време активно работим, за да може градът да се включи в реализацията на новите политики на Европейския съюз. Това е възможно благодарение на европейската солидарност, на Кохезионната политика на Европейския съюз, както и на сътрудничеството, което имаме с останалите европейски столици“. Това каза кметът на София Йорданка Фандъкова в изказването си в рамките на дискусия на „Седмата годишна конференция на кметовете на столиците на Европейския съюз“ в Брюксел по темата за значението на публичните инвестиции за местните власти, съобщиха от пресцентъра на  Столична община .  \r\nВ международния форум участват заместник-председателят на Европейската комисия Юрки Катайнен и европейският комисар по регионална политика Корина Крецу.  \r\nФандъкова благодари на кметове на европейски столици, които помагат на София да успее по-бързо да се развива. През последните години София си сътрудничи с Виена, Париж, Лондон, Амстердам, Любляна, Загреб.  \r\n„Основната ни задача е да гарантираме дългогодишното устойчиво развитие на градовете. Това в София изпълняваме чрез инвестиции в борбата с климатичните промени и подобряване на чистотата на атмосферния въздух, както и в развитието на градската мобилност, управлението на отпадъците, енергийната ефективност на сгради, реконструкцията, възстановяването и създаването на пешеходни зони и градски паркове“, посочи Фандъкова. „Работим активно и за социалното включване и развитие на образованието – тема лично за мен изключително важна. Длъжни сме да планираме дългосрочно и подкрепяме всички колеги, които работят за по-бързото приемане на финансовата рамка за следващия програмен период“, каза още Фандъкова. „В София през предишния програмен период успяхме да реализираме близо 90 проекта, а през настоящия период 2014-2020 г. защитихме 41 и имаме много ясни планове. Приемането на финансова рамка е важна, за да могат съответните правителства да подготвят националните оперативни програми“, заяви тя.  \r\nКато пример за сериозни инвестиции, които променят града, Фандъкова посочи софийското метро и системата за управление на отпадъците. „През последните 10 години изградихме около 30 км метро, в момента изграждаме още 12, каза Фандъкова. Очаквам те да допринесат за намаляване на вредните емисии с около 90 хил. тона годишно и на трафика с 10 - 20%. Имаме планове за развитие на метрото към квартали „Левски Г“ и Слатина“ за следващия програмен период\", добави кметът на София.    \r\n„Благодарение на публичните инвестиции успяхме да изградим нова модерна система за преработка и управление на отпадъците. Очакваме да реализираме и трета фаза на тази система - изграждане на инсталация в „ТЕЦ София“ по оперативните програми от този период. Благодарение на изпълнените проекти за управление на отпадъците в София 84% от битовите отпадъци се оползотворяват и рециклират, само 16% се депонират, а само преди 10 години 100% се депонираха. Много е важен проекта за трета фаза, с него ще достигнем 10% депониране\", каза още кметът Фандъкова.  \r\n„Много са важни и публичните инвестиции в образованието\", акцентира Фандъкова. София е лидер за привличането на образовани хора и чуждестранни инвестиции, особено в Ай Ти сектора, където много млади и високо образовани хора реализират мечтите си. Информационните технологии са сред най-бързо развиващите се индустрии, като формират 5.7% от икономиката на София.  \r\nКметът Фандъкова отправи покана за домакинства на София за една от следващите срещи на кметовете на Европейския съюз.  \r\nПо време на срещата Фандъкова проведе разговори със заместник-председателя на Европейската комисия Юрки Катайнен, с европейския комисар Корина Крецу, както и с кмета на Амстердам – Фамке Халсема и на Виена - Михаел Людвиг.", "date": "2018.09.25", "title": "Кметът на София Йорданка Фандъкова: Инвестициите в публична инфраструктура в най-голяма степен развиват нашите градове"}
{"url": "http://www.focus-news.net/news/2018/09/25/2571060/kyustendil-devet-vodoema-shte-badat-prehvarleni-ot-obshtinata-za-stopanisvane-ot-strana-na-darzhavata.html", "text": "Девет водоема ще бъдат прехвърлени от Община Кюстендил за стопанисване от страна на държавата. Това съобщиха за  Радио „Фокус” – Кюстендил  от Общински съвет – Кюстендил. Предложението е включено като допълнителна точка към изготвения дневен ред за предстоящото на 27 септември заседание на съветниците. Общината е собственик на 10 водоема, единият от които е отдаден на концесия за срок от 35 години. За всички стопанисвани водоеми Общината е длъжна да предприема дейности за поддържане на язовирните стени и съоръженията към тях, което изисква много финансови средства, включително и за поддържане на водоемите в изправно състояние. С оглед на безопасността на населението и на инфраструктурата се предприема прехвърляне на собствеността, с цел водоемите да бъдат стопанисвани и поддържани по най-добрия начин от страна на Държавно предприятие „Управление и стопанисване на язовири”. Предложението е за прехвърляне на собствеността на водоемите в землищата на селата Радловци, Грамаждано, Горна Брестница, Таваличево, Катрище и Граница, както и язовир „Бухарец”. Окончателното решение трябва да бъде взето от страна на общинските съветници в Кюстендил. \r\nВенцеслав ИЛЧЕВ", "date": "2018.09.25", "title": "Кюстендил: Девет водоема ще бъдат прехвърлени от Общината за стопанисване от страна на държавата"}
{"url": "http://www.focus-news.net/news/2018/09/25/2571062/korneliya-ninova-bsp-predlozhenieto-na-vitsepremiera-krasimir-karakachanov-za-sotsialna-koshnitsa-hrani-e-populistko-reshenieto-e-namalyavaneto-na-dds-za-osnovni-hrani-i-lekarstva.html", "text": "Предложението на вицепремиера Красимир Каракачанов за социална кошница храни е популистко - решението е намаляването на ДДС за основни храни и лекарства. Това каза лидерът на БСП Корнелия Нинова по време на пресконференция във връзка с публикация на вицепремиера Красимир Каракачанов, в която посочва, че се обсъжда идеята за създаване на „социална кошница“ с храни, чиито максимални ставки на печалбата трябва да бъдат фиксирани, предаде репортер на  Агенция „Фокус“ .  „Намираме предложението на г-н Каракачанов за популистко и за невъзможно за изпълнение. В съвременна пазарна икономика да налагаш регулирани цени на търговски стоки просто няма как да се случи. Хубаво е, сигурно на народа много ще му хареса държавата да регулира цените на основната кошница от храни и стоки, но е невъзможно. Има други механизми как това да се случи“, каза Нинова. По думите ѝ това може да стане, ако се разшири предложението на БСП за намаляване на ДДС на хляба и да се намали ДДС на основни храни и лекарства. „Това е разумното решение. Всичко друго са просто приказки, популизъм, който няма как да сработи“, заяви още лидерът на БСП.  \r\nВъв връзка с разпада на групата на БСП в Общинския съвет в Бургас Нинова заяви, че това не е новина. „Още с решението на нашите общински съветници през лятото да бъде отстранен г-н Бенчо Бенчев, бяхме наясно, че тази група се разпада, но сме си взели политическото решение. По-добре без група общински съветници, отколкото с тази тежест и това петно върху лицето на БСП“, заяви Нинова.  \r\nДеница КИТАНОВА", "date": "2018.09.25", "title": "Корнелия Нинова, БСП: Предложението на вицепремиера Красимир Каракачанов за социална кошница храни е популистко - решението е намаляването на ДДС за основни храни и лекарства"}
{"url": "http://www.focus-news.net/news/2018/09/25/2571063/mon-utvardeni-sa-programite-za-bezopasnost-na-dvizhenieto-po-patishtata.html", "text": "Утвърдени са програмите за безопасност на движението по пътищата. Това съобщиха от пресцентъра на  Министерството на образованието и науката . Децата и учениците ще учат безопасност на движението по пътищата по нови програми, утвърдени от Министерството на образованието и науката. 56 часа минимално са предвидени за подготовка в училище в часа на класа, а в детските градини ще имат между пет и седем педагогически ситуации годишно.  \r\nЧасовете по пътна безопасност в училищата ще са в рамките на часовете на класа. В първи клас са предвидени най-малко девет часа годишно, във втори, трети и четвърти клас – шест, в пети, шести и седми клас - пет, в първия гимназиален етап до десети клас – четири, и за най-големите – един час.  \r\nОбучението е съобразено с възрастта. Децата ще учат правилата за движение по пътищата като пешеходци, велосипедисти или пътници, както и правилата за сигурността при престой на автобусна спирка, за безопасните места за игра и др. Ще бъдат запознати с най-честите причини, водещи до пътнотранспортни произшествия и последиците от тях. Най-големите ученици ще се учат как да оказват първа помощ и да решават мирно конфликти, възникнали по време на участие в движението по пътищата. \r\nИзготвени са и насоки за учителите. Според възрастта на децата те трябва да привлекат вниманието им чрез наблюдение, разговори, разкази, беседи, пътни казуси, сюжетно-ролеви игри, дидактични или компютърни игри, игрови тренинг, експерименти, практически упражнения и др. В обучението могат да се включват родители, както и специалисти от „Пътна полиция“, Института по пътна безопасност, Съюза на българските автомобилисти и Българския червен кръст. \r\nДецата няма да получават оценки, но учителите ще трябва да ги насочват как да се справят по-добре с поставените задачи и те да участват активно в ограничаването на произшествията по пътищата.", "date": "2018.09.25", "title": "МОН: Утвърдени са програмите за безопасност на движението по пътищата"}
{"url": "http://www.focus-news.net/news/2018/09/25/2571066/ministar-rumen-porozhanov-prilaganeto-na-obvarzani-plashtaniya-s-po-shirok-obhvat-i-po-golyam-finansov-resurs-shte-ima-polozhitelen-efekt-za-razvitieto-na-zhiznesposobni-selski-rayoni.html", "text": "Министърът на земеделието, храните и горите Румен Порожанов взе участие в неформалното заседание на Съвета на ЕС по земеделие и рибарство, което се проведе в периода 23–25 септември 2018 г. във Виена, Австрия. Това съобщиха от пресцентъра на   Министерството на земеделието, храните и горите . \r\nДискусията на министрите се фокусира върху документ, изготвен от Австрийското председателство на Съвета на ЕС, относно приоритетните инструменти на Общата селскостопанска политика (ОСП) за обезпечаване на селскостопанското производство в целия съюз. Разисквания имаше и върху ролята на ОСП за адекватна подкрепа на фермерите в усилията им да произвеждат висококачествена и безопасна храна.  \r\nВ отговор на поставените от Председателството въпроси, министър Порожанов заяви, че прилагането на обвързани плащания с още по-широк обхват и по-голям финансов ресурс ще има положителен ефект за поддържането и развитието на жизнеспособни селски райони.  \r\nПрилагането на инвестиционна подкрепа чрез ПРСР ще допринесе за увеличаване на конкурентоспособността на стопанствата, като едновременно с това ще спомогне за развитието на биологичното земеделие, енергийната ефективност и иновациите в селското стопанство, както и за стимулирането на процеса на обновяване на поколенията.  \r\nМинистър Порожанов обърна внимание на запазване на възможността за прилагане на преходна национална помощ и след 2020 г. с цел поддържане стабилността в подкрепата на земеделските стопани. Прекратяването ѝ би могло да доведе до фалити при част от земеделските стопани в България.", "date": "2018.09.25", "title": "Министър Румен Порожанов: Прилагането на обвързани плащания с по-широк обхват и по-голям финансов ресурс ще има положителен ефект за развитието на жизнеспособни селски райони"}
{"url": "http://www.focus-news.net/news/2018/09/25/2571065/kyustendil-pod-4-miliona-leva-e-sumata-na-obshtinskiya-dalg-na-dupnitsa.html", "text": "Под 4 милиона лева е сумата на общинския дълг на Община Дупница. Това каза пред  Радио „Фокус” – Кюстендил  Олга Китанова, зам.-кмет на Общината. Сумата е към края на месец август 2018 година, за сравнение в края на 2017 година общинският дълг е бил в размер на 4 767 976 лева. За осемте месеца на 2018 година дългът е намалял с 786 000 лева. Общинската администрация отчита и завишаване на приходите от местни данъци и такси. 3 456 000 лева са влезли в бюджета на Общината, което е с 215 хиляди лева повече в сравнение за същия период на миналата година. Запазват се нивата на постъпления от наеми, а намаление има само в приходите от продажба на общински имоти. От Община Дупница се отчита коректността от страна на данъкоплатците по отношение на дължимите суми за годината. \r\nВенцеслав ИЛЧЕВ", "date": "2018.09.25", "title": "Кюстендил: Под 4 милиона лева е сумата на общинския дълг на Дупница"}
{"url": "http://www.focus-news.net/news/2018/09/25/2571061/vasil-tonchev-sova-haris-upravlyavashtite-sa-zainteresovani-da-opazyat-statukvoto-zashtoto-pri-novi-izbori-malkiyat-koalitsionen-partnyor-mozhe-da-ne-uspee-da-vleze-v-parlamenta.html", "text": "Управляващите са заинтересовани да опазят статуквото, защото при нови избори малкият коалиционен партньор може да не успее да влезе в парламента. Това каза за  Агенция „Фокус“  директорът на агенция „Сова Харис“ Васил Тончев във връзка с резултатите от последното национално представително изследване на агенцията върху електоралните нагласи. \r\nТончев посочи, че очакванията му са през есенния политически сезон да има доста напрежение. „Мисля, че управляващите са заинтересовани да запазят статуквото в близко бъдеще на базата на това, че най-малко малкият коалиционен партньор в управлението при едни нови парламентарни избори е много вероятно да не успее да се конфигурира по същия начин. И има голяма опасност да не успее да влезе в следващия парламент или в следващото управление“, коментира той. \r\nДиректорът на „Сова Харис“ посочи, че сред хората има опасение, че се очаква доста сериозно повишение на цените. „Това е така, защото международното конюнктура става неблагоприятна. А това във всички случаи ще се отрази върху вътрешнополитическия живот и върху отношението между политическите сили“, обясни Тончев. \r\nТой коментира, че ни очаква напрегнато време. „От една е страна е интересно, а от друга е време, което отваря възможности за промяна. И се надявам да бъдем това общество, което ще намери верните отговори, за да можем да дадем все пак един добър тласък на развитие на страната, защото проблемите са доста сериозни“, каза още Тончев. \r\nЦветилена СИМЕОНОВА", "date": "2018.09.25", "title": "Васил Тончев, „Сова Харис“: Управляващите са заинтересовани да опазят статуквото, защото при нови избори малкият коалиционен партньор може да не успее да влезе в парламента"}
{"url": "http://www.focus-news.net/news/2018/09/25/2571047/korneliya-ninova-bsp-shte-izpratim-v-chehiya-grupa-koyato-da-se-zapoznae-s-podrobnosti-po-sdelkata-za-chez-i-do-desetina-dni-shte-opovestim-informatsiyata.html", "text": "Чешки депутати се срещнаха с народни представители от БСП и ни предоставиха информация за сделката за ЧЕЗ. Това каза лидерът на БСП Корнелия Нинова по време на пресконференция за сделката за ЧЕЗ, предаде репортер на  Агенция „Фокус“.   Нинова уточни, че трябва да се изчакат още десетина дни, за да бъде оповестена получената информация. „Преди 1 месец по писмено искане на депутати от чешкия парламент се състоя среща между тях и наши представители. На тази среща, колегите депутати от чешкия парламент ни предоставиха информация за сделката. В резултат на тази получена информация поискахме среща с Чешката социалдемократическа партия, съуправляваща в Чехия“, каза тя. \"Ще изпратим група в Чехия, експерти, финансисти, специалисти и когато се върнем с допълнителната информация, която ни беше предоставена що се отнася до прозрачност на сделката и финансиране, вярваме, че най-накрая българското общество ще разбере какво се случва. Кой купува и как ще бъдат засегнати близо 3 млн. български граждани?“, каза Нинова.  \r\nДеница КИТАНОВА", "date": "2018.09.25", "title": "Корнелия Нинова, БСП: Ще изпратим в Чехия група, която да се запознае с подробности по сделката за ЧЕЗ и до десетина дни ще оповестим информацията"}
{"url": "http://www.focus-news.net/news/2018/09/25/2571067/sport-hvanaha-bivshiya-italianski-natsional-dzhuzepe-rosi-s-doping.html", "text": "Нападателят на Дженоа Джузепе Роси е дал положителен резултат на допинг тест, информира авторитетното италианско спортно издание „Газета дело спорт“. Проверката е направена след мача с Беневенто през месец май. Бившият италиански национал е заплашен с лишаване от състезателни права за период от една година. Той има 7 гола в 30 мача за „Скуадра адзура“. Започва кариерата си в Манчестър Юнайтед, а след това преминава през отбори като Нюкасъл, Парма, Виляреал, Фиорентина и други.", "date": "2018.09.25", "title": "Спорт: Хванаха бившия италиански национал Джузепе Роси с допинг"}
{"url": "http://www.focus-news.net/news/2018/09/25/2571069/reditsa-proyavi-shte-se-provedat-v-stranata-po-povod-evropeyskiya-den-na-ezitsite.html", "text": "Редица прояви ще се проведат в страната по повод Европейския ден на езиците. Това съобщиха от пресцентъра на  Представителството на ЕК в България . Европейският ден на езиците се отбелязва всяка година на 26 септември по инициатива на Европейската комисия и Съвета на Европа. На самия ден или в седмиците преди и след 26 септември на различни места в Европа се провеждат езикови уроци, игри, дискусии, конференции, радио предавания, конкурси с участието на езикови и културни институти, асоциации, университети и училища.  \r\nПо повод на Европейския ден на езиците през 2018 г. в България се организират различни прояви.  \r\nНа 26 септември между 17.30 и 20.30 часа в Националния музей ,,Земята и хората“ ще бъдат отворени информационни щандове на 18 езика, на които гостите ще могат да изпробват езиковите си познания в различни забавни игри, както и да се включат в  speak dating (eзикови срещи) на 10 езика, които се организират за първи път. По време на събитието ще бъдат връчени и наградите на печелившите в онлайн играта \"Опознай културното наследство на Европа!\", която се проведе по повод Деня на езиците и Европейската година на културното наследство от 17  до 21 септември.  \r\nНа 4 октомври от 16:00 ч. в Мраморното фоайе (ет. 1) на Столичната библиотека ще бъде открита пътуваща изложба на издания на „Пинокио“ на 36 езика. Ще има по нещо както за малките посетители, така и за по-големите ученици: многоезично четене на откъс от „Пинокио“ на над 12 езика, езикова викторина, кратка драматизация на откъс от книгата от актьори от театър ,,Възраждане“ (за малките), състезание за редене на пъзел по илюстрации от книгата (за малките), конкурс за костюм, прическа и грим на герой от книгата (за малките). Изложбата ще бъде отворена за посетители от 4 до 24 октомври.", "date": "2018.09.25", "title": "Редица прояви ще се проведат в страната по повод Европейския ден на езиците"}
{"url": "http://www.focus-news.net/news/2018/09/25/2571068/evropeyska-komisiya-reditsa-proyavi-v-balgariya-po-povod-evropeyskiya-den-na-ezitsite-2018.html", "text": "Европейският ден на езиците се отбелязва всяка година на 26 септември, по инициатива на Европейската комисия и Съвета на Европа. На самия ден или в седмиците преди и след 26 септември на различни места в Европа се провеждат езикови уроци, игри, дискусии, конференции, радио предавания, конкурси с участието на езикови и културни институти, асоциации, университети и училища, съобщава  пресслужбата на Европейската комисия . \r\nПо повод на Европейския ден на езиците през 2018г. в България се организират следните прояви:  \r\n\tПразник в Европейския ден на езиците  \r\nНа 26 септември (сряда) между 17:30 и 20:30 ч. в Националния музей ,,Земята и хората“ ще бъдат отворени информационни щандове на 18 езика, на които гостите ще могат да изпробват езиковите си познания в различни забавни игри, както и да се включат в  speak dating (eзикови срещи) на 10 езика, които се организират за първи път. По време на събитието ще бъдат връчени и наградите на печелившите в онлайн играта \"Опознай културното наследство на Европа!\", която се проведе по повод Деня на езиците и Европейската година на културното наследство от 17  до 21 септември.  \r\n\tМногоезична пътуваща изложба „Пинокио и езиците на Европа“  \r\nНа 4 октомври (четвъртък) от 16:00 ч. в Мраморното фоайе (ет. 1) на Столичната библиотека ще бъде открита пътуваща изложба на издания на „Пинокио“ на 36 езика. Ще има по нещо както за малките посетители, така и за по-големите ученици: многоезично четене на откъс от „Пинокио“ на над 12 езика, езикова викторина, кратка драматизация на откъс от книгата от актьори от театър ,,Възраждане“ (за малките), състезание за редене на пъзел по илюстрации от книгата (за малките), конкурс за костюм, прическа и грим на герой от книгата (за малките). Изложбата ще бъде отворена за посетители от 4 до 24 октомври.", "date": "2018.09.25", "title": "Европейска Комисия: Редица прояви в България по повод Европейския ден на езиците 2018"}
{"url": "http://www.focus-news.net/news/2018/09/25/2571072/sofiya-parkiral-nepravilno-lek-avtomobil-zatrudnyava-dvizhenieto-na-gradskiya-transport-po-ul-shipka.html", "text": "Паркирал неправилно лек автомобил затруднява движението на градския транспорт по ул. „Шипка“, предаде репортер на  Агенция „Фокус“ . Движението на автобуси по линия 9 и 280 е възпрепятствано от паркирал на аварийни светлини лек автомобил на улица „Шипка“. Шофьорите на автобусите подадоха няколко пъти звуков сигнал, но в автомобила няма никой и не може да бъде преместен.  \r\nЦветелин ДИМИТРОВ", "date": "2018.09.25", "title": "София: Паркирал неправилно лек автомобил затруднява движението на градския транспорт по ул. „Шипка“"}
{"url": "http://www.focus-news.net/news/2018/09/25/2571073/delegatsiya-na-komisiyata-po-evropeyska-integratsiya-na-parlamenta-na-cherna-gora-vodena-ot-neyniya-predsedatel-adriyan-vuksanovich-shte-bade-na-ofitsialno-poseshtenie-v-balgariya.html", "text": "Делегация на Комисията по европейска интеграция на парламента на Черна гора, водена от нейния председател Адриян Вуксанович, ще бъде на официално посещение в България на 26 септември 2018 г. Това съобщиха от пресцентъра на  Народното събрание . Визитата е по покана на председателя на Комисията по европейски въпроси и контрол на европейските фондове на Народното събрание Кристиан Вигенин.  \r\nПредседателят на българския парламент Цвета Караянчева ще разговаря с черногорските парламентаристи в 10.50 часа. Непосредствено след това те ще имат среща с народните представители от Групата за приятелство България - Черна гора в 44-тото Народно събрание в зала „Изток“ на парламента.  \r\nВ 15.00 часа в зала 134 на Народното събрание, на пл. „Княз Александър І“ 1, ще започне срещата на делегацията на Комисията по европейска интеграция на парламента на Черна гора с депутатите от Комисията по европейски въпроси и контрол на европейските фондове.  \r\nСлед срещата – около 16.30 часа, председателят на Комисията по европейски въпроси и контрол на европейските фондове Кристиан Вигенин и на Комисията по европейска интеграция на парламента на Черна гора Адриян Вуксанович ще дадат изявления за представителите на медиите.  \r\nВ рамките на визитата са предвидени срещи със заместник-председателя на 44-тото Народно събрание Явор Нотев, с министъра за Българското председателство на Съвета на ЕС Лиляна Павлова и със заместник-министъра на външните работи Емилия Кралева. Черногорските парламентаристи ще посетят Рилския манастир, който е сред обектите на световното историческо наследство на ЮНЕСКО, и храм-паметника „Свети Александър Невски”.", "date": "2018.09.25", "title": "Делегация на Комисията по европейска интеграция на парламента на Черна гора, водена от нейния председател Адриян Вуксанович, ще бъде на официално посещение в България"}
{"url": "http://www.focus-news.net/news/2018/09/25/2571074/afp-frantsiya-preporacha-na-malta-da-prieme-transportniya-korab-za-migranti-vodoley-za-da-ne-gubi-vreme.html", "text": "Франция настоява транспортния кораб за мигранти „Водолей“ да се разтовари от поредния си курс, по време на който е събрал 58 души, в Малта, заяви източник от Елисейския дворец във вторник, предава  AFP . \r\n„Категорични сме, че той не трябва да губи четири или пет дни в плаване до Франция, Испания или друго място“, е заявил неназованият източник. „Той трябва да хвърли котва някъде и в момента е в близост до Малта“. \r\nПревод и редакция:", "date": "2018.09.25", "title": "AFP: Франция препоръча на Малта да приеме транспортния кораб за мигранти „Водолей“, за да не губи време"}
{"url": "http://www.focus-news.net/news/2018/09/25/2571076/poslanikat-na-germaniya-herbert-salber-veliko-tarnovo-e-grad-sas-spetsialen-harakter-i-unikalna-atmosfera.html", "text": "Посланикът на Федерална Република Германия Негово Превъзходителство Херберт Салбер се срещна днес със Заместник кмета на Община Велико Търново Снежана Данева - Иванова. Това съобщиха от пресцентъра на  Община Велико Търново . Гостът бе подробно запознат както със знаковите исторически събития и уникалното културно-историческо наследство на Велико Търново, така и със съвременният облик и динамика на града и общината. \r\nГоспожа Данева акцентира в експозето си върху успешното развитие на Велико Търново, като водеща дестинация за културен туризъм в България. Тя запозна госта с огромния принос, който двата университета имат за развитието и динамиката на града. Представи бизнеса и възможностите за реализиране на инвестиционни проекти в града и региона. \r\nТя запозна дипломата с изключително успешната реализация на европейските проекти във Велико Търново и с факта, че градът е сред петте водещи български града в осъществяването на проектите, свързани с европейската кохезионна политика. \r\nЗаместник-кметът запозна Негово Превъзходителство с високите темпове на икономическо развитие, довели до практическата липса на безработица и факта, че Велико Търново става предпочитано място за вътрешната миграция на хората, които търсят по-добро място за живеене и професионална реализация. \r\nДанева спомена пред посланика, че Германия е сред малкото страни в ЕС, в които Велико Търново няма отношения на партньорство и побратимяване. \r\nНегово Превъзходителство Херберт Салбер заяви, че за пръв път е във Велико Търново, но е очевидно, че това е град със специален характер и уникална атмосфера, от която той е изключително впечатлен. \r\nВ хода на разговора Посланик Салбер пое ангажимент да проучи и след консултации с Асоциацията на градовете в Германия ще предложи подходящ град, с който Велико Търново би могъл да установи отношения на партньорство, сътрудничество и побратимяване. \r\nПосланикът на Германия посочи, че е приятно впечатлен от факта, че Велико Търново се развива възходящо и устойчиво, че практически няма безработица  и това го прави притегателен център за хора от съседни и близки градове и региони, които намират във Велико Търново място за реализацията на своите лични, семейни и бизнес проекти. \r\nТой заяви, че качеството и нивото на кадрите на място е сред особено важните и нерядко решаващи аргументи в избора на немските инвеститори при вземане на решение къде да бъдат реализирани инвестиционните проекти в България. \r\nДипломатът прояви интерес съществува ли тенденция за връщане на хора от града и региона, които са получили своето образование в Европа и света , които се завръщат и търсят своята реализация тук. \r\nУтвърдителният отговор на Заместник кмета госпожа Данева доведе и двамата събеседници до убеждението, че политиката на интеграция между европейските държави, градове и региони дава своите добри резултати и е повод за оптимизъм.", "date": "2018.09.25", "title": "Посланикът на Германия Херберт Салбер: Велико Търново е град със специален характер и уникална атмосфера"}
{"url": "http://www.focus-news.net/news/2018/09/25/2571075/burgas-alpinistat-atanas-skatov-shte-predstavi-poslednata-si-kniga-gasherbrum-v-ekspotsentar-flora-na-4-oktomvri.html", "text": "Известният български алпинист Атанас Скатов ще гостува в Бургас, за да изнесе мотивационна лекция и да представи последната си книга „Гашербрум“. Това съобщиха от пресцентъра на  Общината . Срещата с него е насрочена за 19.00 часа на 4 октомври в Експоцентър „Флора“. Събитието е с вход свободен. \r\nКнигата „Гашербрум“ е част от поредицата „Над 8000 метра“. Тя е третата поред след „Манаслу“ и „Анапурна, Дхаулагири, Макалу“. В основата на поредицата са дневниците от експедициите на Атанас Скатов в Хималаите. В тях той проследява осъществяването на проекта си за скоростно изкачване на 14-те осемхилядника (Хималайската корона на планетата) без консумация на храна от животински произход. \r\nПо време на мотивационната лекция в Бургас ще бъде прожектиран и първият филм за проекта, който проследява изкачването на най-високия връх в света Еверест, което Атанас Скатов предприема през 2014 г. по северния ръб от Тибет.", "date": "2018.09.25", "title": "Бургас: Алпинистът Атанас Скатов ще представи последната си книга „Гашербрум“ в Експоцентър „Флора“ на 4 октомври"}
{"url": "http://www.focus-news.net/news/2018/09/25/2571077/voenniy-obozrevately-v-siriya-sa-provedeni-izpitaniya-v-boyni-usloviya-na-bronerazuznavacha-argus.html", "text": "Новият руски подвижен разузнавателен пункт ПРП-4А „Аргус“ за първи път е бил забелязан в Сирия в базата Хмеймим преди около една година. Той е преминал изпитания в реални условия в Близкия Изток, взаимодействайки с артилерийски подразделения, съобщава  руският военен портал „Военний обозреватель“ . \r\nЗа намирането на вражески цели на борда на бронираната машина има РЛС (радио-локационна станция) 1Л-120-1, способна да „вижда“ различни цели в дъжд, снеговалеж и през димова завеса. С нея вражеската техника може да бъде засечена на разстояние до 16 км, а отделни бойци – на дистанция до 7 км. \r\nЕкипажът е получил в свое разпореждане топловизьор, позволяващ да се провежда разузнаване през нощта със същата ефективност, както през деня. \r\n„Аргус“ е оборудван със съвременни средства за връзка и апаратура за събиране, съхраняване и предаване на информация за откритите цели. \r\nНа ПРП-4А има също система за спиране на високоточно оръжие. \r\nВъоръжението му е 7,62 мм картечница ПКТМ с боекомплект от хиляда патрона. Тежи 13,8 т, мощността на двигателя е 300 к.с., максималната скорост е 64 км/ч по суша и 7 км/ч по вода. Може да измине до 550 км и има екипаж от 4 души. \r\nСъдейки по наличната информация, отбелязва „Военний обозреватель“, „Аргус“ е издържал успешно командировката в Близкия Изток и в момента тези машини продължават да постъпват в частите на Руската армия. \r\nПревод и редакция:", "date": "2018.09.25", "title": "„Военний обозреватель“: В Сирия са проведени изпитания в бойни условия на бронеразузнавача „Аргус“"}
{"url": "http://www.focus-news.net/news/2018/09/25/2571070/nadka-simeonova-obshtina-aksakovo-nad-120-dushi-uchastvat-v-proekta-za-sport-i-zdravosloven-nachin-na-zhivot-na-vazrastnite-grazhdani.html", "text": "Над 120 души участват в проекта на Община Аксаково за спорт и здравословен начин на живот на възрастните граждани. Това каза на пресконференция във Варна Надка Симеонова, секретар на Община Аксаково, предаде репортер на  Радио „Фокус“ – Варна . Община Аксаково бе избрана като партньор за изпълнението на три-годишен Европейски проект „Общите спортове-състезанието между поколенията като мотивация за спорт и здравословен начин на живот на възрастните граждани“, финансиран от Европейската програма Еразъм + Спорт, който цели да промотира активния начин на живот сред хората на възраст над 60 години, мотивирайки ги да практикуват спорт. За изпълнението на този проект Община Аксаково е присъединена от община Сервейра, Португалия, която е бенефициент по проекта, който се реализира в партньорство с Политехническия институт в Виана де Кастело, Португалия, Община Трикала, Гърция, Унгарска комуникационна компания.  Проектът се фокусира върху мотивацията за ежедневно спортуване в напреднала възраст, като се реализира  на три етапа и е с продължителност 3 години. В рамките на проекта ще се осъществят две състезания по пет спортни дисциплини с участието на граждани на възраст над 60 години. В края на проекта базата и информацията, събрана на Европейско ниво, ще бъде представена, за да се създаде Стратегия за насърчаване на спортната активност. Разходите за участие в дейностите се покриват от бюджета на проекта, който за Община Аксаково е в размер на 43 838 евро. \r\nМарияна ВАЛЕНТИНОВА", "date": "2018.09.25", "title": "Надка Симеонова, Община Аксаково: Над 120 души участват в проекта за спорт и здравословен начин на живот на възрастните граждани"}
{"url": "http://www.focus-news.net/news/2018/09/25/2571078/plovdiv-vavezhdat-se-ogranicheniya-v-dvizhenieto-v-grada-zaradi-futbolna-sreshta.html", "text": "Въвеждат се ограничения в движението в Пловдив до 19.00 часа заради футболна среща. Това съобщиха за  Радио „Фокус“ - Пловдив  от ОП „Организация и контрол на транспорта“. Изцяло, или поетапно от 14.00 часа до 19.00 часа днес, ще бъде спирано движението на ППС с пропускане на автобусите от масовия обществен пътнически транспорт по ул. „Цветан Лазаров“ от кръстовището с бул. „Санкт Петербург“ до кръстовището с ул. „Поручик Боян Ботев“; ул. „Димитър Ризов“ – от кръстовище с ул. „Поручик Боян Ботев“ до кръстовище с бул. „Освобождение“. \r\nВременната организация на движението се налага заради осминафиналната футболна среща за Купата на България между отборите на ФК „Атлетик“ (Куклен) и ПФК „Левски“ (София), която ще се състои от 16.00 часа на пловдивския стадион „Локомотив“. \r\nШофьорите на градските автобуси са предупредени да карат бавно и внимателно в посочените участъци, като се съобразяват с въведената временна организация на движението. \r\nЦветана ТОНЧЕВА", "date": "2018.09.25", "title": "Пловдив: Въвеждат се ограничения в движението в града заради футболна среща"}
{"url": "http://www.focus-news.net/news/2018/09/25/2571080/pazardzhik-s-narusheno-vodopodavane-sa-zhitelite-na-selo-akandzhievo-zaradi-avariya-na-dovezhdasht-vodoprovod.html", "text": "Поради авария на довеждащ водопровод е нарушено водоподаването в село Аканджиево, община Белово, съобщиха от  водоснабдителното дружество , обслужващо областта.. От дружеството уточниха, че аварията налага спиране на водата в населеното място. Очакваният час за възстановяване на нормалното водоподаване е 17.00 часа. От дружеството се извиняват на своите абонати за причиненото неудобство.", "date": "2018.09.25", "title": "Пазарджик: С нарушено водоподаване са жителите на село Аканджиево заради авария на довеждащ водопровод"}
{"url": "http://www.focus-news.net/news/2018/09/25/2571079/kyustendil-evropeyskata-sedmitsa-na-sporta-beshe-otbelyazana-s-razlichni-initsiativi-v-dupnitsa.html", "text": "Европейската седмица на спорта беше отбелязана с различни инициативи в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. В Средно училище „Св. Паисий Хилендарски“ е проведен открит час по физическо възпитание и спорт, в който са участвали над 100 деца, както и професионални треньори. На празника е присъствал и заместник-кметът с ресор „Социални дейности и духовно развитие” на Община Дупница Крум Милев. Учениците от най-голямото училище в общината са демонстрирали уменията си по различни видове спорт. На най-добре представилите се от тях са връчени и специални подаръци – топки, раници и пособия. Европейската седмица на спорта е инициатива на Европейската комисия за насърчаване на заниманията със спорт и двигателната активност сред населението в Европа и се провежда за четвърта поредна година в България. Основната тема на кампанията е „Бъди активен“, като целта е да се увеличи броят на физически активните граждани, защото спортът повишава качеството на живот, подобрява здравето, намалява икономическите разходи на домакинствата и носи послание за толерантност. \r\nВенцеслав ИЛЧЕВ", "date": "2018.09.25", "title": "Кюстендил: Европейската седмица на спорта беше отбелязана с различни инициативи в Дупница"}
{"url": "http://www.focus-news.net/news/2018/09/25/2571083/kyustendil-obshtinskata-izbiratelna-komisiya-v-dupnitsa-e-izlyazla-s-reshenie-za-izbor-na-nov-obshtinski-savetnik.html", "text": "Общинската избирателна комисия в Дупница е излязла с решение за избор на нов общински съветник. Това съобщиха за  Радио „Фокус” – Кюстендил  от Общинска избирателна комисия – Дупница, чиито председател е Мария Чомакова. Решението е за избран за общински съветник от квотата на Политическа партия „Единна народна партия” Ани Ангелова Вакъвчиева. Тя заема мястото на Асен Низамов, който преди това е подал заявление, чрез което уведомява Общинската избирателна комисия, че няма да встъпи в длъжност и да положи клетва като съветник в Общински съвет – Дупница. Асен Низамов беше определен за общински съветник, след като предшественикът му  Крум Бонев подаде оставка и поиска правомощията му да бъдат прекратени предсрочно. \r\nВенцеслав ИЛЧЕВ", "date": "2018.09.25", "title": "Кюстендил: Общинската избирателна комисия в Дупница е излязла с решение за избор на нов общински съветник"}
{"url": "http://www.focus-news.net/news/2018/09/25/2571082/plovdiv-blizo-2-000-litra-dizelovo-gorivo-bez-dokumenti-za-platen-aktsiz-sa-zadarzhani-kray-grad-lyubimets.html", "text": "Близо 2 000 литра дизелово гориво без документи за платен акциз са задържани край град Любимец при съвместна проверка митнически служители от отдел „Митническо разузнаване и разследване“ от Митница „Пловдив\" и служители от отдел „Противодействие на икономическата престъпност“ от Районно управление на полицията в Свиленград. Това съобщиха за  Радио „Фокус“- Пловдив  от Митница „Пловдив\". \r\nПроверката е извършена в частен имот, намиращ се в землището в местността Бикя край град Любимец. При проверката се установява наличието на два пластмасови съда с вместимост по 1000 л и вкопан в земята метален съд, пълни с общо 1990 л жълтеникава течност с мирис на петролен продукт, с плътност от 0,836 гр/куб. см, установена при измерване на място с денситометър. Наемателят на обекта, който е присъствал на проверката, не е представил на проверяващия екип документи, удостоверяващи заплащането или обезпечаването на дължимия акциз. \r\nГориво е задържано. Взети са проби за лабораторен анализ за установяване вида на задържаната стока. Работата по случая продължава.", "date": "2018.09.25", "title": "Пловдив: Близо 2 000 литра дизелово гориво без документи за платен акциз са задържани край град Любимец"}
{"url": "http://www.focus-news.net/news/2018/09/25/2571084/sliven-uchenitsi-ot-balgariya-i-ukrayna-sa-izpratili-svoi-tvorbi-za-konkursa-posveten-na-160-godini-ot-sazdavaneto-na-bolgradskata-gimnaziya.html", "text": "47 ученици от цялата страна, както и на техни връстници  от Болград, Украйна, са изпратили свои творби за участие в конкурса за есе на тема „160 години Болградската гимназия – извор на родолюбие“. Това съобщи пред  Радио „Фокус“ – Сливен  заместник областният управител Димитринка Петкова. Целта на конкурса е да се оцени ролята на Болградската гимназия в историята на България, да се потърси нейният принос за националното самосъзнание в съвременността. Авторите са ученици от 5 до 12 клас и са разделени в четири възрастови групи. Класираните на първо и второ място  ще получат като награда екскурзия до Болград, а всички участници ще получат грамоти, книги, а есетата им ще бъдат  публикувани  в юбилеен сборник. \r\nЖури със специалното участие на историка проф. Пламен Павлов ще оцени творбите. \r\nКонкурсът, посветен на 160-годишнината на Болградската гимназия „Георги Сава Раковски“, е обявен от Областна администрация – Сливен. Той  е подкрепен от Министерството на образованието и науката, регионалните управления на образованието и четирите общини от Сливенска област. \r\nБолградската гимназия в Одеска област, Украйна, е основана през 1858 г. с указ на княз Никола Богориди.  Тя е първото средно българско училище и тази година чества своя 160-годишен юбилей. \r\nМеждувременно в Сливенска област се проведе и благотворителна кампания за набиране на средства за оборудване и ремонт на гимназията. \r\nЛюдмила ЙОРГОВА", "date": "2018.09.25", "title": "Сливен: Ученици от България и Украйна са изпратили свои творби за конкурса, посветен на 160 години от създаването на Болградската гимназия"}
{"url": "http://www.focus-news.net/news/2018/09/25/2571085/burgas-dnite-na-avstriyskata-kultura-i-izkustvo-prodalzhavat-s-kamerniya-kontsert-vienska-prikazka.html", "text": "С камерен концерт „Виенска приказка“ ще продължат Дните на австрийската култура и изкуство в Бургас тази вечер. Това съобщиха от пресцентъра на  Община Бургас . Проявата е от 18.00 часа в зала 4 в Експо център „Флора“. Концертът е с участието на: Биляна Данаилова  – сопран, Анастас Камиларова – кларинет и Благовеста Рядкова – пиано. В програмата на концертите са включени произведения от композиторите: Йохан Себастиан Бах; Фр. Шуберт; Йохан Щраус и др. Камерният концерт е с вход свободен. \r\nДните на австрийската култура и изкуство се организират от Община Бургас, Посолството на Австрия в България, почетния консул на Австрия в Бургас – Радостина Иванова-Мишинева и Сдружение „Приятели на Австрия в Бургас“.", "date": "2018.09.25", "title": "Бургас: Дните на австрийската култура и изкуство продължават с камерния концерт „Виенска приказка“"}
{"url": "http://www.focus-news.net/news/2018/09/25/2571081/nadka-simeonova-obshtina-aksakovo-nad-450-sa-polzvatelite-na-sotsialnite-uslugi-predostavyani-ot-obshtinata.html", "text": "Над 450 са ползвателите на социалните услуги, предоставяни от Община Аксаково. Това каза на пресконференция във Варна Надка Симеонова, секретар на Община Аксаково, при представянето на проекта „Социални услуги на едно гише“, предаде репортер на  Радио „Фокус“ – Варна . На пресконференцията присъстваха още ръководителят на проекта Нели Петрова и Руска Илиева, заместник-кмет на Община Аксаково. „По проекта имаме обучени 80 служители, които се занимават в сферата на социалните услуги, имаме над 80 потребители на такива социални услуги, които ще се ползват от иновативния метод, като се надяваме в бъдеще това да улесни всички наши потребители на социални услуги да получават информацията на място, която да бъде достъпна“, каза Надка Симеонова. Тя допълни, че най-важните дейности по проекта са били свързани със споделянето на добри практики и опит на чуждите държави в областта на социалните услуги. „Това, което ни показаха в Дания, Испания и Полша ни помогна много, за да можем да разработим и да реализираме това, което си бяхме поставили като цел – да направим добър софтуер, който да подпомага дейността на общинска администрация в услугите на едно гише“, посочи Надка Симеонова. Ръководителят на проекта Нели Петрова добави, че сред най-важните резултати от проекта е създаването на електронната платформа за социални услуги и Центъра за предоставяне на социални услуги на едно гише. „Електронната платформа дава възможност за електронно подаване на заявление за ползването на деветте социални услуги, които Общината предоставя на своите граждани. Чрез тази платформа има създаден и регистър, така сме по-гъвкави в предоставянето на услугите за гражданите си. Отдалеченият достъп е облекчение за възрастните хора, като електронната платформа дава възможност за отдалечен достъп като чат функция, което е подходящо за хората с увреждания. Те могат да комуникират чрез платформата без да използват гласовите опции“, каза още Нели Петрова. \r\nМарияна ВАЛЕНТИНОВА", "date": "2018.09.25", "title": "Надка Симеонова, Община Аксаково: Над 450 са ползвателите на социалните услуги, предоставяни от Общината"}
{"url": "http://www.focus-news.net/news/2018/09/25/2571086/burgas-1-100-izpalniteli-shte-uchastvat-v-osmiya-natsionalen-festival-srebro-v-kosite-pesen-v-dushite.html", "text": "Само след два дни започва осмото издание на националния фестивал „Сребро в косите, песен в душите, край морето на Бургас“. Това съобщиха от пресцентъра на  Община Бургас . 100 състави и 30 индивидуални изпълнители или общо 1100 участници ще излязат на сцената в залата на НХК на 27 и 28 септември от 10.00 часа. \r\nСамодейните певчески групи и състави ще представят богат и разнообразен репертоар от автентичен и обработен български фолклор, популярни естрадни, патриотични и стари градски песни. \r\nНаред с пенсионерските клубове и формации от Бургас, в града идват гости от цяла България. Тази година има записани участници дори от градовете Тервел, Белоградчик, Крумовград, Ивайловград и Дулово. \r\nЦелта на фестивала е социална адаптация на хората от т. нар. „трета“ възраст, както и съхраняване, развиване и популяризиране на българската фолклорна, естрадна и стара градска песен. \r\nПо традиция през втората вечер (28 септември) от 17.30 часа ще се състои Гала концерт на най-атрактивните участници, който се посвещава на Международния ден на възрастните хора – 1 октомври. \r\nФестивалът се организира от Община Бургас и Сдружение „Съюз на пенсионерите – 2004“.", "date": "2018.09.25", "title": "Бургас: 1 100 изпълнители ще участват в осмия национален фестивал „Сребро в косите, песен в душите“"}
{"url": "http://www.focus-news.net/news/2018/09/25/2571088/varna-29-godishen-e-postradal-pri-katastrofa-na-patya-mezhdu-selata-stefan-karadzha-i-kaloyan.html", "text": "Варна: 29-годишен е пострадал при катастрофа на пътя между селата Стефан Караджа и Калоян. Това съобщиха от  ОДМВР - Варна . Сигналът за инцидента е подаден на 23 септември т.г., около 04.50 часа. На пътя между селата Стефан Караджа и Калоян, е възникнало ПТП.  25-годишният водач на лек автомобил \"Хонда\" с инициали Ж.К. от Варна, поради движение с несъобразена с релефа на пътя скорост, при ляв завой, губи контрол  над МПС и се блъска в крайпътно дърво. Вследствие на инцидента е пострадал 29-годишен пътник, който е настанен за лечение в МБАЛ «Св. Анна» с опасност за живота. По случая се води досъдебно производство.", "date": "2018.09.25", "title": "Варна: 29-годишен е пострадал при катастрофа на пътя между селата Стефан Караджа и Калоян"}
{"url": "http://www.focus-news.net/news/2018/09/25/2571089/veliko-tarnovo-16-semeystva-shte-se-izyavyat-na-stsenata-na-16-tiya-mezhdunaroden-konkurs-srebarna-yantra.html", "text": "16 семейства ще се изявят на сцената на 16-тия Международен конкурс за млади изпълнители „Сребърна Янтра“ във Велико Търново. Това съобщи организаторът на конкурса Румяна Начева, предаде репортер на  Радио „Фокус“ – Велико Търново . Участниците ще са от Италия, Румъния и България. Миналата година за първи път в рамките на конкурса бе представена нова категория „Family group“ или „Пеещи семейства“. Участващите семейства тогава бяха осем. Тази година за първи път те ще се състезават за награда по между си. Изпълненията в тази категория ще бъдат на 29 септември от 19.00 часа. „Миналата година демонстративно бяхме поканили осем пеещи семейства и в залата имаше наистина истински фурор от това, което те направиха. Тази година имаме допуснати 16 пеещи семейства и се надявам, че ще бъде доста интересно“, посочи Румяна Начева. \r\nНадежда КРЪСТЕВА", "date": "2018.09.25", "title": "Велико Търново: 16 семейства ще се изявят на сцената на 16-тия Международен конкурс „Сребърна Янтра“"}
{"url": "http://www.focus-news.net/news/2018/09/25/2571064/mvnr-na-rusiya-sayuzat-tarsi-predlog-za-nalaganeto-na-novi-sanktsii-sreshtu-rusiya.html", "text": "Европейският съюз търси предлог за налагането на нови санкции, заяви директорът на департамента по въпросите на неразпространението и контрола над въоръженията към Министерството на външните работи на Русия Владимир Ермаков, цитиран от  РИА Новости . \r\nАгенция „Ройтерс“ съобщи, че Брюксел планира да съгласува нов механизъм, който ще позволи по-бързото въвеждане на санкции срещу физически лица за използване на химически вещества. Инициативата излиза от Париж и е свързана с „използването на химически оръжия от Русия и Сирия“, уточнява медията. \r\n„Това са техни вътрешни игрички, за това да говорим за някакво влияние на каквито и да е санкции... Искат да наложат санкции и ето,че започнаха да търсят различни предлози“, коментира Ермаков. \r\nТой напомни, че в Сирия няма химически арсенали, което е потвърдено от Организацията за забрана на химическите оръжия (ОЗХО). Но даже и да се предположи, че са останали някакви запаси, правителството не би ги използвало, тъй като не е изгодно за него, подчерта той. \r\nПревод и редакция:", "date": "2018.09.25", "title": "МВнР на Русия: Съюзът търси предлог за налагането на нови санкции срещу Русия"}
{"url": "http://www.focus-news.net/news/2018/09/25/2571090/predsedatelyat-na-us-na-api-inzh-svetoslav-glosov-shte-uchastva-v-diskusionniya-forum-stroitelstvoto-prez-2019-g-perspektivi-i-predizvikatelstva.html", "text": "Председателят на Управителния съвет на Агенция „Пътна инфраструктура“ инж. Светослав Глосов ще участва в Oсмия дискусионен форум „Строителството през 2019 г. – перспективи и предизвикателства”. Срещата се организира от Камарата на строителите в България и в. „Строител“. Това съобщиха от пресцентъра на  Агенция \"Пътна инфраструктура\" .  \r\nСъбитието ще се проведе на 26 септември и започва в 9 ч. в „София хотел Балкан“. Инж. Глосов ще участва в Панел 1 „Големите транспортни проекти - предизвикателства и перспективи“, който е от 10:40 ч.", "date": "2018.09.25", "title": "Председателят на УС на АПИ инж. Светослав Глосов ще участва в дискусионния форум „Строителството през 2019 г. – перспективи и предизвикателства“"}
{"url": "http://www.focus-news.net/news/2018/09/25/2571087/mkd-makedoniya-silite-sa-kazali-na-aleksandar-vuchich-che-mozhe-da-pochaka-za-kosovo.html", "text": "Косовският въпрос най-вероятно няма да бъде решен нито до края на 2018, нито през следващата 2019 година, независимо от желанието на международната общност, твърди белградският вестник „Блиц“, предава  скопското електронно издание „МКД“ . \r\nКакто пише сръбският ежедневник, като се позовава на дипломатически източници, натискът от западните страни за разрешаване на отворения въпрос между Белград и Прищина е започнал да намалява. \r\nДипломатическият източник е казал, че на Германия и Франция им е станало ясно, че няма реална перспектива за разрешаването на спора и те са взели решение повече да не настояват той да се реши до края на 2019 или началото на 2019 година. \r\nТова е съобщено и на сръбското политическо ръководство, а на президента на Сърбия Александър Вучич, според същите твърдения, на няколко срещи му е казвано, че „може да се наложи да почака за Косово още няколко години“. \r\nПричината за отказа от предишната позиция на западната дипломация е това, че, както се твърди, Прищина не желае да направи никакъв компромис, докато позицията на Белград и Вучич е до решението да се стигне именно чрез отстъпки и от двете страни. \r\n„На най-влиятелните страни им стана ясно, че Прищина не желае да направи и най-малката отстъпка, докато Сърбия, от друга страна, иска разговор и, както президентът Вучич много пъти каза, компромисно решение, от което и двете страни ще изгубят по нещо. Все пак, добрата воля само от едната страна не е достатъчна“, пише „Блиц“. \r\nСъщевременно, както пише белградското издание, сред другите проблеми е и това, че косовският държавен глава няма такава подкрепа в местния парламент, каквато Вучич има в „скупщината“ и затова не се осмелява да излезе с каквото и да е конкретно предложение, освен това, че понякога споменава разграничение, но твърдо отхвърля идеята да изпълни ангажимента за формиране на Общност на сръбските общини (в Северно Косово). \r\nПоследният кръг на диалога в Брюксел завърши преди да е започнал, защото Вучич отказа да се срещне с Тачи, а се добавя, че междувременно някои от най-влиятелните страни са започнали да променят отношението си към Прищина, като очакваха САЩ да извършат финалния натиск над косовските власти, което обаче не се случи. \r\nВестникът заключва, че администрацията на Тръмп неочаквано е „успокоила“ тона си към Белград и в резултат от това само за няколко седмици наративът се смени от „свършено е, Косово е независима държава“ до „Вашингтон няма да се намесва в процеса и ще подкрепи всичко, което се договорят двете страни“. \r\nС ясната позиция на Русия, която казва, че ще подкрепи всякакво решение, на което се съгласи сръбската страна, Блиц припомня и думите на европейския комисар по разширяването Йоханес Хан от края на септември, че процесът трябва да завърши до следващото лято, а това беше първият път, в който крайният срок се поставя не за тази година или началото на 2019-а. \r\nПревод и редакция:", "date": "2018.09.25", "title": "„МКД“ (Македония): Силите са казали на Александър Вучич, че „може да почака за Косово“"}
{"url": "http://www.focus-news.net/news/2018/09/25/2571092/programata-na-radio-fokus-veche-se-izlachva-i-v-gorna-oryahovitsa-na-chestota-1044-mhz.html", "text": "Най-голямата българска радиоверига „Фокус“ стартира своята 57 регионална радиостанция, която ще излъчва на честота 104.4MHz за района на Горна Оряховица. От днес жителите на града и района ще получават най-бързата и точна информация за всичко, което се случва в България, Балканите, Европа и света, както и възможността да поставят всички въпроси и теми, които ги вълнуват. \r\nСъс своите 57 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в  Горна Оряховица „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна. \r\nОчаквайте скоро Радио \"Фокус\" в градовете Велинград, Ловеч и Царево.", "date": "2018.09.25", "title": "Програмата на Радио „Фокус“ вече се излъчва и в Горна Оряховица на честота 104.4 MHz"}
{"url": "http://www.focus-news.net/news/2018/09/25/2571091/kmetat-na-sofiya-yordanka-fandakova-shte-prisastva-na-otkrivaneto-na-obrazovatelen-tsentar-za-razdelno-sabirane-i-retsiklirane-na-ekopak-balgariya-i-nova-sortirashta-instalatsiya.html", "text": "Кметът на София Йорданка Фандъкова ще присъства на откриването на образователен център за разделно събиране и рециклиране на  Екопак - България и нова сортираща инсталация. Toва съобщиха от пресцентъра на  Столична община . Събитието ще се състои утре - 26 септември, в 14.00 часа.", "date": "2018.09.25", "title": "Кметът на София Йорданка Фандъкова ще присъства на откриването на образователен център за разделно събиране и рециклиране на  Екопак - България и нова сортираща инсталация"}
{"url": "http://www.focus-news.net/news/2018/09/25/2571093/veliko-tarnovo-den-na-otvorenite-vrati-organizira-tsentar-za-obshtestvena-podkrepa-v-svishtov.html", "text": "Ден на отворените врати организира Център за обществена подкрепа в Свищов във връзка с началото на учебната 2018 – 2019 година, съобщават от  пресцентъра на Общината . Той ще бъде отворен за посещение на 27 септември, от 10.00 до 16.00 часа за деца, ученици, родители, учители и жители на Община Свищов. Всички желаещи ще имат възможност да посетят Центъра за обществена подкрепа, където ще се срещнат с психолози, социални работници и педагози; ще бъдат представени видовете социалните услуги, които предоставя; ще  имат възможност да разгледат материалната база /зали и кабинети/, а служителите ще отговорят на поставените въпроси. Центърът за обществена подкрепа се намира на ул. „33 Свищовски полк“ №67, ет. 2 /бившето училище „Алеко Константинов“/.", "date": "2018.09.25", "title": "Велико Търново: Ден на отворените врати организира Център за обществена подкрепа в Свищов"}
{"url": "http://www.focus-news.net/news/2018/09/25/2571094/burgas-s-bogata-kulturna-programa-i-detski-atelieta-v-grada-shte-bade-otbelyazana-evropeyskata-nosht-na-uchenite.html", "text": "С богата културна програма и детски ателиета в града ще бъде отбелязана Европейската нощ на учените. Това съобщиха от пресцентъра на  Община Бургас . Европейската нощ на учените се превърна през годините в емблематично събитие и регулярна среща, на която напредничави умове представят свои постижения и предизвикателства пред широката публика в рамките на един ден. Тази година инициативата ще се проведе на 28 септември. \r\nРегионален исторически музей – Бургас е домакин и съорганизатор на два лъча от програмата за Европейската нощ на учените в града – пред Археологическия музей (ул. „Богориди“ 21) за по-малките, и в КЦ „Морско казино“, като част от Осмата международна конференция „Цифрово представяне и опазване на културно и научно наследство“ – DiPP2018. \r\nПрограма за Европейската нощ на учените в Бургас включва: Лъч 1 – Археологически музей – Бургас \r\n15:00 – 19:00 – Наука в града REFRESH: Щанд „Забавна математика“; \r\n15:00 – 19:00 – Наука в града REFRESH: Щанд „Полярни приключения“; \r\n15:00 – 16:00 – Refresh, Щура Лаборатория; \r\n16:00 – 16:30 – Наука в града REFRESH: Математика с Римски числа с Археологическия музей; \r\n16:30 – 17:30 – Наука в града REFRESH: Антарктика за цял сезон или за цял живот – презентация на Асоциацията на младите полярни изследователи; \r\n17:30 – 18:30 – REFRESH кафене: „Избрани задачи от българския математически фолклор“ с Център по забавна математика: за ученици, учители, родители. \r\nСъорганизатори: Британски съвет, APECS България, Забавна математика, Щура лаборатория, Училище Френе. Лъч 2 – КЦ „Морско казино“ \r\n17:00 часа – демонстрации на: \r\n- Тримерни интерактивни представяния на исторически свързани значими комплекси, носители от Източноправославната култура и изкуство от Възраждането: църковни и манастирски комплекси – архитектура, стенописи, иконография; \r\n- Мобилно приложение BOOK@HAND BIDL за български икони; \r\nЕкспериментално уеб базирано игрово приложение за интерактивно представяне и изучаване на тракийската цивилизация и култура. \r\nУчастници в разработката: Институт по математика и информатика при Българска академия на науките и Изследователски институт по автоматизация и изчислителна техника (MTA SZTAKI) към Унгарската академия на науките. \r\nСъорганизатори: Регионален академичен център – Бургас към Българска академия на науките, Българска академия на науките, Софийски университет и др.", "date": "2018.09.25", "title": "Бургас: С богата културна програма и детски ателиета в града ще бъде отбелязана Европейската нощ на учените"}
{"url": "http://www.focus-news.net/news/2018/09/25/2571095/kmetat-na-asenovgrad-d-r-emil-karaivanov-do-kraya-na-godinata-predstoi-priklyuchvane-i-vavezhdane-v-eksploatatsiya-na-prechistvatelnata-stantsiya-za-otpadni-vodi.html", "text": "„До края на годината предстои приключване и въвеждане в експлоатация на Пречиствателната станция за отпадни води”. Това съобщиха от  Община Асеновград . Пред журналисти кметът д-р Емил Караиванов е казал още, че строително – ремонтните работи по ВиК мрежата са приключени в сроковете, заложени в договорите с изпълнителите на съответните дейности. \r\nИзвършен е подборът и обучението на служителите, които ще бъдат назначени на работа в ПСОВ – Асеновград. Те ще започнат работа след въвеждане в експлоатация на пречиствателната станция. Общината успешно е изпълнила разплащане на 90% от средствата по проекта. Предстоят окончателни плащания по договорите. \r\nИзвършените разходи са отчетени и верифицирани от Управляващия орган на Оперативна програма „Околна среда 2014 – 2020“. След извършване на окончателните плащания по договорите, ще бъде подадено окончателно искане към УО на ОПОС, с което ще бъде отчетен и приключен цялостно проектът. Окончателното искане ще бъде подадено след въвеждане в експлоатация на ПСОВ и приключване на всички дейности, т.е. в началото на 2019 г. \r\n„Това говорят цифрите, така че опитите да се трупа напрежение или недоверие към общината по този проект и финансовите ангажименти, сами виждате, не са основателни”, допълни още д-р Караиванов.", "date": "2018.09.25", "title": "Кметът на Асеновград д-р Емил Караиванов: До края на годината предстои приключване и въвеждане в експлоатация на Пречиствателната станция за отпадни води"}
{"url": "http://www.focus-news.net/news/2018/09/25/2571071/benyamin-netanyahu-izraelskite-sili-shte-prodalzhat-udarite-sreshtu-iranski-pozitsii-v-siriya-vapreki-predavaneto-na-s-300.html", "text": "Израелските отбранителни сили ще продължат да поразяват ирански позиции в Сирия. Това увери министър-председателят Бенямин Нетаняху преди отпътуването си за Ню Йорк за 73-та годишна сесия на Общото събрание на ООН, коментирайки решението на Москва да предаде на Дамаск зенитно-ракетни системи С-300, съобщава вестник  The Jerusalem Post . \r\n„През последните три години Израел се справя много успешно в предотвратяване на военното укрепване на Иран в Сирия и в опитите за доставка на смъртоносно оръжие на „Хизбула“ в Ливан\", заяви Нетаняху.  \r\nОт редакцията припомнят, че в Ню Йорк Нетаняху ще проведе среща с държавния глава на САЩ Доналд Тръмп – петата им по ред. Решението на Русия да предаде на Сирия С-300 ще бъде важна част от дискусията между двамата лидери. Подчертава се, че Вашингтон също се противопоставя на решението на Москва да подсили сирийската ПРО. Опасенията на Израел са, че системата ще затрудни армията в усилията й да поразява ирански позиции в Сирия. \r\nМосква обяви предаването на С-300 на Дамаск в отговор на инцидента със свалянето на руския разузнавателен самолет „Ил-20“ в Източното Средиземноморие. Русия обвини Израел за катастрофата, при която загинаха 15 военнослужещи на Москва. На свой ред Израел хвърли вината върху Сирия и Иран. \r\nВ понеделник руският президент Владимир Путин разговаря по телефона с Нетаняху и двамата постигнаха съгласие да продължат координацията си в Сирия. Ден по-късно Нетаняху проведе специална среща с кабинета си, на която информира министрите за събитията. \r\n„Ще продължим да предотвратяваме укрепването на иранското военно присъствие в Сирия и координацията между израелската и руската армия“, увери Нетаняху, като допълни, че Путин се е съгласил в близко време да бъде проведена среща между представители на армиите на двете страни, за да обсъдят координацията си в Сирия.  Тереза Герова", "date": "2018.09.25", "title": "Бенямин Нетаняху: Израелските сили ще продължат ударите срещу ирански позиции в Сирия, въпреки предаването на С-300"}
{"url": "http://www.focus-news.net/news/2018/09/25/2571099/denitsa-zlateva-bsp-ne-znam-ot-koga-edno-zdravisvane-se-priema-za-istoricheska-sreshta.html", "text": "„За мен историческа е срещата, която имаха Доналд Тръмп и Ким Чен Ун по отношение на конфликта на Корейския полуостров. Не знам от кога едно обикновено ръкостискане между президент на САЩ и български министър-председател, наредил се на редичката с всички останали премиери да се здрависват с него, се приема като историческо събитие\". Това каза Деница Златева зам.-председател на БСП на пресконференция в централата на партията, помолена да коментира визитата на Борисов в САЩ, която някои наричат „историческа“, съобщиха от пресцентъра на  НС на БСП . Тя обясни, че има примери от предишни посещения на президенти и на президента Радев, които много по- ясно говорят- какво означава двустранна среща. Златева добави, че очаква с нетърпение речта на Борисов пред Общото събрание на ООН, в която е анонсирано, че ще говори за Западните Балкани. „Надявам се, този път да приветства Общото събрание не от името на Народна Република България, а от името на Република България“, каза Деница Златева.", "date": "2018.09.25", "title": "Деница Златева, БСП: Не знам от кога едно здрависване се приема за историческа среща"}
{"url": "http://www.focus-news.net/news/2018/09/25/2571098/veliko-tarnovo-spirat-vodopodavaneto-na-blizo-30-ulitsi-v-svishtov-zaradi-avarien-remont-na-vodoprovodnata-mrezha.html", "text": "Спират водоподаването на близо 30 улици в Свищов заради авариен ремонт на водопроводната мрежа утре. Това съобщиха за  Радио „Фокус“ – Велико Търново  от водоснабдителното дружество.Без вода от 9.00 до 17.00 часа е са абонатите на улиците „Петър Ангелов“, „Академик Ал. Божинов“, „Искър“, „Вежен“, „Щабс капитан Фок“,„Киряк Цанков“, „Цени Бояджиев“, „Средна гора“, „Георги Бенковски“, „Александър Батенберг“, „Филип Тотю“, „Григор Начевич“, „Д-р Хр. Павлович“, „Георги Катранов“, „Плевенско шосе“, „Патриарх Евтимий“ в участъка от МБАЛ “Д-р Димитър Павлович“ до площад Хан бъчва, „Бузлуджа“,„Дядо Паничков“, „Люлин“, „Цар Освободител“ в участъка от площад Хан Бъчва до читалище „Еленка и Кирил Д.Аврамови“, у„Ал. Стамболийски“, „Христаки Павлович“, „Григор Стоянов“, „Иваница Данчев“, „Никола Петков“ и „Тракия“. От дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2018.09.25", "title": "Велико Търново: Спират водоподаването на близо 30 улици в Свищов заради авариен ремонт на водопроводната мрежа"}
{"url": "http://www.focus-news.net/news/2018/09/25/2571100/sport-yurgen-klop-otseni-programata-na-livarpul-za-sledvashtite-12-dni-kato-nevazmozhna.html", "text": "Мениджърът на Ливърпул Юрген Клоп определи програмата на отбора за следващите 12 дни като „невъзможна“. Поредицата от трудни срещи за английския отбор започва утре с мач срещу Челси от 3-ия кръг на Купата на Лигата. Три дни по-късно двата тима ще играят отново, но за Висшата лига. Следващата сряда футболистите на Клоп се изправят срещу Наполи в среща от Шампионската лига, а на 7 октомври идва дербито с английския шампион Манчестър Сити.", "date": "2018.09.25", "title": "Спорт: Юрген Клоп оцени програмата на Ливърпул за следващите 12 дни като „невъзможна“"}
{"url": "http://www.focus-news.net/news/2018/09/25/2571101/haskovo-v-narodno-chitalishte-zarya-shte-se-sastoi-praznichen-kontsert-po-povod-svetovniya-den-na-muzikata.html", "text": "В Народно Читалище „Заря“ ще се състои празничен концерт по повод Световния ден на музиката. Това съобщиха от пресцентъра на  Общината . Камерен оркестър - Хасково с диригент Цанислав Петков, Духов оркестър - Хасково с диригент Недялка Ангелова и Народен Оркестър - Хасково с диригент Димчо Йорданов ще изнесат концерт по повод 1 октомври - Световен ден на музиката. Солисти са: Теодосий Спасов - кавал и Илиян Илиев - кларинет. \r\nКонцертът е на 1 октомври от 19.00 часа в залата на Народно Читалище „Заря“. \r\nПовече подробности за концерта ще бъдат представени на пресконференция на 28 септември от 12.00 часа в залата на ОНЧ „Заря“.", "date": "2018.09.25", "title": "Хасково: В Народно Читалище „Заря“ ще се състои празничен концерт по повод Световния ден на музиката"}
{"url": "http://www.focus-news.net/news/2018/09/25/2571103/okrazhen-sad-burgas-potvardi-vzeta-myarka-za-neotklonenie-zadarzhane-pod-strazha-spryamo-obvinyaem-za-nezakonno-prevezhdane-na-chuzhdi-grazhdani-prez-teritoriyata-na-stranata.html", "text": "Окръжен съд – Бургас потвърди взетата от Районен съд – Царево мярка за неотклонение „Задържане под стража“ спрямо Х. Г., привлечен като обвиняем за подпомагане на чужди граждани да пребивават в страната в нарушение на закона (престъпление по чл. 281, ал. 2, т. 1, предл. първо, т. 4 и т. 5, вр. чл. 281, ал. 1 от НК). Това съобщиха от пресцентъра на  Окръжен съд – Бургас . Срещу определението на първоинстанционния съд бе подадена жалба от защитника на обвиняемия, с която се искаше мярката му за неотклонение да бъде изменена в по-лека „Домашен арест“ или „Гаранция“. В жалбата се посочва, че обвиняемият е млад човек, допуснал грешка, направил е самопризнание и желае да се върне към предишния си начин на живот. \r\nХ. Г. е привлечен като обвиняем това, че на 17.09.2018 г., около 01.45 часа, в района на отбивката за лодкостоянката на река Ропотамо, намираща се на главен път гр. Приморско – гр. Созопол, с цел да набави за себе си или за другиго имотна облага, противозаконно подпомогнал 28 чужденци, граждани на Афганистан и Пакистан, да преминават в страната в нарушение на закона по смисъла на чл. 8, ал. 1 от Закона за чужденците в Република България: „Чужденец може да влезе в Република България ако притежава редовен документ за задгранично пътуване или друг заместващ го документ, като и виза, когато такава е необходима, съгласно Регламент ЕО № 539/2001 г на Съвета от 15 март 2001 година“, включително по отношение на лице, ненавършило 16 годишна възраст и по отношение на повече от едно лице, чрез извършване на превоз по главен път гр. Приморско – гр. Созопол, в нарушение на закона, като деянието е извършено чрез използване на моторно превозно средство – лек автомобил. \r\nВъззивният състав счете, че атакуваното определение на Районен съд – Царево е законосъобразно. Налице са законовите предпоставки спрямо обвиняемия да бъде взета мярка за неотклонение „Задържане под стража“. Христо Г. е обвинен в тежко умишлено престъпление, наказуемо с „Лишаване от свобода“ от една до шест години и глоба от 5 000 лв. до 20 000 лв. Окръжен съд – Бургас прие, че съществува реална опасност обвиняемият да се укрие предвид, че управлявайки микробуса, с който е превозвал нелегалните емигранти, е направил опит да избегне полицейска проверка и да избяга. След преследване от страна на полицията е бил заловен. Според Окръжен съд – Бургас, Христо Г. може да извърши престъпление ако не бъде задържан. В справката му за съдимост е отбелязано предишно нарушение на наказателния закон. Обвиняемият е управлявал моторно превозно средство, в срока на изтърпяване на наказанието – лишаване от право да управлява МПС, като е бил освободен от наказателна отговорност с налагане на административно наказание „Глоба“. Според съда „настоящото деяние е повторно нарушаване на наказателния закон, което води към извода, че правосъзнанието на Христо Г. не е на нужното ниво и може да се предполага с голяма вероятност, че той може да извърши друго престъпно деяние“. Определението на Окръжен съд – Бургас е окончателно.", "date": "2018.09.25", "title": "Окръжен съд – Бургас потвърди взета мярка за неотклонение „Задържане под стража“ спрямо обвиняем за незаконно превеждане на чужди граждани през територията на страната"}
{"url": "http://www.focus-news.net/news/2018/09/25/2571106/reuters-shvedskiyat-premier-izgubi-parlamentarniya-vot-na-doverie-novoto-pravitelstvo-ne-e-yasno.html", "text": "Министър-председателят на Швеция Стефан Льофен изгуби парламентарния вот на доверие във вторник. Не е ясно кой ще формира следващото правителство, тъй като нито един от представените в парламента политически блокове няма мнозинство. Вотът за отстраняване на Стефан Льофен от премиерския пост бе подкрепен от шведските демократи, които са антиимигрантски настроени и разполагат с 62 места в законодателния орган в Стокхолм, предава  Reuters .  \r\nНа изборите на 9 септември лявоцентристкият блок на Льофен спечели 144 места, с едно повече от опозиционния десноцентристки Алианс, съставен от четири партии – на умерените, либералите, християндемократите и центристите. Социалдемократите на Льофен влязоха в изпълнителната власт именно с тяхна подкрепа. Те обаче отказват да преговарят с  шведските демократи, които искат да замразят имиграцията и призовават да се прегласува членството на Швеция в Европейския съюз.   \r\nАнализаторите очакват председателят на Шведския парламент да покани Улф Кристенсон, лидерът на Партията на умерените, най-голямата в Алианса, да се опита да състави новия кабинет. Той обаче ще се нуждае от подкрепата или на шведските демократи, които всички отбягват още от 2010 г., когато влязоха в парламента, или от Партията на центъра. Льофен ще оглави преходно правителство до избора на нова администрация.", "date": "2018.09.25", "title": "Reuters: Шведският премиер изгуби парламентарния вот на доверие, новото правителство не е ясно"}
{"url": "http://www.focus-news.net/news/2018/09/25/2571105/predstaviteli-na-biznesa-i-ekipat-na-ministerstvo-na-energetikata-obsadiha-aktualni-vaprosi-ot-energiyniya-sektor.html", "text": "Представителите на работодателските организации подкрепиха работата по изграждане на нови газови връзки на България със съседните ѝ държави, за да бъде гарантирано националното потребление на конкурентни цени. Това съобщиха от пресцентъра на  Министерство на енергетиката . Кирил Домусчиев (КРИБ), Васил Велев (АИКБ) и Константин Стаменов (БФИЕК) обсъдиха днес актуални теми от областта на енергетиката с министър Теменужка Петкова. В срещата участваха и заместник-министрите Жечо Станков и Красимир Първанов, както и ръководителите на държавните енергийни компании. \r\nМинистър Петкова информира участниците за предстоящите разговори с „Газпром“ след решението на Европейската комисия по делото с газовата компания, което дава възможност договорните условия с нея да бъдат променени. Тя заяви, че диверсификацията и конкурентните енергийни доставки са водещ приоритет за правителството и  то работи активно за реализацията му. \r\nПредизвикателствата за българската енергетика, свързани с повишените цени на въглеродните емисии също бяха сред обсъжданите теми. През последните месеци те отбелязват сериозен ръст, достигайки до равнища от 25 евро/тон. В момента в Министерството на енергетиката е сформирана работна група, която трябва да предложи кратко-, средно- и дългосрочни мерки за изход от ситуацията. Групата анализира опита на други държави, сред които Германия, Италия и Белгия. Предстои през месец октомври мерките да бъдат представени пред заинтересованите страни.  \r\nЕнергийният министър сподели своето очакване процедурата за избор на стратегически инвеститор и структурата на проекта „Белене“ да бъдат факт до края на октомври. По думите ѝ документацията се изготвя съгласно заложените в решението на Народното събрание параметри – проектът да се реализира на пазарен принцип и без предоставяне на държавна гаранция.", "date": "2018.09.25", "title": "Представители на бизнеса и екипът на Министерство на енергетиката обсъдиха актуални въпроси от енергийния сектор"}
{"url": "http://www.focus-news.net/news/2018/09/25/2571104/kyustendil-mazh-e-osaden-na-dve-godini-i-deset-mesetsa-zatvor-zaradi-neplateni-danatsi-v-razmer-na-296-000-lv.html", "text": "Окръжна прокуратура – Кюстендил е постигнала осъдителна присъда от две години и десет месеца „лишаване от свобода“ с четиригодишен изпитателен срок за извършено престъпление против данъчната система. Това съобщиха от пресцентъра на  Апелативна прокуратура - София .  Подсъдимият Й. З., в качеството си на едноличен собственик на търговско дружество, в продължение на три години избягвал установяване и плащане на данъчни задължения. В подаваните месечни справки-декларации пред ТД на НАП той потвърждавал неистина и използвал документи с невярно съдържание – дневници за покупки и фактури за доставка на стоки. По този начин подсъдимият приспадал неследващ му се данъчен кредит. С действията си мъжът избегнал плащането на данъчни задължения, предвидени в Закона за корпоративното подоходно облагане и Закона за данък върху добавената стойност, в особено големи размери – двеста деветдесет и шест хиляди лева. Производството срещу Й. З. е било проведено по реда на съкратеното съдебно следствие, тъй като подсъдимият е признал изцяло фактите, изложени в обвинителния акт на прокуратурата.", "date": "2018.09.25", "title": "Кюстендил: Мъж е осъден на две години и десет месеца затвор заради неплатени данъци в размер на 296 000 лв."}
{"url": "http://www.focus-news.net/news/2018/09/25/2571097/premierat-boyko-borisov-uchastva-v-otkrivaneto-na-obshtiya-debat-na-73-tata-sesiya-na-obshtoto-sabranie-na-oon.html", "text": "Българският министър-председател Бойко Борисов участва в откриването на Общия дебат на 73-тата сесия на Общото събрание на ООН. Това съобщиха от  правителствената информационна служба . Тази година основната тема на дебата е „ООН за всички хора: глобално лидерство и споделени отговорности за мирни, равнопоставени и устойчиви общества“.", "date": "2018.09.25", "title": "Премиерът Бойко Борисов участва в откриването на Общия дебат на 73-тата сесия на Общото събрание на ООН"}
{"url": "http://www.focus-news.net/news/2018/09/25/2571107/veliko-tarnovo-62-godishen-mazh-e-zadarzhan-za-prichinyavane-na-katastrofa-sas-zaginal-pri-shofirane-v-piyano-sastoyanie.html", "text": "62-годишен мъж е задържан за причиняване на катастрофа със загинал при шофиране в пияно състояние. Това съобщиха от  Областна дирекция на МВР – Велико Търново . В неделя в 22.10 часа в е получен сигнал за намерен блъснат мъж на кръстовището на ул. „Опълченска“ с главен път Русе – Велико Търново от неизвестен автомобил. От извършените незабавни действия по разследването са установени автомобилът и водачът, участвали в инцидента. Шофьорът е изпробван за употреба на алкохол, пробата е била положителна. Тестът за употреба на наркотични вещества – отрицателен. Взета му е кръвна проба за химичен анализ. Самоличността на блъснатия пешеходец беше установена едва на следващия ден – 29-годишен мъж от село Върбица. Причините за произшествието са в процес на изясняване. По случая е започнато досъдебно производство.", "date": "2018.09.25", "title": "Велико Търново: 62-годишен мъж е задържан за причиняване на катастрофа със загинал при шофиране в пияно състояние"}
{"url": "http://www.focus-news.net/news/2018/09/25/2571108/varna-gradat-otbelyazva-svetovniya-den-na-turizma-s-forumi-i-konkursi.html", "text": "Кръгла маса на тема „Варна – дестинация четири сезона“ ще се проведе на 27-ми септември – Световен ден на туризма, от 17.00 часа в гранд хотел „Варна“. Това съобщиха от пресцентъра на  Община Варна . На срещата са поканени представители от всички сфери на туристическия бранш. Ще бъде представен анализ на отминалия активен сезон, ще се обсъдят възможностите за утвърждаването на Варна като целогодишна туристическа дестинация, допълниха от дирекция „Туризъм“ в Община Варна. Ден по-рано ще се проведе и форум „Туризъм и кулинария“, в рамките на който, след 10-годишно прекъсване, ще бъде подновен конкурсът „Готвач на годината“. Организатор е Българската хотелиерска и ресторантьорска асоциация, със съдействието на Община Варна. Кулинарното състезание, което ще се проведе на 26-ти и 27-ми септември, е на тема „Иновативна балканска кухня – новаторство и стил“. В конкурса ще участват представители на  БХРА, както и ученици от гимназиите по туризъм, сладкари, сомелиери. Те ще се състезават в категориите за най-добър готвач, най-добър сладкар, най-добър млад готвач и най-добър млад сладкар. Регламентът е изготвен от организаторите. Журито ще бъде съставено от известни специалисти като Иван Звездев, Ради Стамболов и други представители на БХРА, Министерството на туризма, Община Варна, медии, спонсори. Водещ ще бъде Ути Бъчваров. В програмата е предвидено винено експо с безплатни дегустации на изби и вносители на вина, предвидено е и изложение на продукти и професионална техника.", "date": "2018.09.25", "title": "Варна: Градът отбелязва Световния ден на туризма с форуми и конкурси"}
{"url": "http://www.focus-news.net/news/2018/09/25/2571109/ministarat-na-turizma-nikolina-angelkova-razgovarya-s-luis-alfonso-de-alba-spetsialen-pratenik-na-oon-za-sreshtata-na-varha-po-vaprosite-za-klimata-prez-2019-g.html", "text": "Министърът на туризма Николина Ангелкова проведе работна среща с Луис Алфонсо де Алба, специален пратеник на генералния секретар на ООН за Срещата на върха по въпросите на климата през 2019 г. Това съобщиха от пресцентъра на  Министерството на туризма . Двамата разговаряха в рамките на второто издание на Световния икономически форум в Ню Йорк. Той се провежда в периода 24-25 септември, като основните акценти в тазгодишното му издание са възможности и фактори за влияние върху устойчивото развитие. Министър Ангелкова е на форума по лична покана от г-н Борге Бренде, президент на Световния икономически форум. \r\nМинистър Ангелкова и г-н Де Алба подчертаха прякото влияние на туризма от климатичните промени и изключителното значение на мерките за опазване на околната среда. \"С Министерството на околната среда и водите (МОСВ) работим съвместно по различни инициативи за опазване на околната среда в България\", заяви министър Ангелкова. Тя добави, че по българското Черноморие се правят непрекъснати проверки по отношение чистотата на водата и морските плажове с цел да се гарантира сигурността на туристите.  \r\nМинистърът добави още, че по време на българското председателство на Съвета на Европейския съюз е проведена неформалната среща под наслов „Туризъм и икономически растеж“, на която  бе взето решение всички страни от ЕС да работят за ограничаване на опасността от изменения в климата.  \r\nВ рамките на Световния икономически форум Министър Ангелкова разговаря и с Ал Гор, вицепрезидент на САЩ за периода 1993-2001 г. Той поздрави България за отличните резултати, които постига в туризма, и добави, че секторът е важен фактор за икономическия растеж на страната ни.", "date": "2018.09.25", "title": "Министърът на туризма Николина Ангелкова разговаря с Луис Алфонсо де Алба, специален пратеник на ООН за Срещата на върха по въпросите за климата през 2019 г."}
{"url": "http://www.focus-news.net/news/2018/09/25/2571110/veliko-tarnovo-detsa-ot-grada-shte-risuvat-varhu-tekstilni-torbichki-v-ramkite-na-initsiativata-risuvay-za-prirodata.html", "text": "Деца от областния град ще рисуват върху текстилни торбички в рамките на инициативата „Рисувай за природата“. Това съобщиха за  Радио „Фокус“ – Велико Търново  организаторите. Събитието ще се проведе на 29 септември /събота/ в парк „Дружба“ от 10.30 до 13.30 часа. Деца, ученици, студенти и цели семейства ще имат възможност да рисуват върху торбички за многократна употреба, като по този начин ще кажат „стоп“ на найлоновите торбички, пластмасовите чашки и сламки. „Текстилните торбички са здрави и компактни, а всеки ще има възможност да си изрисува своята с цветовете, които обича. След това тя остава за вас и може да се ползва за пазар, работа, училище или за ръчно изработен подарък към скъп човек“, посочват организаторите.  Всеки, който желае да подкрепи каузата, може да закупи и предварително изрисувана торбичка. Предвидени са и много тематични игри, в които ще се включи и групата за упражнения и здраве „TarnovoRuns“, както и „Доброволно чистене – Велико Търново“. Целта е децата да се научат как да рециклират, как да ползват торбички за многократна употреба и как да намалят вредния отпечатък на човека върху природата. Инициативата „Рисувай за природата“ е съфинансирана от Младежка банка Велико Търново, Сдружение „академика – 245“ и Фондация „Работилница за граждански инициативи“ по „Програма за развитие на обществените фондации“ с финансовата подкрепа на Фондация „Чарлз Стюарт Мот“. \r\nНадежда КРЪСТЕВА", "date": "2018.09.25", "title": "Велико Търново: Деца от града ще рисуват върху текстилни торбички в рамките на инициативата „Рисувай за природата“"}
{"url": "http://www.focus-news.net/news/2018/09/25/2571113/natsionalnata-sadiyska-i-prokurorska-mrezhi-za-mezhdunarodno-satrudnichestvo-po-nakazatelni-dela-provedoha-rabotna-sreshta-po-vaprosi-svarzani-s-prilozhenieto-na-zakona-za-ezr.html", "text": "На 20 септември 2018 г. в сградата на Националния институт на правосъдието (НИП) се проведе съвместна работна среща на Националната съдебна мрежа за международно сътрудничество по наказателни дела и Националната прокурорска мрежа за международно правно сътрудничество, посветена на обсъждането на практически въпроси, свързани с прилагането на Закона за Европейската заповед за разследване след влизането му в сила през февруари 2018 г. Това съобщиха от пресцентъра на  Висшия съдебен съвет . По време на откриването на срещата бе отправено приветствие от директора на НИП Миглена Тачева, която подчерта готовността на института да бъде домакин на бъдещи срещи и обучения от сферата на дейност на двете мрежи. В срещата, освен членове на двете мрежи, участие взеха и съдии и прокурори с практически опит в използването на ЕЗР като основен инструмент за осигуряване на сътрудничеството по наказателни дела в рамките на ЕС. В резултат на срещата бяха очертани добрите решения и проблемните аспекти при използването на ЕЗР, за които да бъде предвидено и планирано обучение за магистрати.", "date": "2018.09.25", "title": "Националната съдийска и прокурорска мрежи за международно сътрудничество по наказателни дела проведоха работна среща по въпроси, свързани с приложението на закона за ЕЗР"}
{"url": "http://www.focus-news.net/news/2018/09/25/2571112/ministar-mladen-marinov-izborat-za-glaven-sekretar-na-mvr-e-truden-zashtoto-v-sistemata-ima-mnogo-profesionalisti.html", "text": "Аз съм човек, който казва това, което е с 99% възможност да се случи. Към момента все още се обсъждат кандидатурите за главен секретар на МВР. Това каза пред журналисти в Благоевград министърът на вътрешните работи Младен Маринов след откриването на обновената сграда на ОДМВР – Благоевград и Първо РПУ – Благоевград, предаде репортер на  Радио „Фокус“ – Пирин . Той отбеляза, че изборът е труден, защото екипът, който е ръководел е съставен от изключителни професионалисти. „Всеки от тях има качествата да бъде успешен главен секретар на МВР“, подчерта министър Маринов. На въпрос колко точно са имената, които се коментират, той заяви, че едва ли за някой има значение дали са 4, 5 или 6. \r\nЛивия НИНОВА", "date": "2018.09.25", "title": "Министър Младен Маринов: Изборът за главен секретар на МВР е труден, защото в системата има много професионалисти"}
{"url": "http://www.focus-news.net/news/2018/09/25/2571116/blagoevgrad-riosv-proveri-signal-za-eksploatatsiya-na-divi-zhivotni-po-vreme-na-traditsionen-esenen-panair-v-gotse-delchev.html", "text": "РИОСВ – Благоевград се самосезира и извърши проверка  след  публикации за   противозаконна експлоатация на диви животни по време на традиционен есенен панаир в град Гоце Делчев. Това съобщиха от пресцентъра на  РИОСВ . При проверката на територията на есенния панаир на 24 септември не са установени животни, посочени в сигнала. Не е установено и моторното превозно средство, с което са превозвани животните. Панаирът се  провежда в периода 17 - 24 септември 2018 г. \r\nОт Охранителната полиция, отговаряща за опазване на обществения ред по време на събитието, е потвърдено, че е имало лице, което излагало животни и е предлагало посетителите на панаира да се снимат с тях. Предполага се, че към момента на проверката повечето от участниците в панаира са си тръгнали. \r\nЗа недопускане на нарушения на Закона за защита на животните (ЗЗЖ), РИОСВ – Благоевград ще изпрати писма до кметовете на всички общини в своя териториален обхват, с което ще обърне внимание при провеждане на панаири, временни пазари и увеселения, да не допускат предлагане на услуги и излагане на животни, без да се спазват разпоредбите на ЗЗЖ.", "date": "2018.09.25", "title": "Благоевград: РИОСВ провери сигнал за експлоатация на диви животни по време на традиционен есенен панаир в Гоце Делчев"}
{"url": "http://www.focus-news.net/news/2018/09/25/2571114/rosen-marinov-obshtina-svishtov-praznikat-svishtovski-loznitsi-ne-e-samo-za-zhitelite-na-grada-no-i-za-vsichki-koito-iskat-da-se-zabavlyavat-v-kraya-na-septemvri.html", "text": "Празникът „Свищовски лозници“ не е само за жителите на града, но и за всички, които искат да се забавляват в края на септември. Това каза в ефира на  Радио „Фокус“ – Велико Търново  Росен Маринов, директор Дирекция „Култура и културно наследство“ в Община Свищов. Той уточни, че през настоящата година местната администрация се е постарала да организира събития, подходящи за малки и големи. „Хората се интересуват от различните жанрове на концертите, които предлагаме. Интересуват се и от спортните мероприятия, което много ме радва. Защото тези тридневни тържества „Свищовски лозници“ са повод от една страна не само свищовци да се веселят, но и тези, които са родени в този край, а вече не живеят в Свищов, да се завърнат. Това е чудесен повод те да посетят родния си дом и да се видят с близките си. А от друга страна тази концертна програма, която сме предвидили, събужда интересът на почитателите на тези изпълнители, които сме поканили, да дойдат като гости на нашия град, да го посетят, да се потопят в атмосферата на празника“, допълни Росен Маринов. \r\nТържествата „Свищовски лозници“ ще се случат в дните от 28 до 30 септември. \r\nЛуиза ТРАНЧЕВА", "date": "2018.09.25", "title": "Росен Маринов, Община Свищов: Празникът „Свищовски лозници“ не е само за жителите на града, но и за всички, които искат да се забавляват в края на септември"}
{"url": "http://www.focus-news.net/news/2018/09/25/2571115/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.25", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/09/25/2571117/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-grupata-na-enp-v-ep-manfred-veber.html", "text": "Председателят на Парламентарната група на ГЕРБ и зам.-председател на партията Цветан Цветанов проведе работна среща в Брюксел с председателя на Групата на ЕНП в Европейския парламент Манфред Вебер. Това съобщиха от пресцентъра на  ПП ГЕРБ . В рамките на срещата Цветан Цветанов информира Вебер за политическата ситуация в страната, като на свой ред председателят на групата на ЕНП в ЕП приветства отличните икономически показатели на България.  \r\nМанфред Вебер поздрави Цветанов за избора му за постоянен представител в Управителния съвет на Европол от Съвместната група за парламентарен контрол на дейността на Агенцията. По думите на председателя на групата на ЕНП в ЕП е важен личният пример на политици като Цветанов, които са активни на местно и национално ниво и същевременно поемат сериозни ангажименти и на европейско ниво.  \r\n„Именно в това е бъдещето на политиката - да засилва връзките между местното, националното и европейското измерение, за да може да постига най-ефективно реални решения в полза на гражданите“, заяви Цветанов.", "date": "2018.09.25", "title": "Председателят на ПГ на ГЕРБ Цветан Цветанов се срещна с председателя на групата на ЕНП в ЕП Манфред Вебер"}
{"url": "http://www.focus-news.net/news/2018/09/25/2571102/blagoevgrad-rayonnata-prokuratura-razporedi-nezabavna-proverka-vav-vrazka-sas-srutenata-fasada-na-mol-largo.html", "text": "Районна прокуратура – Благоевград, по реда на надзора за законност, се е самосезирала за проверка на инцидента в град Благоевград, при който се срути фасада на търговски комплекс – мол „Ларго“. Това съобщиха от пресцентъра на  Апелативна прокуратура - София . Във връзка с информация, излъчена в репортажи на национални телевизии относно данни за нарушение на строителните книжа по приемането на обекта, както и такива при изграждането на конструкцията на фасадата, е възложено извършване на комплексна проверка.  \r\n С постановление на прокурор в Районна прокуратура – Благоевград е разпоредено експерти от Община Благоевград и Регионална дирекция за национален строителен контрол да установят данни относно фирмата изпълнител, изградила фасадата, съответствие на строежа на строителните изисквания, надзор върху обекта и пускането му в експлоатация, както и за контролните проверки.  \r\nМатериалите за извършената комплексна проверка следва да бъдат предадени в Районната прокуратура в едномесечен срок.", "date": "2018.09.25", "title": "Благоевград: Районната прокуратура разпореди незабавна проверка във връзка със срутената фасада на мол „Ларго“"}
{"url": "http://www.focus-news.net/news/2018/09/25/2571120/bsp-prodalzhava-obsazhdaneto-na-viziya-za-balgariya-s-grazhdanite-na-oblast-varna-na-26-septemvri.html", "text": "Народните представители от ПГ на „БСП за България” продължават общественото обсъждане на „Визия за България” с гражданите на област Варна на 26 септември 2018 г. Това съобщиха от пресцентъра на  НС на БСП . Депутатите Георги Търновалийски, Васил Антонов, Иван Генов и Николай Тишев ще се срещнат с представители от морския бранш - Морската камара и морски Клъстер от 11.00 часа в Клуба на моряка във Варна.  \r\nСреща със Съюза на пенсионерите „Варна – 2004” и Съюза на синдикалистите ветерани ще  проведат народните представители Надя Клисурска, Илиян Тимчев, Александър Паунов и Радослав Стойчев от 14.00 часа в Клуба на стопанския деятел.  \r\nСреща със Съюза на офицерите и сержантите от запаса и резарва ще проведат депутатите Кольо Милев, Димитър Стоянов, Никола Динков и Михаил Христов в сградата на СОСЗР на ул. „Г. Столетов” 3 във Варна от 15.30 часа.  \r\nВ 15.00 часа Кристина Сидорова и Йордан Младенов ще се срещнат с хората от с. Гроздьово в паметната зала на кметството. В 15.00 часа Даниел Йорданов и Иван Ибришимов ще се срещнат с хората от с. Старо Оряхово в местното читалище.  \r\nТаско Ерменков и  Цветан Топчиев ще се срещнат с хората от с. Бозвелийско в 15.30 часа в пенсионерския клуб на селото. По същото време депутатите Николай Пенев и Иван Ченчев ще имат среща в с. Блъсково в местното читалище.  \r\nНародните представители Ирена Анастасова, Пенчо Милков, Стефан  Бурджев и Любомир Бонев ще посетят град Дългопол за среща с хора, работещи в сферата на образованието. Срещата ще се състои в 17.00 часа в залата на Общинския съвет. \r\nОт 17.00 часа народните представители Петър Витанов, Валентина Найденова, Николай Иванов и Димитър Георгиев ще се срещнат с хората от с. Аврен в местното читалище.  \r\nВ 17.30 часа народните представители Явор Божанков, Валентин Ламбев и Теодора Халачева ще се срещнат с гражданите на град Белослав в читалището на града. \r\nВ 18.00 часа Депутатите Донка Симеонова, Чавдар Велинов, Румен Георгиев и Тодор Байчев ще разговарят с гражданите от град Бяла в залата на Културния институт. В същия час в град Девня започва среща на Вяра Емилова, член на ИБ на БСП и народните представители Станислав  Владимиров и Николай Божкилов с хората от града в местното читалище. Пак от 18.00 часа в град Долни чифлик  ще се проведе среща на депутатите Кристина Сидорова, Йордан Младенов, Даниел Йорданов и Иван Ибришимов с хората в залата на общината. В 18.00 часа в град Провадия депутатите Таско Ерменков, Иван Ченчев, Цветан Топчиев и Николай Пенев ще се срещнат с гражданите в зала 204 на общината.  \r\nНародните представители Крум Зарков, Тома Томов, проф. Румен Гечев, проф. Анелия Клисарова и Иван Иванов ще се срещнат с обществеността на Варна, членове и симпатизанти на БСП за обсъждане \"Визия на България\" в Пленарна зала на Община Варна от 18.00 часа.", "date": "2018.09.25", "title": "БСП продължава обсъждането на „Визия за България” с гражданите на област Варна на 26 септември"}
{"url": "http://www.focus-news.net/news/2018/09/25/2571119/mrrb-nova-naredba-predvizhda-yasno-razdelenie-na-otgovornostite-na-vik-operatorite-i-sobstvenitsite-i-elektronni-vik-uslugi.html", "text": "Ясно разделяне на отговорностите на ВиК операторите и собствениците на имоти и сгради предвижда проектът на нова Наредба за условията и реда за присъединяване на потребителите и за ползване на водоснабдителните и канализационните системи. Това коментира пред БНТ днес заместник-министърът на регионалното развитие и благоустройството Малина Крумова във връзка с проекта на нормативния акт, изготвен от междуведомствена работна група и публикуван за обществено обсъждане на 22 септември, съобщиха от пресцентъра на  Министерство на регионалното развитие и благоустройството .  \r\nС нова наредба ще бъдат отстранени всички противоречиви текстове, които бяха налични в старата и позволяваха интерпретации и конфликтни точки между ВиК операторите и потребителите. С нея ще се въведе и задължението операторите да предоставят на своите потребители електронни ВиК услуги, а водомерите постепенно ще бъдат заменяни с такива за дистанционно отчитане.  \r\nКрумова подчерта, че се предвижда разпределението на общото потребление на вода в многофамилните жилищни сгради да бъде регулирано по нов начин. „Тук е възприет принципът, че съвестният потребител ще плаща това, което е употребил“, каза регионалният зам.-министър и допълни, че съгласно наредбата, когато всички собственици в етажна собственост са добросъвестни потребители, общото потребление в сградата ще бъде разпределяно равномерно на всички апартаменти. „За да бъде един потребител добросъвестен, е необходимо той да осигурява достъп на инкасатор до индивидуалния си водомер поне веднъж на 12 месеца, да плаща редовно сметките си и да има редовен водомер\", обясни тя.  \r\n„Новият ред за отчитане и изчисляване на общото потребление ще подкрепи добросъвестните потребители и ще позволи на тези, които си плащат редовно водата да плащат това, което употребяват и ще насърчи всички недобросъвестни да станат добросъвестни“, каза още регионалният заместник-министър.  \r\nЯсно ще бъде дефинирана границата между публична и частна ВиК инфраструктура, коментира по-късно днес Малина Крумова при участието си в инициирана от институцията на Омбудсмана обществена дискусия по предложената наредба и напомни, че потребителите имат ангажименти към поддръжката на сградната ВиК инсталация.  \r\n„Наредбата предвижда и задължение в рамките на една година след влизането ѝ в сила да бъдат инсталирани индивидуални водомери във всички жилища в страната“, посочи още регионалният заместник-министър. Тя бе категорична, че въвеждането на дистанционно отчитане ще позволи по-коректно изчисляване на текущото потребление и намаляване на разходите за отчитане на водата. Малина Крумова изтъкна, че е по-важно е да се инсталират водомери във всички жилища, за да бъде реално отчитането на водата и да се спре с практиката „отчитане на база“.", "date": "2018.09.25", "title": "МРРБ: Нова наредба предвижда ясно разделение на отговорностите на ВиК операторите и собствениците и електронни ВиК услуги"}
{"url": "http://www.focus-news.net/news/2018/09/25/2571121/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.25", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/25/2571122/ministarat-na-vatreshnite-raboti-mladen-marinov-i-kmetat-na-obshtina-blagoevgrad-d-r-atanas-kambitov-otkriha-obnovenite-sgradi-na-od-na-mvr-i-parvo-rpu-v-blagoevgrad.html", "text": "Министърът на вътрешните работи Младен Маринов и кметът на Община Благоевград д-р Атанас Камбитов откриха обновените сгради на ОД на МВР и Първо РПУ в Благоевград, предаде репортер на Радио „Фокус“ – Пирин. Церемонията започна с водосвет, който бе отслужен от отец Янев. Двете сгради бяха реновирани по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадата на Областна дирекция на МВР и Първо РПУ – Благоевград“. Проектът се осъществява с финансовата подкрепа на Оперативна програма „Региони в растеж 2014 – 2020 година“, съфинансирана от Европейския съюз, чрез Европейския фонд за Регионално развитие. Официални гости на събитието бяха също: Областният управител на Община Благоевград Бисер Михайлов, председателят на Общински съвет – Благоевград Радослав Тасков, зам.-кметове на Община Благоевград, директорът на Областна дирекция на МВР старши комисар Николай Хаджиев, директорът на Регионална дирекция „Пожарна безопасност и защита на населението“ инж. Георги Пармаков, началникът на Района пожарна служба – Благоевград гл. инсп. инж. Боян Кондуров, членове на екипа за управление на проекта, общински служители, полицаи и граждани. Пред присъстващите символичният домакин на събитието кметът на Община Благоевград д-р Атанас Камбитов заяви, че обновяването на двете сгради е поредният проект, който се реализира от общината по оперативна програма „Региони в растеж“. „Радвам се, че се справихме в срока, който всъщност бе 3 октомври. Както всеки проект, така и тук имахме проблеми, които както обикновено са там, където не ги очакваш. Въпреки това с общи усилия се справихме“, каза още кметът д-р Атанас Камбитов. Той добави, че стойността на проекта е малко над 1.5 млн. лева, като отбеляза, че 85 % са финансиране по Оперативната програма, а 15 % са национално съфинансиране. „Винаги казвам това, за да подчертая, че тези средства не са от бюджета на Община Благоевград, а са от външни финансови източници. Зад тези цифри стои една обновена, хубава сграда с по-добри условия за хората, които работят в нея“, подчерта кметът д-р Атанас Камбитов. Той се обърна към министъра на вътрешните работи Младен Маринов, казвайки, че ако от министерството решат да дават приз за община от местната власт, партньор на МВР, то Община Благоевград ще бъде сигурна номинация. \r\nОт своя страна министър Младен Маринов отговори на кметът д-р Камбитов, заявявайки че в лицето на МВР, Община Благоевград има подкрепа. „Но смятам, че усилията, които сте вложили по отношение сигурността, то призът ще дойде от самото общество“, добави министър Маринов. Той отбеляза, че се чувства много приятно от факта, че днес за втори път има честта да открие обновена сграда на Областна дирекция на МВР. „Сутринта направихме това в Пазарджик, а сега в Благоевград. Може да се каже, че това е един „летящ старт“ по отношение на материално – техническата база за мен като нов министър. Преди всичко това е придобивка за обществеността в Благоевград, но и за колегите, които се грижат за сигурността и обслужват граждани. Тази нови сграда ще даде възможност на гражданите да имат по-лесен достъп и по-добро обслужване, а надявам се и нивото на обслужване от страна на колегите да се повиши“, каза още министър Младенов. Според него всички средства, които са дадени за сигурност не са изгубени, дори напротив – те се възвръщат. „Хората искат сигурност и в тази връзка аз, като нов министър ще работя именно в тази посока – всички да усетят, че полицията работи за тях“, подчерта Маринов. \r\nДиректорът на ОД на МВР – Благоевград старши комисар Николай Хаджиев пък каза, че обновяването на двете сгради е от особено значение. „Това са сгради и помещения, в които служителите на ОД на МВР – Благоевград прекарват работния си ден. Условията, в които работят към момента, то с ръка на сърцето мога да кажа, че към момента са на доста високи ниво“, коментира ст. комисар Хаджиев. \r\nВ края на церемонията бе прерязана и лентата на обектите, а министър Младен Маринов връчи на кмета на Община Благоевград д-р Атанас Камбитов почетен плакет на МВР, в знак на признателност и благодарност за общата съвместна работа, която осъществяват. \r\nЛивия НИНОВА", "date": "2018.09.25", "title": "Министърът на вътрешните работи Младен Маринов и кметът на Община Благоевград д-р Атанас Камбитов откриха обновените сгради на ОД на МВР и Първо РПУ в Благоевград"}
{"url": "http://www.focus-news.net/news/2018/09/25/2571096/tass-pravitelstvoto-na-izrael-naredi-na-armiyata-da-prodalzhi-deystviyata-si-protiv-iran-v-siriya.html", "text": "Израелският военно-политически кабинет по сигурността във вторник е дал разпореждане на Армията за отбрана на Израел (АОИ) да продължи действията си срещу военното закрепване на Иран в Сирия, без да прекратява координацията с руските военни, се казва в съобщение от кабинета, разпространено от правителствената пресслужба, предава  ТАСС . \r\n„Военно-политическият кабинет на министрите поръча на АОИ да продължи действията си срещу военното закрепване на Иран в Сирия, продължавайки координацията по сигурността с Русия“, се посочва в разпространеното от ведомството комюнике. „Министрите споделят скръбта на руския народ във връзка с гибелта на екипажа на руския самолет (Ил-20) в резултат от безотговорните действия на сирийската армия“, се казва още в документа. \r\nЗа да бъдат обезопасени военните сили на двете държава от случайни стълкновения на сирийска територия, през есента на 2015 година Израел и Русия пуснаха механизъм за деконфликтизация, за което при Генералния щаб на еврейската държава бе създаден специален координационен център, отбелязва ТАСС. \r\nРуската агенция припомня, че вечерта на 17 септември над Средиземно море бе свален самолетът за радиоелектронно разузнаване и борба Ил-20, докато се завръщаше към авиобазата Хмеймим. От Министерството на отбраната на Русия съобщиха, че той е свален от ракета, изстреляна от сирийски зенитно-ракетен комплекс С-200, когато той е стрелял по четири израелски изтребителя F-16, които са атакували обекти в провинция Латакия. Официалният представител на руското военно ведомство Игор Конашенков заяви, че вината за свалянето на Ил-20 е изцяло на военновъздушните сили на Израел и тези, които са взимали решението за прикриване зад руския самолет. \r\nПревод и редакция:", "date": "2018.09.25", "title": "ТАСС: Правителството на Израел нареди на армията да продължи действията си против Иран в Сирия"}
{"url": "http://www.focus-news.net/news/2018/09/25/2571123/smolyan-ostava-povishena-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.25", "title": "Смолян: Остава повишена опасността от падащи камъни по всички пътища в областта"}
{"url": "http://www.focus-news.net/news/2018/09/25/2571124/balgarskata-agentsiya-po-bezopasnost-na-hranite-postigna-oblekcheni-restriktsii-vav-vrazka-s-afrikanskata-chuma.html", "text": "След бързата и адекватна реакция на Българската агенция по безопасност на храните (БАБХ) при ликвидирането на огнището на африканска чума по прасетата в село Тутраканци, Брюксел гласува промяна на рестрикциите върху област Варна. Това съобщиха от пресцентъра на  БАБХ . С новото решение, което вече е в сила, голяма част от областта излиза от строгите ограничения. \r\nПромяната ще позволи на свиневъдния бизнес в тази част на страната да функционира нормално и да транспортира рутинно животните до кланици в други области на България. Под първоначалните ограничения остават само селищата в 25-километровата зона около първоначалното огнище. \r\nРешението за промяната на рестрикциите беше гласувано на 18 септември 2018 г. от Постоянния комитет по растения, животни, храни и фуражи в Брюксел след искането на Българската агенция по безопасност на храните за облекчаване на наложените ограничения и за нормализирането на свиневъдния бизнес в областта и в цялата страна. \r\nБАБХ работи в изключителна прозрачност и представи на Европейската комисия доказателства както за ликвидирането на огнището на заразата в Тутраканци, така и за извършения клиничен и серологичен надзор на селищата в областта. Доказателство за адекватните действия на агенцията са и двете инспекции от страна на екипа на Европейската комисия за извънредни ситуации – една две седмици преди появата на огнището и втора непосредствено след депопулиране на засегнатото селище. \r\nАфриканска чума по свинете в село Тутраканци беше потвърдена на 31 август от Националнатата референтна лаборатория. БАБХ веднага стартира изпълнението на мерките за ограничаване на заболяването, следвайки европейското законодателство и стратегията за борба с болестта. Беше обявена 3-километрова предпазна зона около огнището, в която попада и село Бозвелийско. Взетите от там проби се оказаха отрицателни.", "date": "2018.09.25", "title": "Българската агенция по безопасност на храните постигна облекчени рестрикции във връзка с африканската чума"}
{"url": "http://www.focus-news.net/news/2018/09/25/2571125/ministar-boil-banov-shte-vrachi-v-plovdiv-zlaten-vek-na-svetovnoizvestniya-horeograf-dimitris-papayoanu.html", "text": "Министърът на културата Боил Банов ще връчи „Златен век” - печат на Цар Симеон Велики – златен и грамота, на световноизвестния хореограф Димитрис Папайоану. Това съобщиха от пресцентъра на  Министерство на културата . Папайоану ще представи за първи път в България своя спектакъл „Великият укротител“ на 28 септември в Пловдив и веднага след края на представлението ще получи най-високото отличие на Министерството на културата.  \r\n „Великият укротител“ е част от програмата на 11-ото издание на фестивала за съвременен танц и пърформанс ONE DANCE WEEK и ще бъде показан на 28, 29 и 30 септември в Дома на културата „Борис Христов“ в Пловдив в рамките на официалната програма на „Пловдив - Европейска столица на културата 2019”. Почетният знак бе присъден на изтъкнатия творец за постиженията му в областта на културата тази година по повод 24 май.  \r\n„Великият укротител“ е безспорно най-коментираното и очаквано представление на тазгодишното издание на фестивала за съвременен танц и пърформанс ONE DANCE WEEK и идва у нас преди британската, американската и австралийската си премиери. Димитрис Папайоану е роден в Атина през 1964 година. Ученик е на легендарния гръцки художник Янис Царухис. Завършва Училището за изящни изкуства в Атина. Първоначално работи като илюстратор и автор на комикси, преди да стигне върховете на изпълнителските изкуства като режисьор, хореограф, танцьор, сценограф, дизайнер на костюми, грим и осветление. \r\nONE DANCE WEEK се организира от Фондация „ЕДНО за Култура и Изкуства“ и е част от програмата на „Пловдив – Европейска столица на културата- 2019”. Фестивалът се осъществява с подкрепата на Министерството на културата. \r\nНа 26 септември в 11.00 часа Димитрис Папайоану ще даде пресконференция в Дома на културата „Борис Христов“, във фоайето на втория етаж.", "date": "2018.09.25", "title": "Министър Боил Банов ще връчи в Пловдив „Златен век” на световноизвестния хореограф Димитрис Папайоану"}
{"url": "http://www.focus-news.net/news/2018/09/25/2571126/burgas-normalno-se-osashtestvyava-dvizhenieto-v-oblastta.html", "text": "Нормално е движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са нормално проходими и видимостта е отлична. \r\nДвижението по път Слънчев Бряг – Бургас в участъка при обхода на Ахелой ще се осъществява в една лента до 1 октомври поради изпълнение на строително-монтажни работи.  Там скоростта на движение се ограничава на 40 км/ч. Водачите да се движат с повишено внимание и в района на град Карнобат, където също са въведени ограничения поради извършване на ремонтни дейности на пътните платна. \r\nНормалнонатоварено е движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-интезивно е по пътя от и към ж.к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“. С нормална интензивност се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nДеница ДИМИТРОВА", "date": "2018.09.25", "title": "Бургас: Нормално се осъществява движението в областта"}
{"url": "http://www.focus-news.net/news/2018/09/25/2571128/ombudsmanat-maya-manolova-novata-naredba-na-mrrb-ne-reshava-iztsyalo-problema-s-visokite-i-nespravedlivi-smetki-za-voda.html", "text": "„Предложената нова Наредба на регионалното министерство няма да реши основните проблеми, които имат гражданите с ВиК дружествата, защото там не се решава основният проблем – за справедливостта при формирането на сметките за вода. Напротив, ще се появят нови междусъседски спорове и разправи, в резултат на това, очаквам и жалбите до омбудсмана и до другите институции да се увеличат“. Това каза омбудсманът Мая Манолова на организираната от нея обществена дискусия по проблеми на гражданите при формирането на сметки за вода, съобщиха от  пресофиса на омбудсмана .  \r\nЦелта на форума беше да бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи, както и на новата Наредба, предложена за обществено обсъждане от регионалното ведомство. \r\nМанолова посочи, че в институцията постъпват стотици жалби, в които хората недоволстват най-вече от несправедливото допълнително включване към техните сметки на разход вода „общо потребление“.  \r\n„Има увеличение с всяка следваща година на тези жалби, като през 2017 г. те са се увеличили два пъти спрямо 2018 г. По-точно, постъпилите жалби през 2017 г. са 488, включително, една голяма част от тях са колективни, от цели населени места и от цели етажни собствености, като половината от тях се отнасят до разхода „общо потребление“. Така е и през 2018 г., като през първите осем месеца те са 313 жалби, от които 142 по отношение на разхода „общо потребление“, подчерта общественият защитник.  \r\nМая Манолова подчерта, че причините за формиране на този разход са липсата на индивидуални водомери, наличието на технически неизправни уреди за измерване, декларирането на имоти като необитаеми, в които реално се потребява вода,  неосигуряването на достъп за реално отчитане на водомерите, на течове, кражби и др.  Тя посочи още, че нормативната уредба допуска и двойно плащане на задълженията за вода. \r\nОмбудсманът допълни, че във всеки годишен доклад за дейността на институцията тези проблеми са посочени с конкретни препоръки за тяхното преодоляване, но дори и новата Наредба на Министерство на регионалното развитие и благоустройството няма да разреши този казус, защото няма справедливост при новия начин на разпределяне на потребената вода, както и че не се осигурява баланс между интересите на гражданите и ВиК дружествата. \r\n„Най-важното, което липсва в наредбата, е промяна в несправедливия принцип добросъвестният потребител да плаща освен собственото си индивидуално потребление и разход вода „общо потребление“, добави Мая Манолова. \r\nСпоред нея новата наредба запазва порочната практика да не се дава възможност на гражданите да сключат индивидуални договори с ВиК операторите, както и липсата на договори между етажната собственост и ВиК дружеството, което е в нарушение на Закона за регулиране на ВиК услугите, според който „се одобряват общи условия на договорите за предоставяне на ВиК услуги на потребителите“ , докато текстът, с който продължава да борави новата наредба е „публично известни общи условия“, които отново ще се одобряват без обществено обсъждане след обявяване на интернет-страницата на съответното ВиК дружество. \r\nМанолова изрази несъгласие и с разпределянето „по равно“ на допълнителния разход „общо потребление“ на всеки един от имотите в сграда етажна собственост и даде за пример възрастна жена, която живее в гарсониера и ще трябва да плаща колкото едно 5-членно семейство в тристаен апартамент или търговски обект. \r\n„Наредбата има и текстове, които биха създали предпоставки за лобизъм. Например, ангажиментът на всички граждани оттук и занапред да могат да поставят само и единствено водомери на дистанционен отчет. Мисля,  че е спорен въпросът доколко това е необходимо в малките населени места анализът на това как работят тези уреди за дистанционно отчитане при топлофикациите не води до еднозначни изводи“, категорична бе Манолова. \r\nПо време на форума и граждани, и потребителски организации заявиха несъгласието си с новата наредба, тъй като „няма да реши проблемите с високите фактури“. \r\nУправителят на блок 200 от кв. „Красно село“, чийто жители наскоро получиха сметки между  1 700 лева и 3 000 лева, получи публично извинение изпълнителния директор на „Софийска вода“ и уверението, че ще бъдат коригирани след допълнителната проверка по техния случай. \r\nЗам.-министърът на МРРБ Малина Крумова заяви, че всички предложения ще бъдат внимателно разгледани и взети под внимание в новата наредба.   \r\nВ дискусията участваха още Вяра Костова от Комисията за защита на потребителите, адв. Елена Гоцева от Българска национална асоциация „Активни потребители“, Димитър Деков – председател на Сдружение за правна помощ на потребителите, инж. Емил Георгиев – изпълнителен секретар на Федерация на потребителите в България, Анжелика Цокова и Георги Христов от Гражданско движение „Днес“, Емил Златков и Вангел Цилев от Български потребителски център, инж. Георги Владов – заместник-председател на Съюз на ВиК операторите в Република България и управител на ВиК Видин, Васил Тренев – изпълнителен директор на „Софийска вода“ АД и неговият колега Любомир Филипов – директор на „Стратегически и партньорски проекти“, представители на ВиК оператори от Благоевград, Шумен, Ямбол и десетки граждани. \r\nЦялото изказване на омбудсмана е достъпно  .", "date": "2018.09.25", "title": "Омбудсманът Мая Манолова: Новата Наредба на МРРБ не решава изцяло проблема с високите и несправедливи сметки за вода"}
{"url": "http://www.focus-news.net/news/2018/09/25/2571129/stara-zagora-eksperti-ot-evropa-nostra-i-ot-instituta-kam-evropeyskata-investitsionna-banka-shte-posetyat-balgariya-v-ramkite-na-tridnevna-misiya-za-pametnika-buzludzha.html", "text": "Експерти от Европа Ностра, водещата организация за културно наследство в Европа, и от Института към Европейската инвестиционна банка ще пристигнат на 25 септември в България за тридневна мисия за паметника „ Бузлуджа“. Това каза за  Радио „Фокус“  арх. Дора Иванова. Тя добави, че сградата е включена сред 7-те най-застрашени обекта на културното наследство в Европа за 2018 г. Номинацията беше направена от Фондация „Проект Бузлуджа“. Европейската делегация от специалисти по културното наследство и финанси ще се срещнат с местни и национални представители на властта, включително Министерство на културата и Министерство на регионалното развитие и благоустройството. „Целта е да бъдат мобилизирани усилията за спасяването на паметника на Бузлуджа“, каза арх. Иванова. Основните резултати и препоръки от мисията ще бъдат публикувани в доклад към края на 2018 началото на 2019 г.  \r\nВ Стара Загора експертите ще представят целите на програмата „7-те най застрашени“ и ролята, която играят Европа Ностра и Институтът към Европейската инвестиционна банка в частност относно мисията за Бузлуджа. Ще бъде представена и обновена концепция за опазването на паметника на арх. Дора Иванова.  \r\nПаметникът „Бузлуджа“ е построен през 1981 г. като Дом-паметник на БКП. Сградата е използвана само 8 години до края на социализма у нас. Скоро след това паметникът е изоставен и от тогава е жертва на кражби, вандализъм и сурови метеорологични условия. Общо 70 000 тона бетон, 3 000 тона армирана стомана и 40 тона стъкло са използвани за паметника.  \r\nСлавяна ГАЙДАРОВА", "date": "2018.09.25", "title": "Стара Загора: Експерти от Европа Ностра и от Института към Европейската инвестиционна банка ще посетят България в рамките на тридневна мисия за паметника „Бузлуджа“"}
{"url": "http://www.focus-news.net/news/2018/09/25/2571127/blagoevgrad-natovaren-e-trafikat-po-osnovnite-patni-napravleniya-v-oblastta.html", "text": "Натоварен е трафикът по основните пътни направления в област Благоевград – автомагистрала „Струма“, главен път Е-79 и второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към този час на деня няма образували се задръствания или колони от автомобили. През деня няма регистрирани тежки пътни инциденти, заради които да е било спирано движението по пътищата или да са били въвеждани ограничения. В региона не се извършват ремонтни дейности по републиканската пътна мрежа. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2018.09.25", "title": "Благоевград: Натоварен е трафикът по основните пътни направления в областта"}
{"url": "http://www.focus-news.net/news/2018/09/25/2571111/tass-sasht-nalozhiha-sanktsii-na-12-ruski-kompanii.html", "text": "Министерството на търговията на САЩ взе решение да въведе ограничения срещу 12 руски компании, които, от гледната точка на Вашингтон, действат в разрез с интересите на националната сигурност на Съединените щати. Съответстващото известие бе публикувано във вторник във Федералния регистър, но там не се посочва точната дата, на която ще влязат в сила рестрикциите, предава  ТАСС . \r\nВ черните списъци на американското търговско ведомство попаднаха компаниите „Аерокомпозит“, „Дайвтехносървис“, Научно-производственото предприятие (НПП) „Гамма“, научно-изследователския институт „Вектор“, компания Nilco Group, Обнинското научно-производствено предприятие „Технология“, научно-производственото предприятие за подводни технологии „Океанос“, конструкторско бюро „Авиадвигатель“, група компании „Инфотекс“, компании „Сайрус Системс“, научно-производствената корпорация „Системьi прецизионного приборостроения“ и Воронежкия НИИ „Вега“. За всички тези организации сега ще действа т.нар. презумпция за отказ на продажба на американска продукция с двойно назначение за тях. \r\nОт гледна точка на Вашингтон, тези компании, както и свързаните с тях филиали в Иран и Беларус, „действат в разрез с интересите на националната сигурност и външнополитическите интереси на Съединените щати“. Конкретното се твърди, че научно-изследователския институт „Вектор“, НПП „Гамма“, компания „Сайрус Системс“ и група компании „Инфотекс“ предполагаемо са „способствали дейността на злонамерени руски субекти в киберпространството“. \r\nЩо се касае до компания „Дайвтехносървис“ и научно-производствени предприятия за подводни технологии „Океанос“, те са попаднали под санкциите за „доставка на оборудване и оказване на поддръжка на Военноморския флот (ВМФ) на Русия“. Останалите организации са присъединени към черния списък на американското Министерство на търговията „за поддръжка на руския военен аерокосмически отрасъл“. \r\nПревод и редакция:", "date": "2018.09.25", "title": "ТАСС: САЩ наложиха санкции на 12 руски компании"}
{"url": "http://www.focus-news.net/news/2018/09/25/2571130/sport-zauber-nameri-saotbornik-na-kimi-raykonen-za-sledvashtiya-sezon.html", "text": "Антонио Джовинаци ще бъде втория пилот на Заубер за сезон 2019, а негов съотборник ще бъде бившия световен шампион Кими Райконен, съобщиха от отбора. Досега италианецът беше резервен пилот, като през минали сезон замени Паскал Верлайн за две състезания.", "date": "2018.09.25", "title": "Спорт: Заубер намери съотборник на Кими Райконен за следващия сезон"}
{"url": "http://www.focus-news.net/news/2018/09/25/2571118/zoran-zaev-reshavat-tezi-koito-glasuvat-a-neglasuvalite-ne-se-broyat.html", "text": "Македонският премиер Зоран Заев заяви във вторник на пресконференция в правителствената централа, че ако мнозинството от гласовете на референдума са против споразумението с Гърция, тогава то няма да бъде приложено, предава  македонският „Фокус“ . \r\nКакто заяви Заев, мнозинството от гражданите ще дадат насоката, която правителството, институциите и парламента ще следват. \r\n„Решават тези, които гласуват. Тези, които не гласуват не се броят. Вярвам, че гласуването на гражданите и тяхното решение, е посоката, по която ще се движат политическите събития в Македония. Нашите решения са безполезни, ако гражданите не ги подкрепят и не гласуват. Те имат последният избор. Референдумът, като идея, произхожда от ВМРО-ДПМНЕ. Съгласихме се с ВМРО-ДПМНЕ за почти всичко и ще постъпим така. Аз ще изляза на 30-и и ще гласувам „за“. Другите лидери също трябва да изкажат своята позиция“, заяви Заев. \r\nПревод и редакция:", "date": "2018.09.25", "title": "Зоран Заев: Решават тези, които гласуват, а негласувалите не се броят"}
{"url": "http://www.focus-news.net/news/2018/09/25/2571131/predsedatelyat-na-bsp-korneliya-ninova-se-sreshtna-s-poslanika-na-polsha-kshishtof-kraevski.html", "text": "Председателят на НС на БСП Корнелия Нинова се срещна днес с Н. Пр. г-н Кшищоф Краевски, извънреден и пълномощен посланик на Полша. Това съобщиха от пресцентъра на  НС на БСП . Двамата обсъдиха двустранните отношения между България и Полша, както и теми от европейския дневен ред. Корнелия Нинова изрази позицията, че БСП не подкрепя решението на ЕК да даде Полша на Съда на ЕС. Противоречията  трябва да се решават с диалог и  в партньорство. Председателят на НС на БСП изрази своята подкрепа за задълбочаване на процеса на интеграция на ЕС, както и тревога от постоянните разделения в Съюза – на Западна и Източна Европа, ЕС на различни скорости, страни членки на Шенген и извън Шенген.", "date": "2018.09.25", "title": "Председателят на БСП Корнелия Нинова се срещна с посланика на Полша Кшищоф Краевски"}
{"url": "http://www.focus-news.net/news/2018/09/25/2571132/aktsenti-v-sutreshniya-blok-dobro-utro-balgariya-na-radio-fokus-na-26-septemvri.html", "text": "Институтът за пътна безопасност организира международен форум, на който ще бъде поставено началото на изграждането на нов модел за управление на пътната безопасност. Какви са целите на формата, кое наложи неговото провеждане, по тези и още въпроси ще коментираме в сутрешния блок „Добро утро, България“ на  Радио „Фокус“  с д-р инж. Богдан Милчев член на УС на Института за пътна безопасност. Сложна политическа обстановка очертава последното национално представително изследване на агенция „Сова Харис“ върху електоралните нагласи, очаквайте повече за проучването и нагласите на българите от директора на агенцията  Васил Тончев. Кои са реализирани и кои проекти предстоят да се реализират в Община Димитровград, ще ни информира заместник кметът по европейски програми и международно сътрудничество Яшо Минков. На 29 и 30 септември жителите и гостите на  Кюстендил ще посрещнат есента с традиционния Празник на плодородието. Празникът е наследник на Първия национален овощарски конкурс, провел се през 1896 година. За първа година той ще бъде посветен и на активните спортни занимания. За подготвените състезания разказва в следващите минути колегата от Радио „Фокус” – Кюстендил Венцеслав Илчев. \r\nЗапочнете деня информирани! Тези и още теми - в „Добро утро, България“ от 06.00 до 10.00 часа на 26 септември, с водещ Елеонора Чолакова.", "date": "2018.09.25", "title": "Акценти в сутрешния блок „Добро утро, България“ на Радио „Фокус“ на 26 септември"}
{"url": "http://www.focus-news.net/news/2018/09/25/2571134/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през  ГКПП „Кулата“. Това съобщиха за  Радио „Фокус“ – Пирин  от Гранична полиция. Няма данни за образуването на задръствания или колони от леките и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛивия НИНОВА", "date": "2018.09.25", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/09/25/2571135/v-sofiya-se-provezhda-osnovnata-planirashta-konferentsiya-za-podgotovkata-na-mnogonatsionalnoto-uchenie-black-seabalkan-regional-exercises-2019.html", "text": "Във Военна академия „Г. С. Раковски“ от днес се провежда основната планираща конференция за многонационалното учение „Black Sea/Balkan Regional Exercises 2019”. Това съобщиха от пресцентъра на  Министерство на отбраната . Тя е организирана от Командването на Сухопътните войски на САЩ в Европа в координация с дирекция „Операции и подготовка” в Щаба на отбраната, Съвместното командване на силите и Сухопътните войски в изпълнение на Плана за съвместна българо-американска подготовка в страната и в чужбина през 2018 г. \r\nВ четиридневния форум участват над 600 представители от страните-домакини на интегрираните в „Black Sea/Balkan Regional Exercises 2019” учения: България, Румъния, Унгария, Хърватия, Словения и Македония, САЩ и страните партньори.  \r\n„Това ще бъде най-мащабното учение на територията на Югоизточна Европа, което ще се проведе догодина. Акцент е поставен върху бързото придвижване, сформирането и подобряването на оперативната съвместимост при изпълнението на целия спектър от задачи“, посочи заместник-началникът на отбраната вицеадмирал Емил Ефтимов на откриването на конференцията. \r\nВ работата на конференцията участват представители на Министерството на отбраната, Съвместното командване на силите и видовете въоръжени сили. \r\nМногонационалното учение „Black Sea/Balkan Regional Exercises 2019” е планирано да се проведе в периода май-юни 2019 г. на териториите на България, Румъния, Унгария, Хърватия, Словения и Македония, в изпълнение на засилените мерки за гарантиране на сигурността в Черноморския регион. То е съвкупност от поредица учения с участието на сили и средства не само от държавите-членки на НАТО в региона, но и на страни-участнички в „Партньорство за мир“. \r\nОбщото планиране на учението се извършва под ръководството на командващия на Сухопътните войски на САЩ в Европа, съвместно със страните-домакини. \r\nВ рамките на многонационалното учение на територията на нашата страна ще се проведат серия от учения с войски и сили за реално действие на местността: „Strike Back -2019” , „Шабла -2019”, „Swift Response - 2019” и „Black Swan - 2019”.", "date": "2018.09.25", "title": "В София се провежда основната планираща конференция за подготовката на многонационалното учение „Black Sea/Balkan Regional Exercises 2019“"}
{"url": "http://www.focus-news.net/news/2018/09/25/2571133/kathimerini-gartsiya-letishteto-v-solun-shte-se-prevarne-v-osnovna-svarzvashta-tochka-v-gartsiya-sas-stranite-ot-yugoiztochna-evropa-i-aziya.html", "text": "Германският консорциум \"Фрапорт\" инвестира 100 милиона евро за превръщането на международното летище \"Македония\" в Солун в основна свързваща точка в Гърция със страните от  Югоизточна Европа и Азия, съобщава електронното издание на вестник  Kathimerini . \r\nПо-голямата част от средствата ще бъдат използвани за изграждането на нов терминал с площ от над 34 000 квадратни метра. Планът включва и обновяването на съществуващия терминал, изграждането на нова противопожарна система и модернизирането на пречиствателната станция за отпадъчни води. \r\nЩе бъдат направени и други значителни подобрения на летището, като подновяване на настилките на пистите и инсталирането на най-съвременна система за управление и скрининг на багаж.  \r\nОчаква се проектът да бъде финализиран през първото тримесечие на 2021 г. След завършването му гишетата за регистрация на пасажерите ще се увеличат с 47%, а пунктовете за проверка на пасажерите ще бъдат двойно повече, поясниха от оператора \"Фрапорт\". Изданието припомня, че освен \"Македония\", германският консорциум управлява още 13 летища в страната.  \r\n\"Фрапорт\" ще инвестира общо 415 млн. евро в 14-те гръцките летища, пет от които ще получат нови терминали, на други пет ще бъдат модернизирани съществуващите, а на останалите четири ще бъдат реновирани.  Тереза Герова", "date": "2018.09.25", "title": "Kathimerini (Гърция): Летището в Солун ще се превърне в основна свързваща точка в Гърция със страните от  Югоизточна Европа и Азия"}
{"url": "http://www.focus-news.net/news/2018/09/25/2571137/liderat-na-bsp-korneliya-ninova-pravim-viziya-za-razvitieto-na-vsyaka-obshtina-v-balgariya.html", "text": "От споделените проблеми на хората в страната ще изготвим Визия за всяка община в България. Това заяви лидерът на БСП Корнелия Нинова на среща с областните председатели на партията и депутатите от ПГ на „БСП за България” в централата на левицата, съобщиха от пресцентъра на  НС на БСП . По думите ѝ е нужно да бъде изготвена Визия за всяка област и община. „Хората се интересуват защо нямат в региона си болница, защо пътищата са разрушени, от проблеми със затруднения достъп до училища, как да бъдат решени тези проблеми и какви кадри са необходими за тази цел. Интересуват ги проблемите на местно ниво, освен националните. „Визия за България\" трябва да се приведе до регионална за всеки регион”, добави тя. Лидерът на БСП добави, че хората в цялата страна приемат много положително документа и правят своите предложения за неговото развитие. Тя препоръча на областните координатори и на депутатите от левицата да разгледат всяко едно предложение.  „Проектът ще се превърне в доктрина за развитието на страната”, категорична беше Корнелия Нинова. Според нея до края на декември, представителите на БСП ще посетят всяка община на България, за да  запознаят хората с Визията и да получат предложенията им. Предстоят срещи с редица синдикални, браншови и непартийни структури и организации.  \r\nЛидерът на БСП информира събралите се, че предстоят срещи на представителите на левицата през тази седмица в областите Варна и Добрич.", "date": "2018.09.25", "title": "Лидерът на БСП Корнелия Нинова: Правим Визия за развитието на всяка община в България"}
{"url": "http://www.focus-news.net/news/2018/09/25/2571136/ministar-mladen-marinov-poeli-sme-angazhiment-da-sviem-maksimalno-kontrabandata-sivata-ikonomika-i-nezakonnata-targoviya-za-da-ima-postapleniya-v-byudzheta-koito-da-se-investirat-v-sigurnost.html", "text": "Нуждите по отношение на материално-техническата ни база са големи, но е хубаво, че се започва от някъде. Това каза пред журналисти в Благоевград министърът на вътрешните работи Младен Маринов, след откриването на обновената сграда на ОД на МВР – Благоевград и Първо РПУ – Благоевград, предаде репортер на  Радио „Фокус“ – Пирин . Според него е много добре, че средствата за двете сгради са осигурени чрез външно финансиране. „Хубаво е, че Община Благоевград е имала административен капацитет да ги усвои, защото не всички общини успяват да направят това“, каза още министър Маринов. По думите му по отношение на материално-техническото обезпечение, което се намира в двете сгради, то ще държи да се намерят повече пари, но това ще се случва поетапно. „Първоначално ще започнем с най-крайните нужди, а в последствие с тези, които не са толкова належащи“, коментира още министърът на вътрешните работи. Той отбеляза, че първото и най-важно нещо е да се започне с екипировката на полицаите – автомобилите и средствата за лична защита. „Естествено, компютрите за разселващите полицаи и администрацията, която обезпечава основните дейности на министерството, също са важни. Затова ще направя всичко възможно да насоча средствата, макар и малко, към проблемните места“, допълни министър Маринов. Той уточни, че постоянно провежда срещи с министъра на финансите, на които се коментират нуждите в системата. „Но за да искаме, то естествено трябва да допринасяме и за това бюджета да се пълни. Процеса е двустранен, затова и сме поели ангажимент към премиера и правителството да свием максимално контрабандата, сивата икономика и незаконната търговия, за да има постъпления в бюджета, които да се инвестират в сигурност“, добави министър Маринов. \r\nЛивия НИНОВА", "date": "2018.09.25", "title": "Министър Младен Маринов: Поели сме ангажимент да свием максимално контрабандата, сивата икономика и незаконната търговия, за да има постъпления в бюджета, които да се инвестират в сигурност"}
{"url": "http://www.focus-news.net/news/2018/09/25/2571138/veliko-tarnovo-za-parvi-pat-na-tarnovska-stsena-predstavyat-komediyata-da-si-bogat-ne-e-lesno-na-populyarniya-frenski-dramaturg-pier-sheno.html", "text": "За първи път на търновска сцена представят комедията „Да си богат не е лесно” на популярния френски драматург Пиер Шено. Това съобщи директорът на Музикално-драматичен театър „Константин Кисимов” Васил Вълчев, предаде репортер на  Радио „Фокус“ – Велико Търново . Премиерата на спектакъла е на 26 септември, от 19.00 часа в Голяма зала на великотърновския театър. Режисьор на постановката е Юри Статков. Сценографията е на Лидия Къркеланова, а в ролите влизат Иван Митев, Милен Иванов, Стефка Златкова, Силвия Шекилова, Стефка Петрова, Стоян Борисов и Алфидин Раифов. Юри Статков съобщи, че комедията се играе за първи път на търновска сцена, но през години е поставяне няколко пъти в различни театри в страната под различни заглавия. Тя е създадена през 70-те години на миналия век от драматурга Пиер Шено. Текстът е в жанр криминална комедия. По думите на режисьора постановката пресъздава по един уникален начин френският хумор, който е тънък и деликатен. „Пиесата касае един философски принцип, според който преекспонирани всички добри намерения, могат да доведат до беда. По френски всичко, което изглежда по един начин, в следващия момент се обръща и започва да изглежда различно. Засегната е и темата за безопасността в днешно време. Всички по-богато хора бързат да се обградят с бодигардове, но доколко това помага, не е ясно. Героите действат съобразно обстоятелствата и това води понякога до много комични и забавни момента, които ще забавляват публиката, така както забавляваха нас, докато репетирахме“, посочи Юри Статков. \r\nНадежда КРЪСТЕВА", "date": "2018.09.25", "title": "Велико Търново: За първи път на търновска сцена представят комедията „Да си богат не е лесно” на популярния френски драматург Пиер Шено"}
{"url": "http://www.focus-news.net/news/2018/09/25/2571139/sliven-intenzivno-e-dvizhenieto-po-patishtata-v-oblastta.html", "text": "Интензивно е движението  по пътищата в областта, съобщиха от  Областно пътно управление . \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.09.25", "title": "Сливен: Интензивно е движението по пътищата в областта"}
{"url": "http://www.focus-news.net/news/2018/09/25/2571141/pregled-na-mezhdunarodnite-novini-do-18-chasa-agentsiya-fokus.html", "text": "Македонският премиер Зоран Заев заяви във вторник на пресконференция в правителствената централа, че ако мнозинството от гласовете на референдума са против споразумението с Гърция, тогава то няма да бъде приложено, предава  македонският „Фокус“ . \r\nКакто заяви Заев, мнозинството от гражданите ще дадат насоката, която правителството, институциите и парламента ще следват. \r\n„Решават тези, които гласуват. Тези, които не гласуват не се броят. Вярвам, че гласуването на гражданите и тяхното решение, е посоката, по която ще се движат политическите събития в Македония. Нашите решения са безполезни, ако гражданите не ги подкрепят и не гласуват. Те имат последният избор. Референдумът, като идея, произхожда от ВМРО-ДПМНЕ. Съгласихме се с ВМРО-ДПМНЕ за почти всичко и ще постъпим така. Аз ще изляза на 30-и и ще гласувам „за“. Другите лидери също трябва да изкажат своята позиция“, заяви Заев. \r\n***  Министерството на търговията на САЩ взе решение да въведе ограничения срещу 12 руски компании, които, от гледната точка на Вашингтон, действат в разрез с интересите на националната сигурност на Съединените щати. Съответстващото известие бе публикувано във вторник във Федералния регистър, но там не се посочва точната дата, на която ще влязат в сила рестрикциите, предава  ТАСС . \r\nВ черните списъци на американското търговско ведомство попаднаха компаниите „Аерокомпозит“, „Дайвтехносървис“, Научно-производственото предприятие (НПП) „Гамма“, научно-изследователския институт „Вектор“, компания Nilco Group, Обнинското научно-производствено предприятие „Технология“, научно-производственото предприятие за подводни технологии „Океанос“, конструкторско бюро „Авиадвигатель“, група компании „Инфотекс“, компании „Сайрус Системс“, научно-производствената корпорация „Системьi прецизионного приборостроения“ и Воронежкия НИИ „Вега“. За всички тези организации сега ще действа т.нар. презумпция за отказ на продажба на американска продукция с двойно назначение за тях. \r\nОт гледна точка на Вашингтон, тези компании, както и свързаните с тях филиали в Иран и Беларус, „действат в разрез с интересите на националната сигурност и външнополитическите интереси на Съединените щати“. Конкретното се твърди, че научно-изследователския институт „Вектор“, НПП „Гамма“, компания „Сайрус Системс“ и група компании „Инфотекс“ предполагаемо са „способствали дейността на злонамерени руски субекти в киберпространството“. \r\nЩо се касае до компания „Дайвтехносървис“ и научно-производствени предприятия за подводни технологии „Океанос“, те са попаднали под санкциите за „доставка на оборудване и оказване на поддръжка на Военноморския флот (ВМФ) на Русия“. Останалите организации са присъединени към черния списък на американското Министерство на търговията „за поддръжка на руския военен аерокосмически отрасъл“. \r\n*** Израелският военно-политически кабинет по сигурността във вторник е дал разпореждане на Армията за отбрана на Израел (АОИ) да продължи действията си срещу военното закрепване на Иран в Сирия, без да прекратява координацията с руските военни, се казва в съобщение от кабинета, разпространено от правителствената пресслужба, предава  ТАСС . \r\n„Военно-политическият кабинет на министрите поръча на АОИ да продължи действията си срещу военното закрепване на Иран в Сирия, продължавайки координацията по сигурността с Русия“, се посочва в разпространеното от ведомството комюнике. „Министрите споделят скръбта на руския народ във връзка с гибелта на екипажа на руския самолет (Ил-20) в резултат от безотговорните действия на сирийската армия“, се казва още в документа. \r\nЗа да бъдат обезопасени военните сили на двете държава от случайни стълкновения на сирийска територия, през есента на 2015 година Израел и Русия пуснаха механизъм за деконфликтизация, за което при Генералния щаб на еврейската държава бе създаден специален координационен център, отбелязва ТАСС. \r\nРуската агенция припомня, че вечерта на 17 септември над Средиземно море бе свален самолетът за радиоелектронно разузнаване и борба Ил-20, докато се завръщаше към авиобазата Хмеймим. От Министерството на отбраната на Русия съобщиха, че той е свален от ракета, изстреляна от сирийски зенитно-ракетен комплекс С-200, когато той е стрелял по четири израелски изтребителя F-16, които са атакували обекти в провинция Латакия. Официалният представител на руското военно ведомство Игор Конашенков заяви, че вината за свалянето на Ил-20 е изцяло на военновъздушните сили на Израел и тези, които са взимали решението за прикриване зад руския самолет. \r\n*** Косовският въпрос най-вероятно няма да бъде решен нито до края на 2018, нито през следващата 2019 година, независимо от желанието на международната общност, твърди белградският вестник „Блиц“, предава  скопското електронно издание „МКД“ . \r\nКакто пише сръбският ежедневник, като се позовава на дипломатически източници, натискът от западните страни за разрешаване на отворения въпрос между Белград и Прищина е започнал да намалява. \r\nДипломатическият източник е казал, че на Германия и Франция им е станало ясно, че няма реална перспектива за разрешаването на спора и те са взели решение повече да не настояват той да се реши до края на 2019 или началото на 2019 година. \r\nТова е съобщено и на сръбското политическо ръководство, а на президента на Сърбия Александър Вучич, според същите твърдения, на няколко срещи му е казвано, че „може да се наложи да почака за Косово още няколко години“. \r\nПричината за отказа от предишната позиция на западната дипломация е това, че, както се твърди, Прищина не желае да направи никакъв компромис, докато позицията на Белград и Вучич е до решението да се стигне именно чрез отстъпки и от двете страни. \r\n„На най-влиятелните страни им стана ясно, че Прищина не желае да направи и най-малката отстъпка, докато Сърбия, от друга страна, иска разговор и, както президентът Вучич много пъти каза, компромисно решение, от което и двете страни ще изгубят по нещо. Все пак, добрата воля само от едната страна не е достатъчна“, пише „Блиц“. \r\nСъщевременно, както пише белградското издание, сред другите проблеми е и това, че косовският държавен глава няма такава подкрепа в местния парламент, каквато Вучич има в „скупщината“ и затова не се осмелява да излезе с каквото и да е конкретно предложение, освен това, че понякога споменава разграничение, но твърдо отхвърля идеята да изпълни ангажимента за формиране на Общност на сръбските общини (в Северно Косово). \r\nПоследният кръг на диалога в Брюксел завърши преди да е започнал, защото Вучич отказа да се срещне с Тачи, а се добавя, че междувременно някои от най-влиятелните страни са започнали да променят отношението си към Прищина, като очакваха САЩ да извършат финалния натиск над косовските власти, което обаче не се случи. \r\nВестникът заключва, че администрацията на Тръмп неочаквано е „успокоила“ тона си към Белград и в резултат от това само за няколко седмици наративът се смени от „свършено е, Косово е независима държава“ до „Вашингтон няма да се намесва в процеса и ще подкрепи всичко, което се договорят двете страни“. \r\nС ясната позиция на Русия, която казва, че ще подкрепи всякакво решение, на което се съгласи сръбската страна, Блиц припомня и думите на европейския комисар по разширяването Йоханес Хан от края на септември, че процесът трябва да завърши до следващото лято, а това беше първият път, в който крайният срок се поставя не за тази година или началото на 2019-а. \r\n***  Гражданите на Сърбия имат най-големи симпатии в региона към гърците, след това на черногорците, а на трето място са македонците, показват резултатите от анкета на „Фактор плюс“, публикувана от белградския ежедневник „Данас“, предава  македонският портал „А1 Он“ . \r\nПроучването показва, че 43% от респондентите се отнасят с най-голяма симпатия към гърците, 20% към черногорците и 18% към македонците. \r\nНегативни чувства към албанците изпитват една трета от участниците в анкетата, докато малко повече от две трети от албанците (68%) са изразили негативно мнение за сърбите, а 13% не симпатизират черногорците. \r\nНай-лошо мнение, когато става въпрос за народите в региона, сърбите имат за хърватите (45%). \r\nЩо се отнася до позитивните нагласи, албанците харесват най-много италианците, или 44%, след това гърците – 22% и на трето място черногорците с 16%. \r\nПроучването е проведено през август т.г. сред 1000 души в Сърбия и 1000 души в Албания. \r\nТова е първото сравнително изследване на общественото мнение в двете страни на тема „Отношенията между албанския и сръбския народ, перспективата на тези отношения, точките на спорове и сфери на сътрудничество“. \r\n***  Лидерът на най-голямата албанска опозиционна партия Лулзим Баша обвини премиера на Албания Еди Рама и президентът на Сърбия Александър Вучич, че са отдадени изцяло на плана за размяна на територии между Белград и Прищина, предава  скопският телевизионен канал „1ТВ“ . \r\nПо думите на Баша, Рама и Вучич са спонсори на този план, който ще дестабилизира региона. \r\n„Еди Рама има основно участие в опасния план за размяна на територии между Косово и Сътбия. Заедно със сръбския президент Вучич, Рама използва лобира за придвижване на този проект, който ще дестабилизира балканския регион. Все пак, международните представители казаха „не“ на тази идея и ние трябва да гледаме напред“, заяви Баша в рамките на гостуването си в предаване на тиранската телевизия Top Channel. \r\nМинистър-председателят на Албания преди няколко дни коментира идеята за корекция на границите между Косово и Сърбия, като отбеляза, че това е исторически шанс, който идва веднъж на 30 години, но, както допълни той, няма формулирана окончателна идея по този въпрос. \r\nРама не пожела открито да подкрепи едната или другата страна по въпроса за размяната на територии между Сърбия и Косово, за което настояват Вучич и Тачи, но това беше първото му по-конкретно официално изявление във връзка с идеята, отбелязва скопската медия. \r\n„1ТВ“ припомня още, че албанският президент Илир Мета, както и лидерите на другите опозиционни партии, се обявиха против корекцията на границите, като също се обосноваха с това, че тя е много опасна за мира и стабилността в региона. \r\n*** На 24 септември Русия получи официална нота от Киев за непродължаване на Договора за приятелство, съобщи във вторник пред журналистите директорът на департамента по въпросите на ОНД (Общността на независимите държави) към Министерството на външните работи на Русия Андрей Руденко, цитиран от  ТАСС . \r\n„В понеделник временно повереният (в делата на Украйна) ни донесе нотата“, информира дипломатът. По неговите думи, договорът ще престане да действа от 1 април 2019 година. \r\nРуденко заяви, че Москва съжалява за решението на Киев да развали договора за приятелство. „Украйна реши да не продължава големия договор с Русия и, разбира се, ние съжаляваме много за това. Независимо, че този договор беше рамков, той задаваше тона за всички други споразумения“, отбеляза той. \r\nТАСС припомня, че Договорът за приятелство, сътрудничество и партньорство между Украйна и Руската Федерация е подписан през май 1997 година и влиза в сила през април 1999 година за срок от 10 години с автоматично продължаване за следващите десетилетни периоди при липса на възражения от страните. През октомври 2018 година изтича срока, когато страните трябва да заявят намеренията си за продължаване или прекратяване на действието на договора за поредния период. \r\n***  Германският канцлер Ангела Меркел заяви във вторник, че Великобритания все още не е изразила ясна позиция относно желанията си за бъдещите отношения между Лондон и Брюксел след Брекзит и предупреди, че остават само „между шест и осем седмици“ за постигане на окончателно споразумение, предава  AFP . \r\nУспехът на предстоящите преговори зависи „до голяма степен от това какво иска реално Великобритания и разговорите по този въпрос до сега не са съвсем ясни“, посочи Меркел по време на бизнес конференция в Берлин. \r\n*** Губернаторът на турската провинция Ерзурум Сайфетин Азизоглу предложи част от зимните Олимпийски игри през 2026 година да се проведат в Сочи, ако Турция получи правото да организира форума, предава  РИА Новости . \r\nПо информация на InsidetheGames, става дума за съревнованията по скелетон, бобслей и шейните. \r\nСтолицата на зимната Олимпиада 2026 ще бъде избрана през септември 2019 година. По-рано се разбра, че за домакинство претендират Ерзурум (Турция), Стокхолм (Швеция), Калгари (Канада) и Италия с Милано, Торино и Кортина д‘Ампецо. \r\nСочи прие Игрите през 2014 година.", "date": "2018.09.25", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/25/2571143/shumen-16-zaglaviya-sa-vklyucheni-v-repertoara-na-dkt-vasil-drumev-prez-noviya-teatralen-sezon.html", "text": "16 заглавия са включени в репертоара на ДКТ „Васил Друмев“ през новия театрален сезон, обяви на пресконференция директорът на театъра Димитър Димитров, предаде репортер на  Радио „Фокус“- Шумен . Част от спектаклите са куклени, детски продължава и традицията с репродукциите.На шуменска сцена ще поставят пиеси и  трима гостуващи режисьори- Олег Лабозин от Московски областен държавен куклен театър Русия  с „Котето Джаф“ от Григорий Остер,  Лучиян Сабадос от „Мария Филоти“ – Браила, Румъния с  „Кафето на Г-н Министъра“ от Хориа Гарбеа и Павел Курочкин от театър „Ведогонь“, Москва, Зеленоград като текстът все още не е уточнен. „Продължаваме реализация тана тази част от моята стратегия, която защитих преди по- малко от година да установяваме контакти с небългарски театри, като започнем с най- близките“, каза Димитров. Той посочи, че театърът е селектиран за Световния фестивал на куклените театри  в Пукет, Тайланд. На 3 ноември ДКТ „Васил Друмев“ ще представи там пиесата „Чудни вълшебства“ на Таня Евтимова. Догодина има заложено и участие във Франция. „Отказах два фестивала- в Бурса и в Струмица, просто защото съвпадат с нашите премиери“, коментира Димитров. Той посочи, че продължава процесът за обновяване и доокомплектоване на трупата- има назначени нови 12 души, а трупата наброява 20 души. Няма билети за премиерата на авторския спектакъл на Димитър Димитров „Ще ти разкажа за Америка”, който ще бъде представен утре. Пиесата се поставя за първи път на сцена. В текста са събрани случки от реалния живот, публикувани в медиите и интернет пространството.“Във всеки от героите има част от мен, а няколко случки са лично преживени“, каза Димитров. Той посочи, че пиесата е написана през 2011 година, като досега е претърпяла 6 редакции.  Написана е специално за актьорите Красимир Ранков и Мария Статулова „Това е текст за хаоса, в който живеем, за материалния свят, който обладаваме и мислим само за него. Никой не мисли за духа на човека“, каза Мария Статулова. „Темата на пиесата е, че прекалено много материално има около нас. Не обръщаме внимание на духовния свят. Ние сме хора и трябва да сме мислещи и чувстващи, духовни хора. Колкото и да не е типична случката, която представяме, тя все пак е нещо, което съществува. Това е предупреждение към всички, че от духа, от морала по-важно няма“, посочи Красимир Ранков. \r\nИвелина ИВАНОВА", "date": "2018.09.25", "title": "Шумен: 16 заглавия са включени в репертоара на ДКТ „Васил Друмев“ през новия театрален сезон"}
{"url": "http://www.focus-news.net/news/2018/09/25/2571146/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е облачно. Температурата е 18 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.09.25", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/09/25/2571145/ministar-mladen-marinov-do-10-dni-shte-vrachim-novi-avtomobili-na-granichna-politsiya-i-oblastnite-direktsii-vklyuchitelno-i-na-blagoevgradskata.html", "text": "До 10 дни ще връчим нови автомобили, закупени по европейски проект на „Гранична полиция“ и областните дирекции, включително и на благоевградската, които имат външна граница с ЕС. Това каза пред журналисти в Благоевград министърът на вътрешните работи Младен Маринов, след откриването на обновената сграда на ОД на МВР – Благоевград и Първо РПУ – Благоевград, предаде репортер на  Радио „Фокус“ – Пирин . Според Маринов за Благоевградска област автомобилите са 17 или 18. „Това е хубаво, защото така ще станат по-мобилни“, каза още министър Маринов. Той отбеляза, че предстои да бъдат закупени бронежилетки, също така вървят обществените поръчки за униформите, които поетапно се раздават. Във връзка със синдикатите и комуникацията с тях министър Маринов каза, че в това отношение е много диалогичен човек. „Смятам, че проблемите в министерството не могат да се решат без диалог. Той включва и критика, когато е градивна и основателна. Така, че приемам и критики, като се надявам, че ще има такива. Надявам се също, че ще има обратна връзка и обратен процес“, коментира министърът на вътрешните работи. Според министър Маринов, за да се убеди обществото, че трябва да има повишение в заплащането на служителите на МВР и статута на полицая, то служителите в системата трябва да дават на хората това, което те очакват от тях. „Така, че работим и в двете посоки и както се казва – за да имаме очи да поискаме, трябва и да дадем“, допълни Маринов.  \r\nНа въпрос знае ли колко са пенсионираните служители в системата на МВР в регионална дирекция в Благоевград, които продължават да работят той отговори, че няма точна информация, но е наясно, че има доста такива случаи в цялата система, което не е незаконно. „След като един човек е спазил закона, дал е труда си толкова години и има правото получава пенсия, то няма проблем да го направи, стига да продължи да изпълнява служебните си задължения в пълен обем“, заяви министър Маринов. Той подчерта, че хората изпълняват своите задължения, като допълни, че има места в МВР, където самата обстановка не допуска служителите да не изпълняват своите задачи. \r\nЛивия НИНОВА", "date": "2018.09.25", "title": "Министър Младен Маринов: До 10 дни ще връчим нови автомобили на „Гранична полиция“ и областните дирекции, включително и на благоевградската"}
{"url": "http://www.focus-news.net/news/2018/09/25/2571150/gabrovo-na-prohoda-shipka-ostava-v-sila-ogranichenieto-za-prevoz-na-tovari-s-tehnicheski-dopustima-maksimalna-masa-nad-12-tona.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата на въздуха е 18°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.25", "title": "Габрово: На прохода Шипка остава в сила ограничението за превоз на товари с технически допустима максимална маса над 12 тона"}
{"url": "http://www.focus-news.net/news/2018/09/25/2571149/predstoyashti-sabitiya-v-stranata-za-26-septemvri-agentsiya-fokus.html", "text": "***   \r\nОт 09.00 часа ще се проведе заседание на Народното събрание.  \r\n***   \r\nОт 10.50 часа в Народното събрание председателят на българския парламент Цвета Караянчева ще разговаря с делегация на Комисията по европейска интеграция на парламента на Черна гора, водена от нейния председател Адриян Вуксанович, която ще бъде на официално посещение в България. В 15.00 часа ще започне срещата на делегацията с депутатите от Комисията по европейски въпроси и контрол на европейските фондове.  След срещата – около 16.30 часа, председателите на двете комисии Кристиан Вигенин и Адриян Вуксанович ще дадат изявления за медиите. \r\n***   \r\nОт 9.00 в зала „Европа“, 2 ет. на сградата на КНСБ на пл. „Македония“ 1, ще се  проведе международна конференция за интеграция на мигрантите на пазара на труда. \r\n***   \r\nОт 9.00 часа в зала „Средец“ на „София хотел Балкан“ министърът на регионалното развитие  и благоустройството Петя Аврамова ще участва в Oсмия дискусионен форум „Строителството през 2019 г. – перспективи и предизвикателства”. \r\n***   \r\nОт 9.00 часа Софийският университет „Св. Климент Охридски“ ще бъде домакин на разширения семинар „Държавни и бизнес стратегии за икономиките в преход в ерата на деглобализацията“. \r\n***   \r\nОт 9.00 часа в сградата на Китайския културен център ще се проведе българо-китайски бизнес форум на тема „Иновации в текстилната промишленост“. \r\n***   \r\nОт 9.30 часа в хотел „Силвър“ ще се проведе заключителната конференция, на която ще бъдат представени резултатите от СЦ  5 „Трафик на хора“, на проект „Повишаване интегритета и мотивацията на прокурорите. \r\n***   \r\nОт 10.30 часа с тържествено събрание в Аулата на Ректората на Софийския университет започва двудневното честване на 1 3 0-годишнината на Университетската библиотека „Св. Климент Охридски”. \r\n***   \r\nОт 10.30 часа в сградата на КЕВР ще се проведе открито заседание за обсъждане на доклад относно изменение на цените на енергията, произведена от централи с високоефективно комбинирано производство на електрическа и топлинна енергия във връзка с изменение на цените на природния газ от 01.10.2018г. От 11.00 часа ще се проведе открито заседание за обсъждане на доклад относно изменение на цените на електрическата енергия. \r\n***   \r\nОт 11.00 часа  в Национален пресклуб БТА ще бъде представено изданието „Моята България\" - първото учебно помагало, което хронологично покрива  \r\nцялата история на България. \r\n***   \r\nОт 11.30 часа в Националния дворец на културата, Зала 3, ще се проведе Национална кръгла маса, посветена на бъдещето на здравеопазването.  \r\n***   \r\nОт 13.30 часа Прокурорската колегия на Висшия съдебен съвет ще проведе изслушването на кандидатите и провеждането на избора за административен ръководител на Апелативна специализирана прокуратура. \r\n***   \r\nОт 14.00 часа на ул. „Неделчо Бончев“ 3 „Екопак България“ АД ще открие новата инсталация за сортиране на отпадъци от опаковки и първия образователен център на Екопак. На събитието ще присъства кметът на София Йорданка Фандъкова.  \r\n***   \r\nОт 16.00 часа в Големия салон на БАН Издателството на БАН „Проф. Марин Дринов“, Българската академия на науките и Българското хирургическо дружество организират заключително представяне  на многотомно „Ръководство по хирургия“ под редакцията на акад. Дамян Дамянов. \r\n***   \r\nОт 17.30 часа в музей \"Земята и хората\" ще бъде открит „Панаирът на езиците“. \r\n***   \r\nОт 17.30 часа къща музей „Димитър Димов ще отбележи Европейския ден на езиците с беседа за преводите на романа „Тютюн“ на различните езици и за техните преводачи, образователно-развлекателна игра и четене на откъси от романа. \r\n***   \r\nОт 20.00 часа в зала 1 на НДК ще се проведе самостоятелен  концерт-спектакъл „Фолклорни класици“. \r\n***   \r\nНационалната художествена академия открива своята 122-а учебна година в София и във Филиал Бургас. Откриването на учебната година в София ще се състои от 10.30 часа в двора на НХА, ул. „Шипка“ 1. Откриване във Филиал Бургас ще бъде от 17.00 часа на „Магазия 1“, Пристанищен комплекс Бургас. \r\n***   \r\nОт 17.30 часа народните представители Явор Божанков, Валентин Ламбев и Теодора Халачева ще се срещнат с гражданите на град Белослав в читалището на града във връзка с общественото обсъждане на „Визия за България”. \r\n*** \r\nОт 18.00 часа в Морска гара - Бургас ще бъде представи късометражният филм \"Поробени\". Историята е базирана на българска легенда за жестокостта на еничарите и силния дух на българските момичета през XVIII век.  \r\n***   \r\nОт 18.00 часа депутатите Донка Симеонова, Чавдар Велинов, Румен Георгиев и Тодор Байчев ще разговарят с гражданите от град Бяла в залата на Културния институт във връзка с общественото обсъждане на „Визия за България”. \r\n*** \r\nОт 10.00 часа в гранд хотел „Варна“ ще се проведе форум „Туризъм и кулинария“, в рамките на който след 10-годишно прекъсване ще бъде подновен конкурсът „Готвач на годината“. Кулинарното състезание е на тема „Иновативна балканска кухня – новаторство и стил“.  \r\n*** \r\nОт 10.00 часа в Просветния център \"Св. архангел Михаил\" ще се състои пресконференция за тазгодишната кампания православните семейни ценности  срещу хазарта.    \r\nОт 11.00 часа в Клуба на моряка депутатите Георги Търновалийски, Васил Антонов, Иван Генов и Николай Тишев ще се срещнат с представители от морския бранш - Морската камара и морски Клъстер във връзка с общественото обсъждане на „Визия за България”. \r\n*** \r\nОт 12.10 часа на гише „Информация“ летище Варна за първи път ще отбележи 2 милиона пътници.  \r\n***   \r\nОт 13.30 часа във Военноморския музей във Варна ще бъде открита фотоизложбата „България и Германия през Първата световна война. Приятелство или интереси“. \r\n***   \r\nОт 14.00 часа в Клуба на стопанския деятел народните представители Надя Клисурска, Илиян Тимчев, Александър Паунов и Радослав Стойчев ще проведат среща със Съюза на пенсионерите „Варна – 2004” и Съюза на синдикалистите ветерани във връзка с общественото обсъждане на „Визия за България”. \r\n***   \r\nОт 15.30 часа в сградата на СОСЗР на ул. „Г. Столетов” 3 депутатите Кольо Милев, Димитър Стоянов, Никола Динков и Михаил Христов ще проведат среща със Съюза на офицерите и сержантите от запаса и резарва във връзка с общественото обсъждане на „Визия за България”. \r\n***   \r\nОт 15.00 часа Кристина Сидорова и Йордан Младенов ще се срещнат с хората от с. Гроздьово в паметната зала на кметството във връзка с общественото обсъждане на „Визия за България”. \r\n***   \r\nОт 15.00 часа Даниел Йорданов и Иван Ибришимов ще се срещнат с хората от с. Старо Оряхово в местното читалище във връзка с общественото обсъждане на „Визия за България”. \r\n***   \r\nОт 15.30 часа Таско Ерменков и Цветан Топчиев ще се срещнат с хората от с. Бозвелийско в пенсионерския клуб на селото във връзка с общественото обсъждане на „Визия за България”. \r\n*** \r\nОт 16.00 часа на пешеходната зона, бул. „Княз Борис I“ (до „Дупката“), ще бъде отбелязан Европейският ден на езиците. Жителите и гостите на града могат да участват като напишат любовно послание към личност по техен избор на езика, който пожелаят върху голямо пано. Събитието се организира от Франкофонски център Варна, в партньорство с Община Варна и Европейски информационен център „Европа директно” – Варна.  \r\n*** \r\nОт 17.00 часа в 128 аудитория (академична сграда) на Икономически университет – Варна ще се състои публична лекция на д-р Волфганг Шусел – „доктор хонорис кауза“ на Икономически университет – Варна, на тема „Бъдещето на Европа“. Лекцията ще бъде изнесена на немски език със симултанен превод на български. \r\n***   \r\nОт 17.00 часа на входа на Морската градина тържествено ще бъде открит световният шампионат по пожароприложен спорт.  \r\n***   \r\nОт 17.00 часа народните представители Петър Витанов, Валентина Найденова, Николай Иванов и Димитър Георгиев ще се срещнат с хората от с. Аврен в местното читалище във връзка с общественото обсъждане на „Визия за България”. \r\n***   \r\nОт 18.00 часа народните представители Крум Зарков, Тома Томов, проф. Румен Гечев, проф. Анелия Клисарова и Иван Иванов ще се срещнат с обществеността на Варна, членове и симпатизанти на БСП за обсъждане \"Визия на България\" в Пленарна зала на Община Варна. \r\n***   \r\nОт 10.00 часа в голямата зала на общината децата и младежите от Дневен център за деца с увреждания „Дъга“ ще изнесат концерт. Те ще зпълнят на пиано част за оркестър от концерт на Моцарт KV 466, първо действие. \r\n***   \r\nВ 11.00 часа в зала 302 ще бъде анонсиран есенният дял на кампанията „Движи се и победи\".  \r\n***  \r\nОт 13.00 часа в конферентната зала на хотел „Севастократор“ Асоциация на земеделските производители в България (АЗПБ) организира семинар на тема: „Подпомагане на агросектора и развитието на селските райони чрез Общата селскостопанска политика на ЕС през 2019 г.“.  \r\n*** \r\nОт 19.00 часа МДТ „Константин Кисимов“ – „Да си богат не е лесно“ – премиерен спектакъл – драматична пиеса на Пиеш Шено. \r\n***   \r\nОт 11.00 часа пред централния вход на ГПЧЕ „Йордан Радичков“ ще бъде организирано събитие във връзка със старта на инвестиционен проект „Въвеждане на мерки за енергийна ефективност на сградата на ГПЧЕ „Йордан Радичков“. \r\n***   \r\nОт 13.30 часа в хотел „UVA NESTUM Wine&SPA“ официално ще бъде открит Пети годишен конгрес на Българския съюз по балнеология и спа туризъм. \r\n***   \r\nОт 18.00 часа в местното читалище започва среща на Вяра Емилова, член на ИБ на БСП и народните представители Станислав Владимиров и Николай Божкилов с хората от града във връзка с общественото обсъждане на „Визия за България”. \r\n***   \r\nОт 09.30 часа в детска градина №26 и от 10.30 часа в детска градина №20 ще се играе куклени спектакли „Таласъмът Тропалан“.  \r\n***   \r\nОт 11.00 часа в Окръжен съд - Добрич ще бъде открита „синя стая“, предназначена за щадящо изслушване на деца, влезли по една или друга причина в досег с правосъдието.   \r\n***   \r\nОт 11.00 часа в Концертна зала „Добрич“ ще се състои Образователен концерт на Духов оркестър – Добрич. \r\n***   \r\nОт 18.00 часа в Народно читалище „Мевляна – 2012  г.“ ще се проведе Музикално ателие за деца и ученици. \r\n***   \r\nОт 19.00 часа в Драматичен театър „Йордан Йовков“ ще се състои премиера на спектакъла „Службогонци“ от Иван Вазов. \r\n***   \r\nОт 17.00 часа в залата на Общинския съвет народните представители Ирена Анастасова, Пенчо Милков, Стефан  Бурджев и Любомир Бонев ще се срещнат с хора, работещи в сферата на образованието във връзка с общественото обсъждане на „Визия за България”. \r\n***   \r\nОт 11.00 часа пред паметника между с. Душанци и с. Антон посланикът на Русия в България ще вземе участие във възпоменателна церемония по повод 74 години от гибелта на петима руски летци от 681-ви бомбардировъчен полк. \r\n***   \r\nОт 09.50 часа в двора на езикова гимназия „Пловдив“ и от 11.00 часа в двора на езиков гимназия „Иван Вазов“ ще се раздават различни информационни материали за Европа, като посетителите ще имат възможност да напишат на нашето импровизирано „пано - простор“ любими думи и фрази на различни езици. От 13.30 часа в залата на  ЕГ „Иван Вазов“ ще се проведе викторина от трите езикови училища в града под тепетата с допълнително включилите се младши посланици на Европейския парламент от ФЕГ на Пловдив.  \r\n***   \r\nОт 10.30 часа ще бъде направена първа копка на детска площадка, която EVN България дарява към проекта за реставрация на Епископската базилика на Филипопол - най-големият раннохристиянски храм, открит в България. Мястото на събитието е източната част на Епископската базилика на бул. „Княгиня Мария Луиза“, срещу църквата Света Петка.  Участници в събитието ще са председателят на Съвета на директорите на EVN България Робърт Дик, кметът на Община Пловдив, инж. Иван Тотев, посланикът на САЩ Н.Пр. Ерик Рубин и председателят на Борда на директорите на Фондация „Америка за България“, Крис Матлън.  \r\n*** \r\nОт 11.00 часа в Голяма конферентна зала, Дом на културата „Борис Христов“ ще се проведе пресконференция със световноизвестния гръцки хореограф Димитрис Папайоану. Събитието ще се проведе само два дни преди първото гостуване на най-новия му спектакъл „Великият укротител“ в България. \r\n*** \r\nОт 16 до 20 часа в алеята в парк „Бунарджика” ще се проведе традиционният Фермерски пазар, с участието на майсторките от Белащица.  \r\n*** \r\nОт 18.00 часа в къща Нишанян  (Старинен Пловдив, ул. Омуртаг № 1) ще бъде официално закрит Международния пленер по живопис 2018 (15-26.09.2018 г.) и ще бъде открита официално ИЗЛОЖБАТА с творбите на участниците в него. \r\n*** \r\nОт 12.30 часа в Пресклуб на БТА-Плевен ще се състои откриваща пресконференция за представяне на проекта  \"Център за компетентност по персонализирана медицина, 3d и телемедицина, роботизирана и минимално инвазивна хирургия\". \r\n***   \r\nОт 18.00 часа депутатите Таско Ерменков, Иван Ченчев, Цветан Топчиев и Николай Пенев ще се срещнат с гражданите в зала 204 на общината във връзка с общественото обсъждане на „Визия за България”. \r\n***   \r\nОт 17.30 часа в зала „Русе“ на Историческия музей ще бъде открита изложба „135 години Дойче шуле – Русе“. \r\n***   \r\nОт 18.00 часа в къща музей „Гео Милев“ ще бъде представен сборник с разкази, сатира и стихотворения от Пламен Петков – „Голямата работа“.  \r\n***   \r\nОт 18.00 часа от площад „Кристал“ ще поеме пъстро дефиле за откриване на 163-тия творчески сезон на ДКТ“Васил Друмев“.", "date": "2018.09.25", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2018/09/25/2571142/veliko-tarnovo-s-kontsert-pod-otkrito-nebe-shte-zapochne-konkursat-srebarna-yantra.html", "text": "С концерт под открито небе в четвъртък започва конкурсът „Сребърна Янтра“ във Велико Търново. Това съобщи организаторът на конкурса Румяна Начева, предаде репортер на  Радио „Фокус“ – Велико Търново . От 18.00 часа участниците, които вече са пристигнали в града, ще изпълнят любимите си песни. „Изпълнителите от чужбина и част от българите, които са пристигнали вече във Велико Търново, ще направят един джейм сейшън. Водещ ще е Ванеса Илиева. Концертът казва „Заповядайте! Днес пеем под открито небе, а от утре в МДТ „Константин Кисимов“ започва състезателната програма“, допълни Румяна Начева. Тя подчерта, че официалното откриване на „Сребърна Янтра“ е на 29 септември от 18.30 часа  пред МДТ „Константин Кисимов“. Със свои изпълнения Военният духов оркестър ще открие празника. В същия ден във фоайето на театъра ще бъде открита изложба „Детско фото лято с Марина Чамуркова“. Конкурсната програма е в петък и събота. В събота от 9.30 часа в Изложбени зали „Рафаил Михайлов“ ще се проведе среща с Християна Лоизу и нейната първа учителка по музика Силва Макамян от Кипър, слоед което ще бъде направена промоция на  четири нови песни на ДЕС „Румина“ към книжката „Имам си мъничка тайна“ на Албена Стефанова – Слънчева. Гала концертът на лауреатите е на 30 септември от 18.30 часа в МДТ „Константин Кисимов“, като след него ще се състои минирецитал на специалните гости Християна Лоизу и дует „Мания“. \r\nНадежда КРЪСТЕВА", "date": "2018.09.25", "title": "Велико Търново: С концерт под открито небе ще започне конкурсът „Сребърна Янтра“"}
{"url": "http://www.focus-news.net/news/2018/09/25/2571148/ministar-mladen-marinov-krizata-po-otnoshenie-na-kadrite-v-mvr-e-preodolyana.html", "text": "Мисля, че кризата по отношение на кадрите в системата на МВР, мисля че е преодоляна. Това каза пред журналисти в Благоевград министърът на вътрешните работи Младен Маринов, след откриването на обновената сграда на ОДМВР – Благоевград и Първо РПУ – Благоевград, предаде репортер на  Радио „Фокус“ – Пирин . Той отбеляза, че към момента възнамерява да се съсредоточи към опазване на кадровия потенциал, с който разполагат, и развитието му по отношение на обучението и насочване в проблемните места. „Продължаваме ефективното противодействие на битовата престъпност, по-голяма мобилност на екипите, защото сами разбирате, че няма как във всяко едно населено място да има полицаи 24 часа, но можем да бъдем по-мобилни, да реагираме по-бързо на сигналите, а и ползвайки мобилните групи, които създадохме – да има по-добър контакт с местната власт и населението, за да идентифицираме основните проблеми, насочвайки се към тяхното решаване“, допълни министър Маринов. Във връзка с дигиталната сигурност в държавата, той коментира, че това е приоритет, който е бил набелязан много отдавна. „Не случайно и като главен секретар на МВР, заедно с министър Радев вдигнахме нивото на института, на службата, която защитава и гарантира киберсигурността в държавата, а именно звеното в ГДБОП. Там вече е отдел, като има и допълнителни бройки, които са отпуснати. Естествено има известно затруднение с кадрите, които изпълняват самата дейност, която е много специфична“, подчерта министър Маринов. По думите му в този сектор трябва да работят добре подготвени кадри, които навън получават много високи заплати. „Мога да ви кажа, че тези момчета, които работят към момента, наистина заслужават адмирации, защото ниските заплати, които взимат, в сравнение с това, което взимат техните еквиваленти навън, то мога да кажа, че човек трябва да има и чувство за дълг към родината“, заяви министър Маринов. По отношение Закона за охранителната дейност и дали има нещо смущаващо в него, той каза, че главният прокурор е атакувал определени членове от този закон, а МВР, от своя страна, ще продължава да изпълнява това, което е по закон. „Аз мисля, че охранителните фирми са една възможност. Естествено те не работят безплатно, тъй като са търговски дружества, които трябва да генерират определена печалба, но те биха могли да допринесат за сигурност като цяло. В цял свят те се използват като ресурс и комуникацията им с МВР трябва да е на ниво. Смятам, че тази дейност трябва да се регулира със закон и да е светлата част на икономиката“, подчерта министър Маринов. \r\nЛивия НИНОВА", "date": "2018.09.25", "title": "Министър Младен Маринов: Кризата по отношение на кадрите в МВР е преодоляна"}
{"url": "http://www.focus-news.net/news/2018/09/25/2571154/veliko-tarnovo-zapochna-obnovyavane-na-parkovite-zoni-v-svishtov.html", "text": "С обновени паркове Свищов ще посрещне празниците „Свищовски лозници“, които по традиция се провеждат в края на септември. След ремонтните на детските площадки и зоните за спорт, местната администрация, започна и подмяна на парковата мебел в градската градина. Това съобщават за  Радио „Фокус“ – Велико Търново  от Дирекция „Култура и културно наследство“ в Община Свищов. Средствата за допълнителните дейности са от общинския бюджет. С тях ще бъдат подменени всички стари и изгнили пейки, а на места, където е възможно, ще бъдат сменени само част от липсващи елементи в парковото обзавеждане на градската градина и парк „Свобода“. Инициативата е на местната управа. Идеята е до празниците „Свищовски лозници“ парковите зони да бъдат ремонтирани и готови да посрещнат жителите и гостите на града. \r\nОт Община Свищов припомнят, че съвсем скоро бе открит и обновеният парк за отдих и детски игри в местност „Паметниците“, край града. Проектът бе финансиран от конкурса на Министерство на околната среда и водите „За чиста околна среда“, а общият бюджет от 9 999 лева бе вложен в редица подобрения на намиращата се там детска площадка и цялостно подновяване на уредите за игра. Дейностите бяха насочени към повишаване на екологичната култура в сферата на опазване на околната среда, чрез почистване и облагородяване на парка в историческата местност. Поставени са нови пейки, ограда, кошчета за отпадъци и информационни табели. Изградени са нови стълби с парапети, съобразени със специфичността на достъпа до детската площадка, с което се улеснява и безопасността на гражданите. Коренно промененият облик на парка за отдих и детски игри вече е сред любимите места на малчуганите и техните родители през почивните дни. \r\nЛуиза ТРАНЧЕВА", "date": "2018.09.25", "title": "Велико Търново: Започна обновяване на парковите зони в Свищов"}
{"url": "http://www.focus-news.net/news/2018/09/25/2571147/tass-donald-tramp-obyavi-che-v-blizkiya-iztok-se-sazdava-strategicheski-arabski-sayuz.html", "text": "САЩ работят със страните от Близкия Изток, включително с Йордания и Египет, за формирането на стратегически регионален съюз с цел укрепване на сигурността. Това заяви американският президент Доналд Тръмп в рамките на речта си на 73-ото Общо събрание на ООН в Ню Йорк, предава  ТАСС . \r\n„ОАЕ (Обединените арабски емирства) и Катар обещаха да предоставят милиарди долари в помощ на народите на Сирия и Йемен. Те също се стремят да приключат ужасната гражданска война в Йемен“, заяви Тръмп. \r\n„В крайна сметка работа на всяка страна от региона е да реши какво бъдеще иска за себе си. По тази причина САЩ работят със страните от Персийския залив, включително с Йордания и Египет, за да формират регионален стратегически алианс, с помощта на който близкоизточните държави ще могат да подпомагат просперитета, стабилността и сигурността в своя регион“, добави американският президент. \r\nПо неговите думи, разрешаването на сирийския конфликт също трябва да помогне за решаването на проблема с режима в Иран. „Всеки вариант за разрешаване на хуманитарната криза в Сирия трябва да включва изработването на стратегия по отношение на ужасния режим, който я  разпалва и финансира (кризата). Това е корумпираната диктатура в Иран“, обясни Тръмп. \r\nАмериканският президент заяви, че Вашингтон призовава за оживяване на мирния процес в Сирия под егидата на ООН, но е готов да отговори със сила ако бъде използвано химическо оръжие. „Нашата обща цел трябва да бъде деескалацията на военния конфликт и търсенето на политическо решение, което да отразява волята на сирийския народ“, заяви държавният глава на САЩ, като предупреди, че Америка ще „отговори“, ако сирийската правителствена армия използва химическо оръжие. \r\nПревод и редакция:", "date": "2018.09.25", "title": "ТАСС: Доналд Тръмп обяви, че в Близкия Изток се създава „стратегически арабски съюз“"}
{"url": "http://www.focus-news.net/news/2018/09/25/2571144/donald-tramp-nashata-obshta-tsel-e-deeskalatsiyata-v-siriya-i-politichesko-razreshenie.html", "text": "Президентът на САЩ Доналд Тръмп заяви, че военният конфликт в Сирия трябва да бъде деескалиран и да бъде постигнато политическо разрешение, предава  РИА Новости . \r\n„Нашата обща цел трябва да е деескалирането на военния конфликт и политическото му разрешаване, което трябва да отразява волята на сирийския народ“, заяви Тръмп в рамките на речта си на 73-ото Общо събрание на ООН. \r\nПревод и редакция:", "date": "2018.09.25", "title": "Доналд Тръмп: Нашата обща цел е деескалацията в Сирия и политическо разрешение"}
{"url": "http://www.focus-news.net/news/2018/09/25/2571158/sport-levski-se-klasira-za-osminafinalite-na-kupata-na-balgariya-sled-60-nad-atletik-kuklen.html", "text": "Левски победи с 6:0 третодивизионния Атлетик Куклен като гост и продължи към осминафиналите на турнира за Купата на България. Двубоят се игра на стадион „Локомотив“ в Пловдив. Преди броени минути започна и срещата от същия турнир между втородивизионния Монтана и ЦСКА.", "date": "2018.09.25", "title": "Спорт: Левски се класира за осминафиналите на Купата на България след 6:0 над Атлетик Куклен"}
{"url": "http://www.focus-news.net/news/2018/09/25/2571157/varna-nad-2-500-molbi-deklaratsii-za-otpuskane-na-tseleva-pomosht-za-otoplenie-sa-prieti-v-sotsialnite-direktsii.html", "text": "Над 2 500 молби-декларации за отпускане на целева помощ за отопление са приети в социалните дирекции във Варна. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Тя посочи, че 60% от домакинствата са заявили, че се отопляват с електроенергия, останалите – с твърдо гориво. Малка част от заявленията са за отпускане на целева помощ за отопление на природен газ и топлоенергия. Адриана Григорова допълни, че на този етап има отказани 82 молби-декларации. Приемът продължава до 31 октомври.", "date": "2018.09.25", "title": "Варна: Над 2 500 молби-декларации за отпускане на целева помощ за отопление са приети в социалните дирекции"}
{"url": "http://www.focus-news.net/news/2018/09/25/2571153/donald-tramp-mezhdunarodniyat-nakazatelen-sad-nyama-legitimnost.html", "text": "Президентът на САЩ Доналд Тръмп използва речта си на 73-ото Общо събрание на ООН във вторник, за да отбележи, че Международния наказателен съд (МНС)в Хага няма никаква легитимност и че той нарушава „всички принципи на правосъдието“, предава  AFP . \r\n„Що се отнася до Америка, МНС няма юрисдикция, няма легитимност, няма власт“, категоричен е американският президент. \r\n„МНС претендира за почти универсална юрисдикция над гражданите на всички страни, нарушавайки принципите на правосъдието, справедливостта и честния процес. Никога няма да предадем суверенитета на Америка на неизбраната и безотчетна глобална бюрокрация“, увери Тръмп. \r\nПревод и редакция:", "date": "2018.09.25", "title": "Доналд Тръмп: Международният наказателен съд няма легитимност"}
{"url": "http://www.focus-news.net/news/2018/09/25/2571152/reuters-donald-tramp-pohvali-kim-chen-un-no-potvardi-che-sanktsiite-ostavat.html", "text": "Президентът на САЩ Доналд Тръмп похвали севернокорейския лидер Ким Чен-ун във вторник за неговата смелост да предприеме стъпки към разоръжаване, но заяви, че оставва да се свърши много работа преди да бъдат отменени санкциите срещу Северна Корея, което ще се случи само при пълно ядрено разоръжаване на Пхенян, предава  Reuters . \r\n„Ракетите вече не летят във всички посоки, спряха и ядрените изпитания, някои военни обекти вече бяха спрени от експлоатация“, констатира американският президент в рамките на речта си на 73-ото Общо събрание на ООН в Ню Йорк. \r\n„Искам да благодаря на председателя Ким за неговата смелост и за стъпките, които направи, но остава да се свърши още много работа“, заяви Тръмп. „Санкциите ще останат в сила до пълното ядрено разоръжаване“. \r\nПревод и редакция:", "date": "2018.09.25", "title": "Reuters: Доналд Тръмп похвали Ким Чен-ун, но потвърди, че санкциите остават"}
{"url": "http://www.focus-news.net/news/2018/09/25/2571151/donald-tramp-sasht-shte-predostavyat-pomosht-samo-na-priyateli.html", "text": "Президентът Доналд Тръмп заяви във вторник, че САЩ ще предоставят помощ само на страните, които считат за приятелски, предава  AFP . \r\n„Ще преценим кое работи и кое не работи и дали страните, които получават нашите долари и на нашата защита взимат присърце нашите интереси“, заяви Тръмп в рамките на речта си на 73-ото Общо събрание на ООН в Ню Йорк. \r\n„В бъдеще ще предоставяме външна помощ само на тези, които ни уважават и са ни искрени приятели“, подчерта американският президент. \r\nПревод и редакция:", "date": "2018.09.25", "title": "Доналд Тръмп: САЩ ще предоставят помощ само на приятели"}
{"url": "http://www.focus-news.net/news/2018/09/25/2571155/donald-tramp-liderite-na-iran-seyat-haos-smart-i-razrushenie.html", "text": "Президентът на САЩ Доналд Тръмп призова световните правителства да изолират Иран, защото политическото ръководство на Ислямската република сее „хаос, смърт и разрушение“, предава  AFP . \r\n„Призоваваме всички държави да изолират иранския режим, докато неговата агресия продължава“, заяви американският президент в рамките на речта си на 73-ото Общо събрание на ООН в Ню Йорк. \r\nПревод и редакция:", "date": "2018.09.25", "title": "Доналд Тръмп: Лидерите на Иран сеят хаос, смърт и разрушение"}
{"url": "http://www.focus-news.net/news/2018/09/25/2571159/vasil-valchev-mdt-konstantin-kisimov-veliko-tarnovo-prez-poslednite-godini-se-stremim-se-da-postignem-tvorcheski-i-repertoaren-balans.html", "text": "През последните години се стремим се да постигнем творчески и репертоарен баланс. Това каза директорът на Музикално-драматичен театър „Константин Кисимов“ Васил Вълчев, предаде репортер на  Радио „Фокус“ – Велико Търново.  Вълчев посочи, че желанието на ръководството е освен да има взаимодействие между двата художествени отдела – музикален и драматичен, също така да има и баланс в репертоара. Директорът на културната институция припомни, че след няколко успешни български заглавия като „Величието на Асеневци“, „Албена“ и „Хъшове“, в края на миналата година търновската Мелпомена поставя пиесите „Няма да платим“ по Дарио Фо и „Духът на поета“ по Стефан Цанев. „В момента излиза едно съвременно, чуждо заглавие на Пиер Шено. Целта ни е с това заглавие да попълним т. нар. репертоарен баланс в работата на драматичния отдел и като цяло в работата на МДТ „Константин Кисимов“, посочи Вълчев. \r\nМузикално-драматичен театър „Константин Кисимов” във Велико Търново изпраща силен летен сезон. Над 6000 зрители от страната са аплодирали спектаклите, представени от артистите в старата столица. С три национални турнета те са обиколили 15 български града. \r\nНадежда КРЪСТЕВА", "date": "2018.09.25", "title": "Васил Вълчев, МДТ „Константин Кисимов“ – Велико Търново: През последните години се стремим се да постигнем творчески и репертоарен баланс"}
{"url": "http://www.focus-news.net/news/2018/09/25/2571140/zam-ministar-atanas-dobrev-bufernite-zoni-s-ogranicheniya-za-grupov-lov-na-divi-svine-shte-badat-namaleni-dvoyno.html", "text": "Буферните зони с ограничения за групов лов на диви свине ще бъдат намалени двойно. Това е санитарният минимум, който Българската агенция по безопасност на храните предлага, заяви заместник-министърът на земеделието, храните и горите Атанас Добрев по време на заседание на Управителния съвет на Национално ловно-рибарско сдружение – Съюз на ловците и риболовците в България, съобщиха от пресцентъра на   Министерството на земеделието, храните и горите . Той обясни, че всички мерки, които се предприемат с проектозаповедта са с цел превенция срещу заболяването африканска чума по свинете (АЧС).  \r\nПо време на срещата Атанас Добрев каза още, че тече процедура за отпадане на придружаващ горски служител при индивидуалния лов на дива свиня.  \r\nПредставителите на Сдружението изразиха готовност за съвместна работа с институциите за борба с АЧС.", "date": "2018.09.25", "title": "Зам.-министър Атанас Добрев: Буферните зони с ограничения за групов лов на диви свине ще бъдат намалени двойно"}
{"url": "http://www.focus-news.net/news/2018/09/25/2571163/premierat-boyko-borisov-sporazumenieto-mezhdu-es-i-turtsiya-e-vazhno-za-vsichki-evropeyski-darzhavi.html", "text": "Министър-председателят Бойко Борисов и турският президент Реджеп Тайип Ердоган обсъдиха задълбочаването на двустранното сътрудничество и приноса на Турция за овладяване на мигрантския поток по българската граница. Двамата разговаряха в рамките на 73-тата сесия на ООН в САЩ. Това съобщиха от  правителствената информационна служба. \r\nБойко Борисов и Ердоган оцениха високо положителното икономическо активизиране на отношенията между двете страни в областта на туризма, енергетиката и транспорта през последните години.  \r\nПо време на срещата българският премиер Борисов подчерта, че Турция остава освен наш непосредствен съсед, но и важен партньор в областта на миграцията и борбата с тероризма. Президентът на Турция Ердоган изрази благодарност към министър-председателя Бойко Борисов за провеждането на срещата на върха между ЕС и Турция във Варна на 26 март. По думите на турския президент срещата във Варна дава положителна насока на развитие в отношенията между Анкара и Брюксел.  \r\nБългарският министър-председател подчерта важността от споразумението между ЕС и Турция за всички европейски държави и посочи, че мирът и диалогът са най-доброто средство на дипломацията.", "date": "2018.09.25", "title": "Премиерът Бойко Борисов: Споразумението между ЕС и Турция е важно за всички европейски държави"}
{"url": "http://www.focus-news.net/news/2018/09/25/2571156/ria-novosti-uchastnitsite-v-obshtoto-sabranie-na-oon-posreshtnaha-sas-smyah-rechta-na-donald-tramp.html", "text": "Залата посрещна със смях началото на изказването на президента на САЩ Доналд Тръмп на 73-ото Общо събрание на ООН, предава  РИА Новости . \r\nАмериканският държавен глава започна своята реч с разказ за положението в САЩ след идването му в Белия Дом. Традиционно той заяви, че „за по-малко от две години“ е постигнал повече от своите предшественици за същото време. Залата посрещна думите му със смях, отбелязва руската агенция. \r\n„Не очаквах такава реакция, но това е нормално“, смути се леко Тръмп, но след това продължи да говори за растежа на икономиката, намаляването на безработицата и други успехи. \r\nПри това американският лидер закъсня за собственото си изказване, посочва РИА. Той трябваше да се изкаже втори след президента на Бразилия, но в резултат на трибуната бе повикан президентът на Еквадор Ленин Морено. \r\nПревод и редакция:", "date": "2018.09.25", "title": "РИА Новости: Участниците в Общото събрание на ООН посрещнаха със смях речта на Доналд Тръмп"}
{"url": "http://www.focus-news.net/news/2018/09/25/2571162/tass-erdogan-poiska-uvelichavane-na-postoyannite-chlenove-na-ss-na-oon.html", "text": "ООН трябва да бъде реформиран и конкретно, трябва да бъде разширен съставът на постоянните членове на Съвета за сигурност, заяви президентът на Турция Реджеп Таийп Ердоган във вторник на откриването на ощбополитическите дебати на високо ниво в рамките на 73-ото Общо събрание на световната организация, предава  ТАСС . \r\n„Трябва да се направи комплексна реформа на ООН. Защо останалите членове на организацията не могат да бъдат в състава на Съвета за сигурност и да имат постоянен статут? В момента има само пет постоянни членове (на СС на ООН), които имат правото на вето и се занимават с решаването на световните въпроси“, заяви Ердоган. \r\nТурският лидер посочи, че „масовите зверства“, които се вършат в последно време по различни части на света, включително в Палестина“, „се вършат пред очите на ООН“. „Тази ситуация, когато угнетените страни не могат да възразят, само дава смелост на угнетателите“, подчерта той. \r\nПревод и редакция:", "date": "2018.09.25", "title": "ТАСС: Ердоган поиска увеличаване на постоянните членове на СС на ООН"}
{"url": "http://www.focus-news.net/news/2018/09/25/2571166/sport-isko-shte-otsastva-ot-terenite-edin-mesets-zaradi-kontuziya.html", "text": "Един от основните футболисти на гранда Реал Мадрд Иско Аларкон ще отсътва от терените за един месец след спешната операция, която му беше направена днес. Испанският национал се подложи на интервенцията заради спукан апендикс. Той ще пропусне шест мача – контрола и срещата с Англия от Лигата на нациите за националния отбор и четири за клуба си, сред които със Севиля, Атлетико Мадрид в шампионата и ЦСКА Москва в Шампионската лига.", "date": "2018.09.25", "title": "Спорт: Иско ще отсъства от терените един месец заради контузия"}
{"url": "http://www.focus-news.net/news/2018/09/25/2571165/nimh-utre-vremeto-shte-bade-predimno-slanchevo-maksimalnite-temperaturi-shte-sa-mezhdu-14-i-19.html", "text": "Утре ще бъде предимно слънчево, но хладно. В следобедните часове ще има временни увеличения на облачността. Ще духа умерен, в югоизточната половина на страната и силен североизточен вятър и с него нахлуването на студен въздух ще продължи. Максималните температури ще са между 14° и 19°, в София – около 14°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще е слънчево, с повече облаци в крайните южни райони, където са възможни слаби валежи. Ще духа умерен и временно силен север-североизточен вятър. Максималните температури ще са между 16° и 19°. Температурата на морската вода е 22-23°. Вълнението на морето ще е 3-4 бала, след обяд в крайните южни райони временно ще се усили до 5 бала. \r\nНад планините ще е предимно слънчево. Около и след обяд ще има временни увеличения на облачността, но ще е без валежи. Ще духа умерен и силен североизточен вятър. Максималната температура на височина 1200 метра ще е около 5°, на 2000 метра – около минус 2°. \r\nПрез нощта срещу четвъртък вятърът ще отслабне, в отделни райони в Западна България ще стихне. В  четвъртък и петък ще бъде слънчево, с временни увеличения на облачността, предимно висока. Сутрин ще е студено, на места ще има условия за слаби слани. Дневните температури ще се повишават, по-чувствително втория ден, когато вятърът ще се ориентира от изток-югоизток. В събота ще бъде още малко по-топло, но с повече облачност, на места са възможни и краткотрайни превалявания.", "date": "2018.09.25", "title": "НИМХ: Утре времето ще бъде предимно слънчево, максималните температури ще са между 14° и 19°"}
{"url": "http://www.focus-news.net/news/2018/09/25/2571167/ivan-neykov-predlozhenieto-na-vmro-za-t-nar-sotsialna-koshnitsa-ne-se-obosnovava-na-ikonomicheskata-logika-i-nyama-pazarna-vazmozhnost-da-bade-vavedeno.html", "text": "Предложението на ВМРО за така наречената „социална кошница“ не се обосновава на икономическата логика и няма пазарна възможност да бъде въведено. То се прави с пиар цел. Това каза в обзорното предаване на  Радио „Фокус“  „Това е България“ бившият социален министър Иван Нейков и добави, че пазарът има своите закони и ако има спекула, купувачът сам ще намери решение, за да намери равновесие в цената. \r\n„Този подход, който се предлага – да се увеличава потреблението на хората чрез ограничаване на производителите - е улица без изход. Ако искаш да помогнеш на хората да живеят по-добре, увеличавай доходите, а не намалявай цените, защото в един момент ще се появи дефицит. Такива мерки като „социалната кошница“ могат да се разглеждат като нов вариант на купонната система.“ \r\nИван Нейков каза още, че страната навлиза в период, в който може да се очаква ръст на цените и на инфлацията, а оттам и натиск за увеличение на доходите. Според Нейков увеличението на заплатите в бюджетната сфера не е случайно, а идеята е изпреварваща, предвид очаквания ръст на цените на енергоносителите и последващото го увеличение на цените на всички стоки.", "date": "2018.09.25", "title": "Иван Нейков: Предложението на ВМРО за т. нар. „социална кошница“ не се обосновава на икономическата логика и няма пазарна възможност да бъде въведено"}
{"url": "http://www.focus-news.net/news/2018/09/25/2571172/vratsa-otkriha-pameten-znak-za-zhertvite-ot-navodnenieto-na-1-may-1966-g.html", "text": "Кметът Калин Каменов присъства на откриването на паметен знак на почит и поклон пред загиналите в наводнението на 1 май 1966 г. Постаментът се намира в близост до Природозащитен център „Натура“, а идеята за неговото реализиране е на инициативен комитет „Памет за Враца“. Това съобщиха от пресцентъра на  Община Враца . \r\nВ рамките на церемонията кметът приветства всички участвали в осъществяването на проекта, чрез който врачани почитат паметта на жертвите от голямата трагедия преди 52 години. „Искам да благодаря на инициативния комитет за активната дейност и успешно реализираната цел. Вярвам, че тази плоча ще съхрани спомена за случилото се преди повече от половин век. Дълбок поклон пред загиналите наши съграждани в инцидента от 1-ви май 1966 година\", каза Калин Каменов при откриването на паметния знак. \r\nНа откриването присъстваха още председателят на инициативния комитет „Памет за Враца“ проф. Ангел Кунов, общински съветници, близки на загиналите в злополучния инцидент и общественици. С дълбок поклон пред паметния знак бяха поднесени венци и цветя.", "date": "2018.09.25", "title": "Враца: Откриха паметен знак за жертвите от наводнението на 1 май 1966 г."}
{"url": "http://www.focus-news.net/news/2018/09/25/2571161/ovladeni-sa-pozharite-v-tets-sliven-i-na-teritoriyata-na-zavod-dinamo-obzor.html", "text": "Овладени са пожарите в ТЕЦ - Сливен и на територията на завод „Динамо“. Това съобщи на брифинг комисар Владимир Демирев - директор на Регионалната дирекция „Пожарна безопасност и защита на населението” в Сливен.  \r\nСедем пожарни автомобила на районните служби в Сливен, Нова Загора и Ямбол са гасили цяла нощ няколко огнища в индустриалната зона на град Сливен. „Пожарната обстановка на територията на цялата сливенска област на 24 септември е била изключително сложна. За едно денонощие пожарни екипи са ликвидирали 22 произшествия, сигналите за които са получени след 20.00 часа, като силният вятър е създал сериозни пречки на екипите за бързото им овладяване и е създал предпоставки за разгаряне и опасност огънят да се пренесе върху други обекти“, обясни комисар Демирев.  \r\nТой уточни, че в двора на ТЕЦ - Сливен са се запалили бали със слама, които бързо са се разгорели. „Най-вероятната причина е близостта на балите до складирани въглища, които са част от производствения процес в ТЕЦ-а. Според самата специфика на въглищата те имат способността да се самозапалват. Започнал е вчера такъв процес, при който служители на предприятието са разтиквали с гребла въглищата, като вследствие на силния вятър е прехвръкнал запален въглен към балите със слама“, обясни комисар Демирев. По думите му предстои да се направи обследване по случая, за да се провери дали е имало нарушения при съхранението на горимите материали. \r\n„В завод „Динамо“ са горели общо четири обекта - три склада и леярски цех, като най-пострадал е единият от складовете с размери 12 на 30 метра, който е изгорял изцяло. В него са се съхранявали стари материали и машини. От втория склад са изгорели около 40 кв. м.  от конструкцията, като няма значителни щети по складираните изделия. Пожарът в леярския цех е започнал от дървени материали в приземните етажи, като по въздухопровод се е пренесъл в подпокривното пространство, където е нанесъл щети на около 5 кв. м.“, обясни комисар Демирев.  Той уточни, че останалите щети са около 11 декара сухи треви и отпадъци на територията най-вече на завод „Динамо“. По думите на директора на РДПБЗН най-вероятната причина са електрическите проводници, които са бил точно над мястото за изхвърляне на отпадъци и които вследствие на силния вятър са се запалили от получена искра. \r\nМинистърът на вътрешните работи Младен Маринов коментира, че няма данни за умишлено предизвикване на пожарите.", "date": "2018.09.25", "title": "Овладени са пожарите в ТЕЦ - Сливен и на територията на завод „Динамо“ (ОБЗОР)"}
{"url": "http://www.focus-news.net/news/2018/09/25/2571171/afp-emanyuel-makron-prizova-za-dialog-i-mnogostrannost-po-otnoshenie-na-iran.html", "text": "Президентът на Франция Еманюел Макрон призова във вторник за „диалог и многостранност“ по отношение на Иран в слабо прикрит отговор на натиска от американския президент Доналд Тръмп за тежки санкции срещу Ислямската република, предава  AFP . \r\nВ изказване на 73-ото Общо събрание на ООН в Ню Йорк, Макрон се изказа положително за ядрената сделка за иранската ядрена програма, от която излезе Вашингтон през май. \r\nПревод и редакция:", "date": "2018.09.25", "title": "AFP: Еманюел Макрон призова за „диалог и многостранност“ по отношение на Иран"}
{"url": "http://www.focus-news.net/news/2018/09/25/2571164/reuters-donald-tramp-pohvali-polsha-i-razkritikuva-germaniya-zaradi-energiynata-y-zavisimost-ot-rusiya.html", "text": "Президентът на САЩ Доналд Тръмп посъветва Германия да последва примера на Полша и да не разчита на руските енергийни ресурси, които могат да я направят уязвима от „изнудване и сплашване“, предава  Reuters . \r\n„Зависимостта от един чуждестранен доставчик може да направи държавите уязвими от изнудване и сплашване и именно в тази връзка поздравяваме европейски страни като Полша за това, че оглавиха строителството на балтийския тръбопровод, чрез който страните да не бъдат зависимо от Русия за задоволяването на енергийните си нужди“, заяви американският президент в рамките на речта си на 73-ото Общо събрание на ООН. \r\n„Германия ще влезе в тотална зависимост от руските енергийни ресурси, ако моментално не промени курса си“, прогнозира държавният глава на САЩ. \r\nПревод и редакция:", "date": "2018.09.25", "title": "Reuters: Доналд Тръмп похвали Полша и разкритикува Германия заради енергийната й зависимост от Русия"}
{"url": "http://www.focus-news.net/news/2018/09/25/2571173/kyustendil-za-mezhdunarodniya-den-na-muzikata-obshtina-dupnitsa-organizira-poetichno-muzikalna-vecher.html", "text": "За Международния ден на музиката Община Дупница организира поетично-музикална вечер. Това съобщиха за  Радио „Фокус” – Кюстендил  от отдел „Култура” към Община Дупница. Събитието ще се състои на 1 октомври от 18.00 часа в заседателната зала на сградата на Общината. Програмата предвижда представяне на втората книга на Василка Сумева, чийто поетичен псевдоним е Калина Влади. Книгата с лирика носи името „Пулсиращи рими”. Ще бъде акцентирано и върху другата книга, която е с проза – „Крехко равновесие”. Представянето ще бъде съпроводено с музикален съпровод. Авторката е родена в Дупница, тя живее и работи там. Посветила е живота си на театъра и семейството. \r\nВенцеслав ИЛЧЕВ", "date": "2018.09.25", "title": "Кюстендил: За Международния ден на музиката Община Дупница организира поетично-музикална вечер"}
{"url": "http://www.focus-news.net/news/2018/09/25/2571160/afp-donald-tramp-obvini-opek-v-iznudvane-i-prizova-za-po-niski-tseni-na-petrola.html", "text": "Президентът на САЩ Доналд Тръмп обвини членовете на ОПЕК, че изнудват света чрез поддържането на високи цени на петрола и призова за намаляването им, предава  AFP. \r\n„САЩ са готови да изнасят много и достъпен петрол, чисти въглища и природен газ“, заяви американският президент в рамките на речта си на 73-ото Общо събрание на ООН в Ню Йорк. \r\n„ОПЕК и страните-членки на ОПЕК, както обикновено, изнудват останалата част от света и на мен това не ми харесва. На никой не би трябвало да му харесва“, посочи Тръмп. \r\nПревод и редакция:", "date": "2018.09.25", "title": "AFP: Доналд Тръмп обвини ОПЕК в изнудване и призова за по-ниски цени на петрола"}
{"url": "http://www.focus-news.net/news/2018/09/25/2571169/redzhep-taiyp-erdogan-turtsiya-ne-mozhe-da-si-malchi-kogato-sanktsiite-se-izpolzvat-kato-orazhie.html", "text": "Президентът Реджеп Таийп Ердоган заяви във вторник, че Турция не може да си мълчи, когато санкциите се използват като оръжие, предава  Reuters . \r\n„Никой от нас не може да си замълчи при едностранните прекратявания на търговски споразумения и използването на икономически санкции като оръжие“, заяви Ердоган в реч на Общото събрание на ООН. \r\n„Ние сме за решаване на проблемите ни чрез конструктивен диалог на равни начала“, категоричен е турският президент. \r\nПревод и редакция:", "date": "2018.09.25", "title": "Реджеп Таийп Ердоган: Турция не може да си мълчи, когато санкциите се използват като оръжие"}
{"url": "http://www.focus-news.net/news/2018/09/25/2571170/tsenata-na-prirodniya-gaz-za-potrebitelite-shte-se-povishi-s-okolo-8-ot-oktomvri-obzor.html", "text": "Повишаването на цената на природния газ за битови и бизнес потребители ще бъде с не повече от 8%. Това заяви председателят на Комисията за енергийно и водно регулиране доц. Иван Иванов след открито заседание на енергийния регулатор, на което бе обсъдено заявлението на „Булгаргаз“ ЕАД за утвърждаване на цената на природния газ за IV-тото тримесечие на 2018 г. \"Булгаргаз\" внесе предложение в Комисията за увеличение на природния газ от 1 октомври 2018г. с 13.89% или 456.65 лв. за 1000 куб. м без цени за достъп, пренос, акциз и ДДС. От обществения доставчик обосноваха искането си с очакваните по-високи доставни цени на природния газ от внос, по-високия курс на щатския долар спрямо лева, както и в резултат на акумулирания ефект от утвърдената продажна цена за 3-ото тримесечие на 2018 г., която е по-ниска от разходите за доставка. Регулаторът подкрепи това искане, като уточни, че според разчетите то ще доведе до около 8% поскъпване на сметките за газ на битовите потребители и бизнеса. На въпрос защо не са взети осреднени цени на котировките на алтернативните горива, който беше зададен и от омбудсмана Мая Манолова, председателят на КЕВР заяви, че изчисленията, които са направени от заявителя и след това от експерти на КЕВР са приети така, както изисква нормативът. Иванов заяви още, че ако повишението на цената на природния газ се задържи в рамките на 5% за първото тримесечие на 2019 година, няма да има допълнително увеличение на цените на топлинна енергия. \r\nПо думите му Комисията за енергийно и водно регулиране е намерила необходимия буфер, поради това, че има излишък от средства и към момента докладът е с предложение да не се променя цената на електрическата енергия, като в случая КЕВР се явява като стабилизиращ фактор. Иванов допълни още, че когато КЕВР има възможност за въздействие го прави в името на обществения интерес \r\nОмдусманът на Република България Мая Манолова призова за пълна прозрачност при работата и решенията на КЕВР и заяви, че всяка една десета от увеличението на цената на природния газ трябва да може да бъде проверена и обоснована. Окончателно решение за цената на природния газ регулаторът ще вземе на закрито заседание в края на този месец. \r\nЦветелин ДИМИТРОВ", "date": "2018.09.25", "title": "Цената на природния газ за потребителите ще се повиши с около 8% от октомври (ОБЗОР)"}
{"url": "http://www.focus-news.net/news/2018/09/25/2571168/ria-novosti-mariya-zaharova-otbelyaza-che-v-rechta-si-tramp-e-spomenal-rusiya-samo-vednazh-vav-vrazka-sas-severen-potok-2.html", "text": "Президентът на САЩ Доналд Тръмп е споменал Русия само веднъж в рамките на речта си на 73-ото Общо събрание на ООН – във връзка с енергийното й сътрудничество с Германия, отбеляза официалният представител на руското Министерство на външните работи Мария Захарова, предава  РИА Новости . \r\n„Червената нишка в изказването на Тръмп на ОС на ООН бяха две теми: необходимостта от защита на собствения суверенитет и безалтернативността на отстояването на националните интереси. Това, което е забележително е, че това се отнася не само за САЩ, но и за всички страни по света“, написа дипломатът на своята страница във „Фейсбук“. \r\n„Изгежда е решил изобщо да не споменава Русия. Каза само, че Германия трябва спешно да се преориентира към други енергийно възможности, иначе ще зависи от Русия. При тези думи делегацията на Германия започна да хили“, подчерта Захарова. \r\nПревод и редакция:", "date": "2018.09.25", "title": "РИА Новости: Мария Захарова отбеляза, че в речта си Тръмп е споменал Русия само веднъж – във връзка със „Северен поток 2“"}
{"url": "http://www.focus-news.net/news/2018/09/25/2571191/blagoevgrad-pozhar-gori-v-rayona-na-selo-drenkovo-zasegnati-sa-okolo-120-130-dka-plosht.html", "text": "Пожар гори в района на благоевградското село Дренково, засегнати са около 120 – 130 дка площ. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. „Огънят е тръгнал от сухи треви, като в последствие е влязъл в иглолстната гора. Вятърът е силен, затова на места вдига пожара и става върхов – по високите части на стъблата. От 19.00 часа на място има екипи на пожарна безопасност и защита на населението и наши служители. В момента, пазейки хората, сме в периферията, като сме създали организация и утре към 06.00 часа около 100 наши служители и поне 5 – 6 от високопроходимите ни пожарни автомобили ще бъдат на терен с цел локализиране, тъй като през нощта гасенето е трудно“, каза още инж. Дамянов. Той добави, че към момента няма опасност за населението в района. Инж. Дамянов подчерта, че основната задача на екипите през утрешния ден ще бъде потушаването на огнената стихия.  \r\nЛивия НИНОВА", "date": "2018.09.25", "title": "Благоевград: Пожар гори в района на село Дренково, засегнати са около 120 – 130 дка площ"}
{"url": "http://www.focus-news.net/news/2018/09/25/2571174/blagoevgrad-12-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "12 свободни работни места за детски учители са обявени в учебни заведения в Благоевградска област. Това съобщиха за  Радио „Фокус“-Пирин  от Регионално управление по образованието-Благоевград. Търсят се учители в ДГ „Пролет“ в Сандански, ДГ „Здравец“ в Благоевград, ДГ „Първи юни“ в Сандански, ДГ „Детелина“ в Петрич, ДГ „Роса“ в Благоевград, ДГ „Джани Родари“ в Гоце Делчев, ДГ „Мак“ в Благоевград, ДГ „Слънце“ в село Долно Дряново, община Гърмен, ДГ „Патиланци“ в село Микрево, община Струмяни, ДГ „Светлина“ в село Рибново, ДГ „Никола Вапцаров“ в село Дебрен и ДГ „Първи юни“ в Благоевград. Обявите са валидни до явяването на трудоспособен кандидат. \r\nНатали СТЕФАНОВА", "date": "2018.09.25", "title": "Благоевград: 12 свободни работни места са обявени в учебни заведения в областта"}
{"url": "http://www.focus-news.net/news/2018/09/25/2571192/plovdiv-prodalzhavat-infrastrukturnite-remonti-v-obshtina-kuklen.html", "text": "Продължават инфраструктурните ремонти в община Куклен, съобщиха от  общинската администрация . В момента се ремонтира улица „Възраждане“ от улица „Христо Ботев“ до улица „Опълченска“. По отсечката се подменя водопроводната мрежа, изграждат се нови тротоари и бордюри. До седмица пътната отсечка, ще бъде асфалтирана изцяло. Ремонт се извършва и на още шест улици: „Хан Крум“, “ Бачо Киро“, „Захари Стоянов“, „Студенец“,  „Искра“ и „Димчо Дебелянов“. Преди началото на зимния сезон ще се извърши изкърпване на общинската улична мрежа. \r\nТекат дейности и по почистването на дерето по ул. „Речна“. Отстраняват се дървета и храсти, пречещи на свободното отводняване на улицата, а коритото на реката се почиства с техника на община Куклен. \r\nПредвижда се в източната част на улица „Речна“ да бъде положена нова настилка с пътни ивици. На същата улица водопроводната мрежа беше подменена.", "date": "2018.09.25", "title": "Пловдив: Продължават инфраструктурните ремонти в община Куклен"}
{"url": "http://www.focus-news.net/news/2018/09/25/2571190/premierat-boyko-borisov-s-prezidenta-petro-poroshenko-shte-posetim-balgarskata-gimnaziya-g-s-rakovski-v-odeska-oblast-na-5-oktomvri.html", "text": "С президента Петро Порошенко ще посетим българската гимназия „Г. С. Раковски“ в Одеска област на 5 октомври. Това каза пред журналисти в Ню Йорк министър-председателят Бойко Борисов, предаде репортер на  Агенция „Фокус“ . Премиерът припомни, че се навършват 160 години от откриването на гимназията. „И с президента Порошенко ще отидем заедно, защото при последното ми посещение в Киев той ми обеща, че пътят ще стане готов – строят го, асфалтират го и ще го инспектираме. Той държи да спазва обещанията си към мене, а аз – към българските граждани“, обясни Борисов.", "date": "2018.09.25", "title": "Премиерът Бойко Борисов: С президента Петро Порошенко ще посетим българската гимназия „Г. С. Раковски“ в Одеска област на 5 октомври"}
{"url": "http://www.focus-news.net/news/2018/09/25/2571193/washington-examiner-planat-na-es-za-zaobikalyane-na-sanktsiite-nyama-da-proraboti.html", "text": "Европейският съюз разкри как мисли да заобиколи санкциите на САЩ срещу Иран, но планът, обявен от върховния представител на ЕС за външните работи и политиката на сигурност няма да проработи, предвиди Том Роуган в статия за  американския вестник  Washington Examiner , представена без редакторска намеса. \r\nНа хартия всичко изглежда много умно. Със създаването на т.нар. „Дружество със специална цел“, или с други думи –база за финансови транзакции между европейските компании и Иран, Съюзът се надява да имунизира тези европейски компании от санкциите на САЩ. Някои от ограничителните мерки вече бяха наложени от администрацията на президента Доналд Тръмп, но много по-важните санкции ще влязат в сила в началото на ноември. \r\nТова предизвика опасения сред европейците по две причини. Първо, защото ще означава загубата на милиарди долари, които вече са инвестирани. Второ, защото ЕС вярва, че прилагането американските санкции ще накара Иран да се изключи от ядрената сделка. \r\nНезависимо от това, има много малки шансове – даже, нулеви шансове – този гамбит да проработи. Могерини заяви, че чрез дружеството със специална цел ще „ще се извършват легални финансови транзакции с Иран и това ще позволи на европейските компании да продължат да търгуват с Иран в съответствие със законодателството на Европейския съюз и тя може да бъде отворена и за други партньори по света“. Тя очевидно вярва, че поставяйки европейските компании под фактическата защита на управляващото тяло на Съюза може да спре САЩ от това да предприеме директни компании срещу тях, защото ще предизвикат още по сериозен разрив с ЕС. \r\nНо тя греши жестоко. Администрацията на Тръмп е решена да промени фундаментално поведението на Иран дори самата природа на иранския режим. В тази връзка, президентът Тръмп и държавният секретар Майк Помпео няма просто да се откажат от натиска над Иран само, защото ЕС се опитва да ги накара да го направят. \r\nНапротив, САЩ почти със сигурност ще наложи санкции на дружеството със специална цел на Съюза. Като заплаши със санкции всички компании, които си служат с дружеството и като проследява паричните потоци, САЩ може ефективно да направи това, което в момента прави. А то е – да накара европейските компании да разберат, че или ще правят бизнес на американския пазар, или на иранския, но в никакъв случай и на двата. Това ще предотврати европейските транзакции с Иран, защото американският пазар е много по-важен и носи значително по-големи печалби. \r\nВъпреки това, случаят показва разширяващата се схизма между Вашингтон и основните му съюзници извън Израел и Саудитска Арабия. По-голямата част от останалия свят в момента открито се противопоставя на политиката на Тръмп спрямо Иран. \r\nПревод и редакция:", "date": "2018.09.25", "title": "Washington Examiner: Планът на ЕС за заобикаляне на санкциите няма да проработи"}
{"url": "http://www.focus-news.net/news/2018/09/25/2571197/georgi-tronkov-kmet-na-valchi-dol-8-ulitsi-v-grada-se-remontirat-po-evropeyski-proekt.html", "text": "8 улици във Вълчи дол се ремонтират по европейски проект. Това каза за  Радио „Фокус“ – Варна  кметът на Община Вълчи дол Георги Тронков. Проектът „Реконструкция на улици в град Вълчи дол, община Вълчи дол“ е по Програма за развитие на селските райони 2014-2020 година, като освен ремонт на улиците е предвидена и подмяна на тротоарната настилка. Дейностите, които ще бъдат извършени по проекта, са на стойност близо 2 млн. лева и обхващат улиците “Тодор Каблешков”, “Лиляна Димитрова”, “Ал. Стамболийски”, “Толбухин”, “Странджа”, “Гео Милев” и “Скобелев”.  Реконструкция на тротоари е предвидена на улиците “Ал. Стамболийски”, “Толбухин”, “Тодор Каблешков” и “23 септември”. \r\nМарияна ВАЛЕНТИНОВА", "date": "2018.09.25", "title": "Георги Тронков, кмет на Вълчи дол: 8 улици в града се ремонтират по европейски проект"}
{"url": "http://www.focus-news.net/news/2018/09/25/2571195/prof-aleksandar-marinov-politolog-vanshnata-politika-na-balgariya-e-opit-za-krizisna-reklama-koyato-da-izmesti-razgovora-za-problemite-vatre-v-stranata.html", "text": "Външната политика на България е опит за кризисна реклама, която да измести разговора за проблемите вътре в страната. Това каза в обзорното предаване на  Радио „Фокус“  „Това е България“ политологът проф. Александър Маринов. Според него България няма ясни, добре обосновани и обществено подкрепени национални политически приоритети, които външната ни политика да отстоява. \r\n„Докато няма национална стратегия с ясни и добре формулирани, но и обществено дискутирани и подкрепени цели, тогава външната политика ще бъде просто опит да се завъртят платната на държавата в зависимост от посоката на вятъра. А международният вятър в наши дни е не само бурен, но и много често сменя посоката си. Дори и при такива обстоятелства българската външна политика можеше да бъде, ако не по-ефективна, то поне по-достойна.“ \r\nПроф. Маринов каза още, че външната политика не трябва да бъде единствено церемониал и протокол, тя изисква сериозни познания, каквито липсват на отговарящия за нея политически елит. Той даде пример с договора за добросъседство между България и Македония и уточни, че едно е да се използва конюктурата, а друго е да се поставят солидни основи на българо-македонските отношения в перспектива. България няма съществен принос и за договора за името на Македония между Гърция и Македония, заяви още политологът.", "date": "2018.09.25", "title": "Проф. Александър Маринов, политолог: Външната политика на България е опит за кризисна реклама, която да измести разговора за проблемите вътре в страната"}
{"url": "http://www.focus-news.net/news/2018/09/25/2571198/sport-levski-lukoyl-zagubi-s-8893-ot-finlandskiya-karhu-v-kvalifikatsiite-za-basktebolnata-shl.html", "text": "Българският шампион Левски Лукойл загуби с 88:93 от финландския Карху в мач от втория квалификационен кръг на Шампионската лига, игран в столичната зала „Универсиада“. През втората част на срещата сините съкратиха изоставане от 20 точки и запазиха шансове за класиране в последния плейоф, където чака френския Нант. Реваншът е в петък във Финландия.", "date": "2018.09.25", "title": "Спорт: Левски Лукойл загуби с 88:93 от финландския Карху в квалификациите за басктеболната ШЛ"}
{"url": "http://www.focus-news.net/news/2018/09/25/2571199/pazardzhik-vazmozhnosti-za-razvitie-na-balneoturizam-ima-v-panagyurskoto-selo-banya.html", "text": "Панагюрското село Баня е един от живописните курорти в област Пазарджик, който предлага лечебни минерални извори и добри условия за планински туризъм, каза за  Радио „Фокус“ – Пазарджик  Радка Мутева, секретар на читалището в селото. Целогодишно в селото работи минерална баня, чиято вода е показна при заболявания на опорно-двигателната система. Банята е изградена направо върху минералните извори, които са с температура от 28 до 43 градуса. „Преди няколко години, благодарение на дарители, бе изградено и лековито аязмо, което лекува заболявания на очите. В населеното място има две стари почивни станции, които не функционират от години. Към минералните извори в село Баня има инвестиционен интерес от години, дори има проект за превръщането на населеното място в СПА курорт, но все още реални дейности не са започнали“, уточни Мутева. Селото е разположено в дебрите на Средна гора и има много добри условия за туризъм. През зимата туристите могат да се изкачат по стария римски път. Може да се наблюдава и лов на открито в гората. Също така има множество беседки в балкана, където планинари могат да си правят пикник. \r\nАлбена ЖИЛЕКОВА", "date": "2018.09.25", "title": "Пазарджик: Възможности за развитие на балнеотуризъм има в панагюрското село Баня"}
{"url": "http://www.focus-news.net/news/2018/09/25/2571200/rzi-smolyan-namalyava-broyat-na-bolnite-ot-ostri-respiratorni-zabolyavaniya-v-oblastta-prez-poslednata-sedmitsa.html", "text": "Намалява броят на болните от остри респираторни заболявания в област Смолян през последната седмица. Това съобщиха от  Регионалната здравна инспекция – Смолян.  В периода 17 до 23 септември в РЗИ – Смолян са регистрирани  9 случая на остри респираторни заболявания, при 13 за предходната седмица. 4 са случаите във възрастовата група от 0 до 4 години, 3 случая при децата от 5 до 14 години и 2 случая при възрастните от 30 до 64 години. Заболеваемостта е  31,92 на 10 000 и е под епидемичните стойности. \r\nОт заразните заболявания през последната седмица в област Смолян са регистрирани чревни инфекции. 8 са случаите на ентероколит и 1 случай на салмонелоза.", "date": "2018.09.25", "title": "РЗИ – Смолян: Намалява броят на болните от остри респираторни заболявания в областта през последната седмица"}
{"url": "http://www.focus-news.net/news/2018/09/25/2571201/kyustendil-semeyni-otborni-i-individualni-igri-se-organizirat-za-praznika-na-plodorodieto.html", "text": "Семейни, отборни и индивидуални игри се организират за Празника на плодородието в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Празникът на плодородието ще се проведе на 29 и 30 септември. В момента продължава записването за участие в организираните игри. Те са под надслов „Здраве и движение”. Игрите са разделени на три категории – щафетни, семейни и индивидуални. За всяка категория са предвидени парични награди, за класираните от първо до трето място. При отборните щафетни игри са включени състезания за предаване на чувал със зеле и финална стрелба в бидон, както и предаване на кошница с ябълки със сортиране в касетки. Третата игра е свързана с предаване на количка с тикви и тяхното подреждане по номера. При семейните щафетни игри са включени състезания за изграждане на пирамида от пластмасови чашки, подхвърляне и ловене на ябълки, предаване на сливи с лъжица. „Индивидуалните игри също са интересни и има голям интерес към тях. Една от тях е клякане с касетки с ябълки от по 6 килограма. Втората игра е белене на картофи, а третата – пренасяне на вино и наливане в дамаджани”, каза Дима Укалска. По думите й записването за участие в игрите продължава в общинския отдел „Култура и духовно развитие”. \r\nВенцеслав ИЛЧЕВ", "date": "2018.09.25", "title": "Кюстендил: Семейни, отборни и индивидуални игри се организират за Празника на плодородието"}
{"url": "http://www.focus-news.net/news/2018/09/25/2571202/the-hill-bregovata-ohrana-na-sasht-predava-dva-voenni-katera-na-ukrayna.html", "text": "Бреговата охрана на САЩ ще предаде два военни катера на Украйна на церемония в Балтимор, която трябва да се състои в четвъртък, съобщиха американски медии, като уточняват, че това се прави във връзка с нарасналото в последно време напрежение между Киев и Москва в Азовско море, пише  американският вестник The Hill . \r\nНа 20 септември, припомня изданието, украинският президент Петро Порошенко потвърди плановете на правителството да построи нова военноморска база в Азовско море. \r\nРусия построи мост от Крим до Таманския п-ов, който, както се твърди, използва като предлог, за да тормози украинските транспортни кораби, отбелязва вестникът и припомня, че по този повод говорителят на държавния депарамент Хедър Науърт е излязла с изявление, в част от което се казва: \r\n„САЩ осъждат руския тормоз над международното корабоплаване в Азовско море и Керченския пролив“. \r\n„Русия забави стотици търговски съдове от април, а през последните седмици е спряла най-малко 16 търговски кораби, опитващи се да достигнат до украинските пристанища“. \r\nДвата военни катера на Бреговата охрана на САЩ, построени с финансиране от програма на Пентагона, трябва да помогнат на Украйна да преодолее количественото и качественото си изоставане във военноморския флот, коментира The Hill. \r\nИзданието привежда данни от „Стратфор“, според които украинския ВМФ разполага с 66 бойни кораба, докато руските им колеги имат 2800, както и 10 хиляди военнослужещи повече. \r\nЕвентуалното предаване е в съответствие с решението на американското ръководство за оказване на военна помощ на Украйна след преврата в страната през 2013 година, отбелязва изданието. \r\nПревод и редакция:", "date": "2018.09.25", "title": "The Hill: Бреговата охрана на САЩ предава два военни катера на Украйна"}
{"url": "http://www.focus-news.net/news/2018/09/25/2571203/plovdiv-poradi-stroitelno-montazhni-raboti-zatvaryat-chast-ot-yuzhnoto-platno-na-bul-shesti-septemvri.html", "text": "Поради строително-монтажни работи от утре – 26 септември 2018 г. до 30 октомври 2018 г. се спира движението на МПС в южното платно на  бул. „Шести септември” в Пловдив между кръстовищата с  бул. „Източен“ и ул. „Никола Войводов“. Това съобщиха за  Радио „Фокус“- Пловдив  от ОП „Организация и контрол на транспорта“. Маршрутът на автобусни  линии  №6, 10, 21, 22, 25, 26, 66 и 116  от вътрешноградския транспорт се променя в посока от кв. \"Прослав\" към кв. „Изгрев”. \r\nВ обратна посока маршрутът остава непроменен.", "date": "2018.09.25", "title": "Пловдив: Поради строително-монтажни работи затварят част от южното платно на бул. „Шести септември“"}
{"url": "http://www.focus-news.net/news/2018/09/25/2571194/speshni-promeni-v-nk-zaradi-nelegalnite-aktsizni-stoki-obzor.html", "text": "В Министерството на финансите се проведе среща между министъра на финансите Владислав Горанов, министъра на вътрешните работи Младен Маринов, министъра на правосъдието Цецка Цачева, главния прокурор Сотир Цацаров, директора на Агенция „Митници“ Георги Костов и председателите на комисии в Народното събрание Данаил Кирилов и Емил Димитров. Темата на разговора беше контролът на производството на акцизни стоки и необходимите в тази връзка промени в акцизното законодателство.  Министър Владислав Горанов  заяви, че парламентът трябва максимално бързо да започне разглеждането на законодателни изменения, които да преодолеят празнотите в Наказателния кодекс.  Финансовият министър уточни, че целта на проведената среща е била създаването на организация на дефицитите в НК. „Тук според мен ролята на Българския парламент е максимално бързо да започне разглеждането на законодателни изменения, които да преодолеят празнотите в наказателното законодателство, което да даде възможност за разкритие и поемане на наказателна отговорност за определен тип дейности“, заяви още министър Горанов. \r\nОт своя страна  главният прокурор  Сотир Цацаров  коментира, че необходимите промени в акцизното законодателство са закъснели, но все още необходими. Той поясни, че от прокуратурата предлагат промени в няколко насоки - Наказателният кодекс да преследва нелегалното производство на акцизни стоки, а не само държането или продажбата им; промяна в дефиницията на изпълнителното деяние „продавам“. Като то трябва да бъде заменено с „разпространявам под каквото и да е форма“. Третото предложение е въвеждане на регистрационен режим по отношение на машините и съоръженията, които са необходими за производство на такива стоки, тъй като съществуващия свободен пазар дава възможност нелегалното производство - било на алкохол или цигари- да бъде мобилно и да се извършва както на територията на страната, така и в чужбина. Министърът на правосъдието Цецка Цачева  заяви, че в спешен порядък, още в по-късните часове на вторник експертна група от Министерство на правосъдието заедно с представители на прокуратурата и на Министерството на финансите ще имат задача да изработят законопроект за промени в чл. 234 на Наказателния кодекс. Срокът за изработването е краят на другата седмица, след което ще бъде предоставен на народните представители. По думите й само чрез административно наказателните уредби не може да бъде предотвратено незаконното производство на акцизни стоки, тъй като в държавата липсва информация за нарушения до момента на проверките. \r\nПредседателят на правната комисия и народен представител от ПП ГЕРБ  Данаил Кирилов  заяви, че нелегалното производство на акцизни стоки е обект само на административно наказателна отговорност, като според него депутатите ще приемат да криминалиизрат това деяние. Кирилов ще докладва на коалиционните партньори подробности от проведената среща, а най-вероятно следващия вторник ще им представи и готови текстове, за да получат съдействието на патриотите в парламента. По думите му предмет на парламентарен дебат ще бъде дали „държавната наказателна репресия“ да бъде разширена и в частта детайли на производството.  \r\nОтносно проверките на Агенция „Митници“ в складовете край Карнобат и дали не е трябвало и митничар да следи дейността на „Винпром Карнобат“, Владислав Горанов коментира, че не може на всеки ъгъл и кран да се постави митничар. По думите му, след като е констатирано нарушение от Министерство на финансите са предприети мерки. Министърът поясни, че установеният нелегален спиртопровод не е съществувал, когато на завода е издаден лиценз от Министерството и допълни, че кракът е поставен допълнително. Той заяви, че категорично в случая става дума за нарушаване на технологичната схема на данъчния склад и от Горанов добави, че Министерството ще предприеме съответните действия от гледна точка на закона и похвали Агенция „Митници“ за добре свършената работа.", "date": "2018.09.25", "title": "Спешни промени в НК заради нелегалните акцизни стоки (ОБЗОР)"}
{"url": "http://www.focus-news.net/news/2018/09/25/2571205/vecher-makedoniya-golyam-pozhar-priblizhava-petrolni-skladove-na-harvatskiya-poluostrov-pelyeshats.html", "text": "Голям пожар приближава петролни складове на хърватския полуостров Пельешац, пише македонското  електронно издание  “Вечер“ . \r\nНай-малко двама пожарникари бяха ранени при пожар, който обхвана боровата гора около 8 часа сутринта в село Мокало, близо до Оребич, на полуостров Пельешац на далматинското крайбрежие. Пожарът се разпространява с висока скорост поради силния вятър. \r\nОгънят стигна до входа на село Оребич, а местните жители и туристите бяха евакуирани. Хърватските медии съобщават, че поне четири къщи са били изгорени досега, а други къщи са били засегнати от огъня. В гасенето на пожарите участват и самолети. \r\nЛинията на огъня е дълга няколко десетки километра и се разпростира в две посоки. Пожарът се приближава до петролни складове.  Юлиян Марков", "date": "2018.09.25", "title": "“Вечер” (Македония): Голям пожар приближава петролни складове на хърватския полуостров Пельешац"}
{"url": "http://www.focus-news.net/news/2018/09/25/2571206/futbol-verder-bremen-pobedi-herta-berlin-s-31-v-mach-ot-petiya-krag-na-bundesligata.html", "text": "Футбол: Вердер Бремен победи Херта Берлин с 3:1 в мач от петия кръг на Бундеслигата. Головете отбелязаха Мартин  Харник в 11-ата минута, Милош Велкович в 45-ата минута и Макс Крузе в 66-ата минута от дузпа.  За гостите от Берлин точен беше Джаварио Дилросун в 53-ата минута. Тази вечер се играят още три мача от същия кръг. Вердер и Херта заемат съответно второто и третото място във временното класиране.", "date": "2018.09.25", "title": "Футбол: Вердер Бремен победи Херта Берлин с 3:1 в мач от петия кръг на Бундеслигата"}
{"url": "http://www.focus-news.net/news/2018/09/25/2571204/talat-dzhaferi-pri-lipsa-na-tsenzus-otgovornost-za-dogovora-s-gartsiya-shte-nosi-parlamenta.html", "text": "При липса на цензус отговорност за Договора с Гърция ще носи парламентът, заяви председателят на македонския парламент Талат Джафери, цитиран от македонския телевизионен канал  21.TV . \r\n\"Ако няма цензус(при бойкот на референдума – бел.ред.), това не е краят на света за държавните институции. Държавните институции функционират на базата на избори и се променят чрез избори. Така че парламентът е носител на този процес \", заяви Талат Джафери, председател на Събранието на Република Македония. \r\nСъщото казва и анализаторът Насер Зибери. Той припомни, че референдумът е консултативен и че законовата валидност се дава от парламента, а политическите последици се поемат от партиите. \r\n\"Законът за референдумите ясно определя какво е успешен референдум. Така че трябва да участват необходимият брой избиратели, който се споменава в закона. Но Събранието в решението за обявяване на референдума, каза, че референдумът ще бъде консултативен. И днес, още веднъж министърът на външните работи заяви, че въпросът за организирането и провеждането на референдума, не е ключов съществен правен елемент за валидността на Договора, т.е. независимо от резултата. Правната валидност на споразумението ще бъде определена само в парламента, когато става дума за конституционни промени. Политическите последици са нещо друго. Политическите последици се поемат от правителството в зависимост от това дали е успешен референдумът\", каза анализаторът пред телевизионния канал.  Юлиян Марков", "date": "2018.09.25", "title": "Талат Джафери: При липса на цензус отговорност за Договора с Гърция ще носи парламента"}
{"url": "http://www.focus-news.net/news/2018/09/25/2571209/futbol-igraha-se-chetiri-macha-ot-petiya-krag-na-germanskata-bundesliga.html", "text": "Футбол: Играха се четири мача от петия кръг на германската Бундеслига. Байерн Мюнхен и Аугсбург завършиха наравно 1:1, като головете отбелязаха  Арен Робен за баварците и Феликс Гьоце за Аугсбург. Фрайбург победи Шалке  с 1:0, а Хановер загуби у дома от Хофенхайм с 1:3. По-рано завърши и мача Вердер Бремен – Херта Берлин при резултат 3:1. В класирането води Байерн Мюнхен  с 13 точки, следван от Вердер с 11 и Херта с 10. Борусия Дортмунд има 9 точки, но и мач по-малко.", "date": "2018.09.25", "title": "Футбол: Играха се четири мача от петия кръг на германската Бундеслига"}
{"url": "http://www.focus-news.net/news/2018/09/25/2571208/vanshniyat-ministar-na-makedoniya-horata-kazvat-dumata-si-kato-glasuvat.html", "text": "„Хората казват думата си като гласуват“,  заяви в Струмица македонският външен министър Никола Димитров, цитиран от македонския вестник  \"Нова Македония\" . \r\nХората казват думата си, като гласуват. Демокрацията означава гласуване. И ако от 2005 г. насам говорим все за  референдум, референдум, референдум, ето остават още няколко дни до 30 септември. Само тези, които  кажат за или против ще участват в решението за бъдещето на Македония, каза тази вечер министърът на външните работи Николай Димитров  от трибуната в Струмица. \r\nВ обръщение към присъстващите граждани той обясни генезиса на спора за името с Гърция и при това подчерта, че споразумението с южната съседка е неизбежно, защото „няма начин да накарате Гърция да ви обича и да подпише договор, без който тя може“. \r\n\"Живеехме дълго време с мисълта, че ще намерим начин да се присъединим към НАТО и ЕС. Няма начин да принудим (Гърция) да ни иска, ако не сме приятели. Не може да тъпчем все на едно и също място, защото те могат и без нас и затова, когато казваме, че искаме в ЕС и НАТО в действителност това означава, че трябва да убедим първо съседите, че е и в техен интерес е да бъдем там, каза Димитров. \r\nДимитров добави, че битката дали сме македонци не се води 2400 години назад в древността, а в системата на европейските ценности, където самоопределението не е спорно и е скандално някой да спори, ако кажете, че сте македонец. Той подчерта, че македонският език е потвърден в Споразумението от  Преспа и е равен на всички останали езици. \r\n„Македонството не се защитава с фасадна политика, а ще се защити, ако си оправим държавата,  ако бъдем по-богати и по-успешни и децата ни остават тук и да си изнасяме продуктите, а не да изнасяме младост, каза Димитров.  Юлиян Марков", "date": "2018.09.25", "title": "Външният министър на Македония: Хората казват думата си като гласуват"}
{"url": "http://www.focus-news.net/news/2018/09/25/2571207/afp-frenskiyat-prezident-nastoyava-na-iran-da-bade-pozvoleno-da-prodava-petrol.html", "text": "Френският президент Еманюел Макрон настоява на Иран да бъде позволено да продава петрол, предава  AFP . \r\nТой заяви това пред журналисти след изказването си пред  Общото събрание на ООН. \r\nСпоред него иранските продажби ще намалят цената на петрола – нещо, за което изказа загриженост  американския президент Доналд Тръмп. \r\n\"Би било добре за цената на петрола Иран да може да продава. Добре е за мира и е добре за международната цена на петрола\", каза Макрон. \r\nФранция и други европейски сили създават начин да позволят на фирмите да продължат да правят бизнес в Иран с надеждата да избегнат санкциите на Съединените щати, които се оттеглиха от ядрената сделка от 2015 година. \r\n\"Какво ще донесе истинско решение на ситуацията в Иран и кое  вече я стабилизира? Законът на силните? Едностранен натиск?\" Не! - каза Макрон в речта си. \r\n\"Знаем, че Иран беше на път да се сдобие с ядрено оръжие, но какво го спря? Виенското споразумение от 2015 година\".  Юлиян Марков", "date": "2018.09.25", "title": "AFP: Френският президент настоява на Иран да бъде позволено да продава петрол"}
