{"url": "http://www.focus-news.net/news/2019/05/13/2657444/", "text": "САЩ победиха Финландия с 3:2 след продължения, в среща от група А на Световното първенство по хокей на лед в Словакия. След тази победа САЩ заемат четвъртото място във временното класиране в групата с пет точки, а въпреки загубата Финландия води в класирането със седем точки.  \r\nВ среща от група Б на турнира Русия победи Чехия с 3:0. Русия заема първото място в групата с девет точки, след три победи от три мача. Чехия заема четвърто място с шест точки.  \r\nЗа четвъртфиналите се класират първите четири отбора във всяка група.", "date": "2019.05.13", "title": "Спорт: Победи за Русия и САЩ на Световното първенство по хокей"}
{"url": "http://www.focus-news.net/news/2019/05/13/2657415/evropeyski-izbori-2019-velizar-enchev-v-ruse-v-evroparlamenta-shte-otstoyavam-interesite-na-trudovite-hora-v-balgariya.html", "text": "Моята програма е ясна. В Европарламента ще отстоявам интересите на трудовите хора в България - на тези, които изкарват своя хляб с честен труд. В ЕП ще се боря за минимална работна заплата и минимална пенсия, които трябва да са задължителни за всички страни членки на ЕС. Това заяви кандидатът за евродепутат Велизар Енчев по време на среща с граждани в Русе, съобщиха от пресцентъра на  БСП . \"Управляващите измамиха своите избиратели, ползвайки патриотичния вот, патриотичните нагласи и социалните чувства. Затова аз отстоявам една политическа кауза - кауза анти-ГЕРБ. Не защото ГЕРБ не ми харесват, не защото в ГЕРБ няма качествени хора, а просто, защото това е проект на олигархията\", допълни той. Според Енчев е време да се защити трудът на работниците и да се въведат минимална работна заплата и пенсия. \"Точно затова на първо място в нашата \"Визия за Европа\" сме поставили нещо, което е толкова елементарно, а толкова трудно постижимо - минимална работна заплата и минимална пенсия, които да не са под прага на бедността в съответната страна-член на ЕС. Ще се борим това да се приеме като законодателно решение на ЕП\", категоричен е кандидатът за евродепутат. \r\nПо време на срещата си Велизар Енчев заяви, че на тези избори има две политически сили, които могат да вкарат депутати в ЕП - ГЕРБ и БСП. \"Но само гласувайки за БСП, ще може да се свали ГЕРБ от власт и да възстановим страната\", коментира той. Енчев изтъкна пред избирателите, че това, което се случва в последните часове, показва, че ГЕРБ е в политическа конвулсия. Според него причина за това е изявлението на държавния глава на срещата му с ЦИК, където той заяви, че комисията трябва да направи всичко възможно да няма този огромен брой недействителни бюлетини, както досега. \"Защото, като член на ЕС, България има най-голям брой недействителни бюлетини спрямо броя на избирателите си, което е пълен абсурд, но е факт. Това е така, защото България се управлява от една шайка, която трябва да бъде победена\", категоричен е Енчев. \r\nВ края на срещата си той коментира и отдаването на Летище \"София\" на турска фирма, като \"още едно доказателство за слугуването на Ердоган\".  \"БСП е най-демократичната партия. Тя има своята 100-годишна история, именно благодарение на своя демократизъм. Затова гласувайте в полза на демокрaцията\", призова Велизар Енчев.", "date": "2019.05.13", "title": "Европейски избори 2019: Велизар Енчев в Русе: В Европарламента ще отстоявам интересите на трудовите хора в България"}
{"url": "http://www.focus-news.net/news/2019/05/13/2657417/yugozapaden-universitet-neofit-rilski-blagoevgrad-studenti-ot-yuzu-se-predstaviha-dostoyno-v-natsionalnata-olimpiada-po-marketing.html", "text": "Младите комуникационни и маркетинг специалисти от Югозападен университет „Неофит Рилски“ (ЮЗУ) – Благоевград се представиха достойно в десетото издание на Националната олимпиада по маркетинг (НОМ 2019), организирана от УНСС. Това съобщиха от пресцентъра на  ЮЗУ . \r\nЮгозападният университет „Неофит Рилски“ бе представен с два екипа студенти от катедри „Мениджмънт и маркетинг“, „Връзки с обществеността“ и „Финанси и отчетност“. Съревнованието премина в изключително динамична среда, като времето за решаване на реалния казус бе ограничено. Участниците презентираха своите аргументирани решения пред жури и имаха възможност да осъществят ползотворни неформални срещи и да положат основите на бъдещи научно-практически инициативи. \r\nЛи Джъхон, Емилия Златкова, Слави Кадийски, Елвира Далакова, Цветомир Борисов и Мартина Христова демонстрираха отлична теоретична подготовка и практически умения. \r\nФорумът ежегодно среща студенти и представители на бизнеса с идеята да се провокира творческото мислене и да се демонстрират придобитите знания, умения и компетенции от обучението в образователните програми. \r\nСтудентите от Югозападния университет се подготвяха за олимпиадата под ръководството на гл. ас. д-р Динка Златева, гл. ас. д-р Любомира Христова и д-р Радослав Владов.", "date": "2019.05.13", "title": "Югозападен университет „Неофит Рилски“ – Благоевград: Студенти от ЮЗУ се представиха достойно в Националната олимпиада по маркетинг"}
{"url": "http://www.focus-news.net/news/2019/05/13/2657416/plovdiv-remontni-deynosti-se-izvarshvat-v-detska-gradina-nadezhda-v-asenovgrad.html", "text": "Ремонтни дейности се извършват в детска градина „Надежда” в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Заместник-кметът на Асеновград инж. Петър Бояджиев е направил първата копка по проекта „Образователна инфраструктура” в детската градина. Преди това отец Васил Коройчев е извършил водосвет за здраве и благополучие и е подарил на ръководството на градината икона на Св. Богородица. \r\nСградата на ДГ „Надежда” е последният от петте обекта по проекта. Предстои в рамките на няколко месеца да се постави топлоизолация на външни стени, топло и хидроизолация на покрив, също да се изпълнят мерки по сградна инсталация, подмяна на осветителните тела с нови енергийноефективни такива, подмяна на водосточни тръби и отвеждане на водата в тревните площи, изграждане на достъпна среда за хора с увреждания чрез рампа пред основния вход на сградата и санитарен възел на първи етаж за лица в неравностойно положение, както и обновяване на дворното пространство и монтиране на уреди за деца в неравностойно положение. \r\nПроектът „Образователна инфраструктура” по ОП „Региони в растеж” 2014-2020 в община Асеновград обхваща общо 6 детски и учебни заведения и стойността му е за над 6 млн. лв.", "date": "2019.05.13", "title": "Пловдив: Ремонтни дейности се извършват в детска градина „Надежда” в Асеновград"}
{"url": "http://www.focus-news.net/news/2019/05/13/2657414/d-r-ventsislav-daskalov-obshtopraktikuvasht-lekar-zapazvaneto-na-spokoystvie-e-osnoven-faktor-pri-nalichieto-na-karlezh.html", "text": "Запазването на спокойствие е основен фактор при наличието на кърлеж. Това каза за  Радио „Фокус“ – Пирин   д-р Венцислав Даскалов, общопрактикуващ лекар. По думите при първа възможност е важно да се потърси лекарска помощ. „Съществуват някои неща, които в никакъв случай не трябва да се правят. Едното от тях е да се опитваме да изтръгнем кърлежа с голи ръце. Употребата на пинсети и други предмети трябва да се извърши от обучен специалист. Причината е, че са възможни усложнения при неправилно извършване на манипулацията“, коментира д-р Венцислав Даскалов. Той заяви, че съществуват някои манипулации, които имат обратен ефект, но са се разпространили между хората.  \r\n„Единият мит е да се третира кърлежа още докато е забит с алкохол. Втори мит е да се маже или да се полива с мазнини като олиото забития кърлеж. За всичките тези случаи, за които говорим до сега както и неправилното изтръгване – нараства риска от пренасяне в тялото на човека на потенциална зараза от кърлежа“, допълни д-р Даскалов. Специалистът посочи, че затова е много важно кърлежа да бъде изваден от обучен човек. Той каза още, че ако пациентът не се намира в близост до град или друго лечебно заведение трябва да се изпълнят някои основни правила.  \r\n„Най-напред не трябва да се стиска силно. Необходимо е да се хване достатъчно здраво, за да не се изплъзне, но без да се смачква и без да се прилага изключителна сила.  Изтеглянето на хоботчето на кърлежа не трябва да става с рязко и силно движение. Необходимо е да се прилага леко и умерено издърпване като се изчака освобождаването на хоботчето от само себе си.  При прилагането на по-рязка сила има риск от откъсване на хоботчето“, допълни д-р Венцислав Даскалов. \r\nДенис НИКИФОРОВ", "date": "2019.05.13", "title": "Д-р Венцислав Даскалов, общопрактикуващ лекар: Запазването на спокойствие е основен фактор при наличието на кърлеж"}
{"url": "http://www.focus-news.net/news/2019/05/13/2657413/evropeyski-izbori-2019-ivelina-vasileva-v-dospat-evropa-stiga-do-vseki-chovek-zashtoto-se-grizhi-za-izgrazhdaneto-na-bazisna-infrastruktura.html", "text": "Чрез проектите като този в Доспат за сепарираща и компостираща инсталация Европа стига до всеки човек, защото се грижи за изграждането на базисна инфраструктура. Това заяви кандидатът за член на Европейския парламент от ГЕРБ-СДС Ивелина Василева при старта на строително-монтажните работи, съобщиха от пресцентъра на  ГЕРБ . Проектът за изграждане на компостираща инсталация и на инсталация за предварително третиране на битови отпадъци за общините Доспат, Сатовча, Борино, Девин и Сърница е на обща стойност над 9,5 млн. лв. от Оперативна програма „Околна среда“. По думите на Василева това е проект, който има своята значимост преди всичко за природата и за хората, макар че такива инвестиции  извън населените места,не се виждат.  \r\n„Трудно се осъзнава важността им, но тя е свързана със здравето на хората, защото чрез тях опазваме чистотата на природата и осигуряваме здравословна среда. Ползите са свързани с това, че чрез подобни проекти ние извличаме всичко полезно от отпадъците. Те са пряк израз на европейската солидарност. Те са и израз на партньорство – между местната власт, правителството, законодателната власт и Европейските институции. В случая имаме и партньорство между пет общини от три области. А връзките са здрави, когато сътрудничеството е тясно и взаимодействието е добро. Това е най-важно за всяка инвестиция“, подчерта Василева.  \r\nТя отбеляза, че като достоен член на ЕС България се стреми да осигурява по-добър и по-сигурен живот в здравословна среда на своите граждани. „Ние работим за това и сме щастливи, че го правим в прекрасно партньорство и взаимодействие“, добави Василева.  \r\nЗа времето, в което тя беше в Доспат, видя санираното училище, спортната зала и новата сграда, в която скоро ще се премести общинската администрация. „Като човек, работещ с проекти, зная колко е сложно да се изгради сътрудничество дори с един партньор. А с пет е наистина твърде сложно. Желая им кураж оттук-нататък, защото процесът едва сега започва.  Но целта си заслужава – изграждането на тези инсталации ще намали разходите на общината, които тя прави за депониране, но ще изведе Доспат и региона на европейско ниво по отношение оползотворяване на отпадъците“, заяви кандидат-евродепутатът Марин Захариев. „Изводът от този проект е, че когато сте заедно, няма непреодолими предизвикателства и непостижими цели“, допълни той. \r\nКметът Елин Радев (ГЕРБ) информира, че целта на проекта е да се намалят наполовина количеството отпадъци в депото, за да се увеличи неговият експлоатационен срок. Освен това стремежът е и да се намалят таксите, които общината плаща на тон депониран отпадък по чл. 64 от ЗУО.  „Всички общини плащаме такси, които събираме от гражданите. За 2018 година тя е 45 лева на тон, за 2019 г. - 57 лева, а 2020 ще стане 95 лева. Другата цел е да можем да намалим наполовина тази такса след януари 2020 г., като започнем да преработваме над 50% от отпадъците, отделяйки стъкло, пластмаса и хартия. А когато реализираме и компостиращата инсталация в депото да постъпват не повече от 35% от биоразградимите отпадъци, тогава има вероятност и да не плащаме такси. Освен това ще се открият нови 12 работни места, ще намалим замърсяването, ще осигурим по-добро оползотворяване на отпадъците“, посочи още Радев.  \r\nНа събитието присъстваха кметовете на общините Девин, Борино и Сърница.", "date": "2019.05.13", "title": "Европейски избори 2019: Ивелина Василева в Доспат: Европа стига до всеки човек, защото се грижи за изграждането на базисна инфраструктура"}
{"url": "http://www.focus-news.net/news/2019/05/13/2657419/prof-d-r-anastas-batalov-revmatolog-interesen-fakt-za-regiona-na-rodopite-e-che-toy-e-s-edna-ot-nay-golemite-chestoti-na-razlichnite-avtoimunni-zabolyavaniya-kato-artrit-lupus-behterev-i-dr.html", "text": "Интересен факт за региона на Родопите е, че той е с една от най-големите честоти на различните автоимунни заболявания като артрит, лупус, Бехтерев и други. Това заяви ревматологът проф. д-р Анастас Баталов по време на семинар за ранна диагностика на ревматоизния артрит в Смолян, предаде репортер на  Радио „Фокус“ – Смолян . По думите му причините за това са комплексни. „Първата са условията и средата, в която се живее. Тук е ендемичен район за някои от заболяванията на щитовидната жлеза, а те са абсолютно свързани с артритите. Те вървят ръка за ръка. Друга причина са и подземните изкопаеми. Системна склероза на картата на региона на Родопите е с висока честота, а това е свързано с добивите на уран и на перлит, който е свързан с добив на субстанция съдържаща силиций, който лесно се разпрашава от открити рудници“, поясни проф. д-р Баталов. Той отбеляза, че има и други вещества, които се намесват в причините за заболяването.  \r\nГенетичните фактори също оказват влияние. „В Родопите хората живеят в затворени общества и често има близкородствени бракове и някои от генетичните аномалии е завъртат с по-голяма честата в тези групи. Боровата дървесина, която се ползва за отопление, със своята смоля също е рисков фактор за развитие на автоимунните заболявания“, допълни проф. д-р Баталов. \r\nТой обясни, че артритите най-често засягат ръцете, а най-ранната диагностика се прави чрез ултразвуково изследване. Има случаи, при които артритът се диагностицира с от 6 до 9 години по-късно, тъй като страдащите не са потърсили помощ. Проф. д-р Баталов уточни, че целта е ранното откриване на артритите, за да се започне адекватно лечение, което да доведе до клинична ремисия. Ревматологът каза още, че понякога тя е дълга и може да продължи десетки години, но все още ревметолозите не могат да се похвалят с напълно излекуване на автоимунните заболявания. \r\nНели ГЕРГЬОВСКА", "date": "2019.05.13", "title": "Проф. д-р Анастас Баталов, ревматолог: Интересен факт за региона на Родопите е, че той е с една от най-големите честоти на различните автоимунни заболявания като артрит, лупус, Бехтерев и др."}
{"url": "http://www.focus-news.net/news/2019/05/13/2657420/kazanlak-parvoto-izdanie-na-shipka-fest-dni-na-izkustvata-i-zanayatite-shte-se-provede-v-grad-shipka.html", "text": "В град Шипка ще се проведе първото издание на \"Шипка фест. Дни на изкуствата и занаятите\", каза за  Радио „Фокус”  секретарят на Народно читалище „Светлина” Татяна Бърч. Тя поясни, че фестивалните прояви ще се проведат в три последователни уикенда, от 18 май до 2 юни, като кулминацията ще бъде в дните 24 и 25 май, когато ще има базар на занаяти на открито и богата музикална програма - съчетание между автентичен фолклор и модерни стилове като етно фюжън, джаз, електроника. \r\n„Събитието има за цел да възроди някои от местните занаяти, да покаже майсторството на българите и да популяризира Шипка като туристическа дестинация. Посетителите ще могат да опитат и местни кулинарни изкушения, а част от чуждестранните гости ще имат възможност да сготвят нетрадиционна кухня, характерна за техните страни”, каза още Татяна Бърч. \r\nПрограмата включва демонстрации на автентични български занаяти като бродерия, тъкачество, калоферска дантела, ковачество, грънчарство.  \r\nОрганизаторите предвиждат и интересна филмова програма, както и фестивално издание на играта „Да открием богатство“. На 1 юни фестивалът ще покаже и характерния за региона ритуал „Розоварене”. \r\nСред множеството гости на фестивала ще бъдат и „Читалня книги в облаците“ с изложба посветена на българската азбука, както и кинофестивала \"(НЕ)Възможното образование\" с прожекция на филма „Азбука“. \r\nВ програмата са включени още театър, работилнички и игри за най-малките, инфо пойнт на програма \"Еразъм+\" на Европейския съюз и представяне на проекта „Изграждане на общност. Трансформация на Шипка в модерно, туристическо, културно и информационно селище“. \r\nОрганизатор на поредицата от фестивални събития е Народно читалище „Светлина” в Шипка. \r\nСлавяна ГАЙДАРОВА", "date": "2019.05.13", "title": "Казанлък: Първото издание на \"Шипка фест. Дни на изкуствата и занаятите\" ще се проведе в град Шипка"}
{"url": "http://www.focus-news.net/news/2019/05/13/2657423/kazanlak-proekt-na-mladezhki-tsentar-za-razvitie-vzaimopomosht-shte-sabere-v-grada-mladezhi-ot-shest-darzhavi.html", "text": "„Презареждане” е новият проект на Младежки център за развитие „Взаимопомощ”, каза за  Радио „Фокус”  председателят на организацията Мария Славова. Тя поясни, че проектът е продължение на младежки обмен по сектор \"Младеж\" на програма \"Еразъм+\" през 2016 г., който спечели сертификат от Центъра за развитие на човешките ресурси за качество в заключителната конференция и е с най-много точки за младежки обмени в крайния срок за оценка, в който е пуснат. Проектът е финансиран от Центъра за развитие на човешките ресурси. \r\nЕдна от основните цели на младежкия обмен „Презареждане” ще бъде справяне с проблеми на местната общност, породени от контактите с бежанците. ”Ще бъде застъпен активизмът и ролята на неправителствения сектор, като ще бъдат представени примери за успешни действия. Ще бъде разпространявана информация за глобалните теми: дискриминация и ксенофобия, мир и насилие, човешка сигурност, задоволяваща конкретните потребности на целевата група и организацията на проекта”, каза Славова и поясни, че в дейностите си през септември организацията ще обвърже основните ценности на Европейския съюз и ще спомогне за тяхното популяризиране. Проектът ще представи голямо количество авторска информация от експерти, базирана на дългогодишния им опит и авторитет по интерактивен метод, с работа в групи, учене в социална среда, експериментално учене, т.е. превръщане на преживяното в знания. В него за 8 дни ще вземат участие 36 младежи от Румъния, Гърция, Полша, Италия, Литва и България. \r\nСлавяна ГАЙДАРОВА", "date": "2019.05.13", "title": "Казанлък: Проект на Младежки център за развитие „Взаимопомощ” ще събере в града младежи от шест държави"}
{"url": "http://www.focus-news.net/news/2019/05/13/2657421/vidin-mokri-sa-patnite-nastilki-v-oblastta-vali-slab-dazhd.html", "text": "Мокри са пътните настилки във Видинска област, вали слаб дъжд. Това съобщиха за  Радио „Фокус“ – Видин  от Областното пътно управление. Натоварен е трафикът в посока Дунав мост 2, пътуват предимно тежкотоварни автомобили. Най-интензивно е движението в участъка между Дунавци и Видин. От граничен пункт „Дунав мост – Видин“ съобщиха, че работят всички гишета. На другите два контролно-пропусквателни пункта в областта – Връшка чука и Брегово, трафикът е спокоен, няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.05.13", "title": "Видин: Мокри са пътните настилки в областта, вали слаб дъжд"}
{"url": "http://www.focus-news.net/news/2019/05/13/2657422/evropeyski-izbori-2019-valeri-simeonov-v-evropeyskiya-parlament-tryabva-da-badat-izbrani-balgarski-predstaviteli-koito-varshat-rabota.html", "text": "В Европейския парламент трябва да бъдат избрани български представители, които вършат работа. А Национален фронт за спасение на България е партията, която доказа, че работи, вместо да говори. Това заяви водачът на листата на „Патриоти за Валери Симеонов (НФСБ и Средна Европейска класа)” – Валери Симеонов, на срещи с жители на Ловеч и Троян тази вечер, съобщиха от пресцентъра на  НФСБ . \r\nВерен на слогана на коалицията „Вместо думи – действия”, той посочи свършеното от него като вицепремиер и народен представител и от останалите депутати на НФСБ и подчерта, че така ще се работи и в Европейския парламент.  \r\nВалери Симеонов припомни, че именно той като вицепремиер и НФСБ са започнали радикалната реформа в системата на ТЕЛК и са нанесли сериозен удар върху фалшивите ТЕЛК-ови решения. Още преди повече от 5 години НФСБ постави в политическата си програма ликвидирането на фалшивите ТЕЛК-ове, с които мними инвалиди, най-вече от малцинствен произход, източват системата. В последните няколко месеца това, което видяхме, арестите в няколко селища, показаха, че сте прав, подкрепиха Валери Симеонов присъстващи на срещата.  \r\n„Ние бяхме и хората, които спасихме два поредни туристически сезона – през 2017 и през 2018 година, като облекчихме режима за достъп на наши сънародници от Украйна и Молдова на трудовия пазар у нас”, припомни Валери Симеонов. По думите му е бил създаден такъв административен ред, че нашите сънародници от Украйна и Молдова да могат в рамките на 7 дни да получат трудова виза за сезонна работа до 90 дни. В резултат на това само през 2018 година 8 хиляди души са работели по Черноморието, подсигурявайки туристическия сезон.  \r\nНещо повече, НФСБ и Валери Симеонов като вицепремиер за първи път за последните 30 години изградиха реална връзка с нашите сънародници зад граница и показаха, че българската държава е с тях. \r\n„България сама трябва да решава своите проблеми. Възможностите за страната ни се свеждат до активността на българските представители в Европейския парламент, до това българските представители да информират своевременно българите, а не в 12 без 5 да става ясно какво се случва”, подчерта Валери Симеонов. Той беше категоричен, че българските представители в ЕП трябва да следят нещата в зародиш, а не да скачат при свършен факт. „Например, както преди четири години никой не говореше за пакета „Мобилност”, сега никой не говори за минималните нива на преките данъци, които се опитват да наложат Франция и Германия. В момента само косвените данъци са регламентирани от Европейския съюз. А когато става въпрос за преките данъци – това са „Данък общ доход”, дивидентите? Там България е определила 10%. Но Франция и Германия искат до определят един минимум, който да е по-висок. А това в никакъв случай не прави България конкурентноспособна, нито пък съдейства за развитието на българската икономика. На това трябва да се противопоставим. То се подготвя в момента. Трябва да бъдем изключително внимателни”, посочи Валери Симеонов.  \r\nТой беше категоричен, че работата на българските представители в Европейския парламент трябва да се свежда до това да питат, да контролират. И напомни за казуса с американските централи у нас. „Защото още през лятото на 2014 година е изпратен сигнал от България до ЕК, но ЕК вече 5 години не дава отговор”, реагира Валери Симеонов. По думите му отговорът не може да бъде друг, освен че става дума за държавна помощ – защото това е видимо явно, договорите с американските централи трябва да бъдат прекратени, за да получи българската енергетика глътка въздух. Кой от бъдещите депутати спомена за този български проблем, за това, че се източва българската икономика”, реагира Валери Симеонов.  \r\n\"Българските представители в Европейския парламент трябва да търсят съмишленици сред останалите държави – най-вече сред източноевропейските, като Румъния, Унгария, Словакия, Чехия, Полша, когато става дума за защита на българските интереси\", посочи още Валери Симеонов. Той припомни как като вицепремиер е успял да промени само за няколко дни позицията на 28 държави да не се строи втори лифт в Банско. И резултатът е бил положителен за България и икономиката ѝ.", "date": "2019.05.13", "title": "Европейски избори 2019: Валери Симеонов: В Европейския парламент трябва да бъдат избрани български представители, които вършат работа"}
{"url": "http://www.focus-news.net/news/2019/05/13/2657425/afp-es-predupredi-turtsiya-da-prekrati-sondazhite-za-gaz-do-kipar.html", "text": "Европейският съюз предупреди Турция да не продължава с проучвателните сондажи за петрол и газ около Кипър, като ги определи, като незаконни и обяви, че ще „реагира по подходящ начин“, предаде  AFP .  \r\nВърховният представител на ЕС по външната политика Федерика Могерини заяви, че всички 28 външни министри на страните-членки на ЕС са потвърдили своята подкрепа за Кипър по време на срещата днес в Брюксел.  \r\n„Ние спешно призоваваме Турция да прояви сдържаност, уважение към суверенните права на Кипър в неговата изключителна икономическа зона и да се въздържа от всякакви незаконни действия, на които ЕС ще отговори по подходящ начин, показвайки пълна солидарност с Кипър“, заяви Могерини.  \r\nТурция е критикувана и от САЩ, след като обяви, че ще започне сондажни операции в Средиземно море, допълва агенцията.   Светлин Божков", "date": "2019.05.13", "title": "AFP: ЕС предупреди Турция да прекрати сондажите за газ до Кипър"}
{"url": "http://www.focus-news.net/news/2019/05/13/2657424/evropeyski-izbori-2019-todor-stoilov-neobhodima-e-korenna-promyana-v-politikite-na-es.html", "text": "Необходима е коренна промяна в политиките на ЕС. Това каза за обзорното предаване „Това е България“ на  Радио „Фокус“  кандидатът за евродепутат от „БСП за България“ Тодор Стоилов. Заблуда е, че България е малка държава, тя трябва да седне на масата и да покаже националните си интереси и да ги отстоява, а не да го пропуска ,както стана с пакета „Макрон“, обясни той. Според Стоилов документът на БСП „Визия за Европа“ се стреми да изгради европейски социален съюз. „Съюз, който да бъде подкрепен от изцяло нов политически модел на развитие и растеж на всяка страна. Единен и демократичен ЕС, който да уважава суверенитета на държавите членки. Многогодишната финансова рамка да бъде в услуга на сближаването на гражданите с повишена кохезионна политика за догонващите държави и на реалната икономика. Ще работя за ЕС на младите, защото те са бъдещето. Ще отстоявам принципите на устойчива миграционна политика, основана на солидарност и уважение към националните приоритети“, допълни той. Тодор Стоилов каза още, че Европейският съюз трябва да бъде самостоятелен фактор в глобалната политика. Според него трябва да започне да се говори за Европа на регионите, а не за Европа на нациите. България вече е с население под 7 милиона, като раждаемостта продължава да намалява, за разлика от смъртността. Трябва да се опитаме да сме по-привлекателни за тези 2 милиона българи, които след 1990 г. решиха да намерят развитие извън България, призова Соилов. \r\nЦоня СЪБЧЕВА", "date": "2019.05.13", "title": "Европейски избори 2019: Тодор Стоилов: Необходима е коренна промяна в политиките на ЕС"}
{"url": "http://www.focus-news.net/news/2019/05/13/2657426/rdsp-blagoevgrad-po-zakona-za-semeyni-pomoshti-za-detsa-prez-mart-sa-otpusnati-pomoshti-na-25-999-litsa-i-semeystva-v-oblastta.html", "text": "По закона за семейни помощи за деца и Правилника за неговото прилагане през март са отпуснати помощи на 25 999 лица и семейства в областта. Това каза за  Радио „Фокус“ - Пирин  Станка Михова, експерт в Регионална дирекция „Социално подпомагане“-Благоевград. Тя уточни, че общият размер на финансовата помощ е 2 274 288 лв. По думите ѝ реалният брой на подпомогнатите семейства е 24 923, а реалният брой на децата, за които е отпусната помощ, е 38 577. „Случаите на спрени месечни помощи на семейства с деца, допуснали отсъствия 5 учебни часа без уважителни причини за месец март са 436 семейства за 468 деца. Случаите на спрени месечни помощи на семейства с деца с предучилищна възраст, допуснали отсъствия над 3 дни без уважителни причини за месец март са 48 семейства за 49 деца. Помощта се спира само за месеца, за който се отнасят отсъствията“, допълни експертът. Михова посочи, че еднократна помощ при бременност е отпусната за 32 случая в размер на 4 800 лв., а еднократна помощ при раждане на дете е отпусната на 211 майки в общ размер на 85 800 лв. Станка Михова каза още, че месечни помощи за дете с трайни увреждания са отпуснати за 777 случая, като общата сумата е 484 025 лв. Тя добави, че целева помощ за безплатно пътуване са получили 171 многодетни майки от Благоевградска област в общ размер на 6 555 лв. \r\nНатали СТЕФАНОВА", "date": "2019.05.13", "title": "РДСП-Благоевград: По закона за семейни помощи за деца през март са отпуснати помощи на 25 999 лица и семейства в областта"}
{"url": "http://www.focus-news.net/news/2019/05/13/2657418/tass-es-nastoya-pred-pompeo-za-maksimalno-vazdarzhane-ot-eskalatsiya-okolo-yadrenata-sdelka-s-iran.html", "text": "Външните министри на страните-членки на ЕС са заявили на държавния секретар на САЩ Майк Помпео, че е необходимо максимално въздържане от ескалация около споразумението за ядрената програма на Иран, предаде  ТАСС .  \r\nТова заяви върховният представител на ЕС по външната политика Федерика Могерини.  \r\n„Ние, както знаете винаги призоваваме за диалог и дипломатически мерки, включително за ситуацията около Иран. Ние винаги се обявяваме за преговори, винаги е по-добре да говориш, отколкото да не говориш, особено тогава, когато напрежението расте. Този смисъл Помпео ясно чу от нас, че ние живеем във важно време, когато най-отговорния подход трябва да бъде максималната сдържаност, с цел недопускане на всякаква ескалация, в това число военна“, заяви Могерини, на пресконференция след заседанието на Съвета на ЕС на ниво министри на външните работи.  \r\nМогерини за пореден път отбеляза, че Брюксел ще изпълнява Съвместния всеобхватен план за действия (СВПД) за ядрената програма на Иран, докато Техеран изпълнява своите задължения.  \r\n„От страна на ЕС има ясно желание да бъде направено всичко, за да реализираме нашата част от сделката, докато Иран изпълнява своите задължения. Аз ще настоявам за това, докато Международната агенция за атомна енергия (МАЕЕ) потвърждава в своите доклади изпълнението на сделката от страна на Иран“, допълни Могерини.   Светлин Божков", "date": "2019.05.13", "title": "ТАСС: ЕС настоя пред Помпео за максимално въздържане от ескалация около ядрената сделка с Иран"}
{"url": "http://www.focus-news.net/news/2019/05/13/2657427/reuters-kitay-predupredi-za-zaplaha-za-sashtestvuvaneto-na-svetovnata-targovska-organizatsiya.html", "text": "Китай заяви, че търговските мерки, предприети от САЩ, заплашват самото съществуване на Световната търговска организация (СТО), предаде агенция  Reuters , позовавайки се на публикувани днес предложения на Пекин за реформа на СТО.  \r\n„Злоупотребата с изключения от правилата на СТО, заради съображения свързани с националната сигурност, едностранните мерки, несъвместими с правилата на СТО, както и неправилното използване или злоупотреба със съществуващите мерки за търговска защита, нанасят сериозна вреда върху основания на правила, свободен и открит международен търговски ред“, се казва в текста с предложенията на Китай за реформа на СТО.  \r\n„Още повече, подобна практика вреди сериозно на интересите на страните-членки на СТО, особено развиващите се страни и подкопава авторитета, и ефективността на СТО. Като следствие организацията се сблъсква с безпрецедентна заплаха за своето съществуване“, се отбелязва в документа.  \r\nВ документа, подготвен от китайските власти, не се съдържа пряко споменаване на САЩ, в него са споменати единствено „отделни страни-членки“ на СТО. В китайското предложение за реформа на СТО се казва, че съществуването на организацията е заплашено от мерки, като използването на съображения свързани с националната сигурност, като мотив за въвеждане на търговски мита върху алуминия, стоманата и автомобилите. Именно такива мерки в сферата на търговската политика предприема в последно време Вашингтон, допълва агенцията.   Светлин Божков", "date": "2019.05.13", "title": "Reuters: Китай предупреди за заплаха за съществуването на Световната търговска организация"}
{"url": "http://www.focus-news.net/news/2019/05/13/2657066/predstoyashti-mezhdunarodni-sabitiya-za-13-may-agentsiya-fokus.html", "text": "Брюксел Разговори на външните министри на Великобритания, Германия и Франция и първия дипломат на ЕС Федерика Могерини за запазване на Иранското ядрено споразумение   \r\n*** Брюксел . Съвет по външни работи на ЕС.  \r\n*** Братислава . Посещение на лидера на френската партия Национален фронт Марин льо Пен в Словакия.  \r\n*** Стокхолм . Прокуратурата в Швеция ще обяви решението си по повод разследването по обвинение в изнасилване срещу основателя на „Уикилийкс“ Джулиан Асандж.  \r\n*** Вашингтон . Посещение на унгарския премиер Виктор Орбан в САЩ. \r\n*** Отава . Посещение на хърватския президент Колинда Грабар-Китарович.", "date": "2019.05.13", "title": "Предстоящи международни събития за 13 май (Агенция „Фокус“)"}
{"url": "http://www.focus-news.net/news/2019/05/13/2657035/predstoyashti-sabitiya-v-stranata-za-13-may-agentsiya-fokus.html", "text": "*** \r\nОт 14.00 часа държавният глава Румен Радев ще се срещне с главния прокурор Сотир Цацаров на „Дондуков“ 2. \r\n*** \r\nОт 15.00 часа вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината – 2018“. Церемонията ще се проведе в „Сити Марк Арт Център“. \r\n*** \r\nОт 9.30 часа IV състав на Специализирания наказателен съд ще гледа квалифицирани състави на изнудване спрямо Васил В., Велизар В., Иван А., Марин К. и Пейо Пеев.  \r\n*** \r\nОт 10.00 часа XIII състав на Специализирания наказателен съд ще заседава по делото за образуване и ръководене на организирана престъпна група срещу Бисер П. и Николай С.  \r\n*** \r\nОт 10.00 часа VІІ състав на Специализирания наказателен съд ще гледа делото за престъпление по служба срещу Румяна Ч.  \r\n*** \r\nОт 10.00 часа ХХ състав на Специализирания наказателен съд ще гледа отстраняването от длъжност на Стоян Б.  \r\n*** \r\nОт 10.00 часа в сградата на Института по информационни и комуникационни технологии към  БАН (ул. „Акад. Георги Бончев“) ще бъде открита научно-индустриалната лаборатория „Индустрия i2030“ (RILab i2030). На събитието ще присъства кметът на Столична община Йорданка Фандъкова.  \r\n*** \r\nОт 10.00 часа в зала „Тържествена” на Централния военен клуб ще се проведе честването на 94 – години от учредяването с Указ № 19 на Отделение за грижи към военноинвалидите и военнопостадалите. Честването на събитието е под патронажа на министъра на отбраната. \r\n*** \r\nОт 11.00 часа ХVІІ състав на Специализирания наказателен съд ще гледа делото за организиране и ръководене на организирана престъпна група срещу Петър П., Станислав М., Валентин Х. и Любен М.  \r\n*** \r\nОт 11.00 часа Х състав на Специализирания наказателен съд ще гледа квалифицираните състави на изнудване на Алипи А. и Пламенка А.  \r\n*** \r\nОт 11.00 часа в Националния учебен център на БЧК ще се проведе международно полево учение със симулация на разрушително земетресение.  \r\n*** \r\nОт 13.00 часа в  Софийската градска художествена галерия ще бъде открита кампанията „Национална библиотечна седмица“, която ще се проведе под надслов „Книгите са само началото…“. \r\n*** \r\nОт 13.00 часа в ОББ Милениум център ще отвори врати SurfStudio – място за иновации и експерименти, място за вдъхновение и споделяне на идеи. \r\n*** \r\nОт 13.00 часа ХVІІІ състав на Специализирания наказателен съд ще гледа делото за организиране и ръководене на организирана престъпна група срещу Николай П. и Виктор И.  \r\n*** \r\nОт 13.30 часа ХVI състав на Специализирания наказателен съд ще гледа делото за организиране и ръководене на организирана престъпна група срещу Стефан Б., Христо А., Владислав Г., Милен Д., Веселин Д., Даниел А., Гочо Г., Любен С., Димитър П., Георги П., Светослав К., Веселин Х., Камен Е., Маргарит Р., Светослав Д., Цветан А., Радослав А. и Кирил Б.  \r\n*** \r\nОт 13.30 часа XVII състав на Специализирания наказателен съд ще гледа делото за участие в организирана престъпна група срещу Божидар М.  \r\n*** \r\nОт 13.30 часа X състав на Специализирания наказателен съд ще гледа делото за участие в ръководството на престъпна организация или група срещу Бенито И., Иван И., Емил И., Валентин А. и Цветан Б.  \r\n*** \r\nОт 14.00 часа ХІ състав на Специализирания наказателен съд ще гледа делото за организиране и ръководене на организирана престъпна група срещу Станислав С., Станислав Т., Калин С., Йордан М. и Симеон С.  \r\n*** \r\nОт 14.00 часа XVII състав на Специализирания наказателен съд ще гледа делото за организиране и ръководене на организирана престъпна група срещу Блага Б. и Иво Д. \r\n*** \r\nОт 14.00 часа V състав на Специализирания наказателен съд ще гледа делото за организиране и ръководене на организирана престъпна група срещу Васил Р.  \r\n*** \r\nОт 14.30 часа кметът на Столична община Йорданка Фандъкова ще присъства на тренировка на полигона на дирекция „ Аварийна помощ и превенция“ във  вилна зона Градище в Панчарево, организирано от Международния червен кръст за реакция при земетресение. \r\n*** \r\nОт 15.00 часа на Моста на влюбените в присъствието на кмета на София –Йорданка Фандъкова и ръководителите на дипломатическите мисии на участващите във фотоизложбата азиатски държави, ще бъде открита изложбата „Магията на Изтока“. \r\n*** \r\nОт 18.00 часа в Американския центъра на Столична библиотека ще бъде представена биографичната книга в „Роналд Рейгън. В името на свободата” от Джейкъб Уайсбърг. \r\n*** \r\nОт 19.00 часа в Народен театър „Иван Вазов“ ще се проведе международна конференция на тема „Образование и бизнес: Истории от бъдещето“. \r\n*** \r\nОт 19.00 часа в галерия „Алма Матер“ в Северното крило на Ректората на СУ „Св. Климент Охридски“ ще бъде открита изложбата на Красимир Терзиев „Дрейф“.   \r\n*** \r\nОт 19.00 часа в Руския културно-информационен център ще се състои премиерната прожекция на филма „Три дня до весны“ (2017 г.) с режисьор Александър Касаткин. \r\n*** \r\nОт 12.30 часа в зала 5 на Община Благоевград ще се проведе съвместна пресконференция с  БГ Радио.  \r\n*** \r\nОт 18.00 часа в Дома на писателя поетесата Десислава Цветкова ще представи книгата си „Светлина в душата. \r\n*** \r\nОт 18.30 часа на пл. „Тройката“ ще бъде открит фестивалът „Бургас танцува“. \r\n*** \r\nОт 13.00 часа в академична сграда на Икономически университет – Варна ще бъде открита изложба-експозиция  „99 от 100 – академични традиции в бъдещето“ – проект с финансова подкрепа от фонд „Култура“. \r\n*** \r\nОт 14.30 часа в сградата на бившето СУПЦ „Анастасия д-р Железкова” Дирекция „Образование и младежки дейности“  и ПГГСД „Николай Хайтов” организират семинар на тема: „Аспекти на приобщаващото образование. Добри практики в приобщаването на ученици от ПГГСД Николай Хайтов гр. Варна”.  \r\n*** \r\nОт 17.00 часа в зала 128 на Икономически университет – Варна ще бъде открито керамично пано„Стена на символите“ и представяне на дарение – оригинални графични творби, от Стоимен Стоилов и Диана Стоилова. \r\n*** \r\nОт 11.00 часа в НЧ „Съединение -1888“ ще се проведат детски майски празници. \r\n*** \r\nОт 17.30 часа в ХГ „Недялко Каранешев“ ще бъде представена стихосбирката „Фламенко танго“ с автор Анастасия Шахънова. \r\n*** \r\nОт 18.30 часа в НЧ „Напредък-1869“ ще бъде представен спектакълът „Бацилус Булгарикус“. \r\n*** \r\nОт 11.00 часа в зала „Туристически информационен център” на ул. „Кап. Петко Войвода“ №1 ще се състои начална пресконференция по проект „Проектиране и изграждане на компостираща инсталация и на инсталация за предварително третиране на битови отпадъци за нуждите на общините от РСУ О Доспат“. От 13.00 часа в местността Гайтанина край село Барутин ще се проведе церемония по първа копка. \r\n*** \r\nОт 11.00 часа в заседателната зала на Община Каварна ще се проведе публично обсъждане на актуализацията на бюджета на Общината. \r\n*** \r\nОт 13.30 часа в Районния съд ще се проведе заседанието по делото за откритите мъртви коне в Осоговска планина. \r\n*** \r\nОт 10.00 часа в двора на  ХI ОУ „Елин Пелин“  ще бъде отбелязан патронния празник на учебното заведение. \r\n*** \r\nВ 10.00 ч. на спортна площадка „Алея на спорта“ (при лошо време –в ремонтираната зала по футбол в административната сграда на стадион „Миньор“) ще се проведе Втори турнир по футбол за деца от Детските градини. \r\n*** \r\nВ 13.00 ч. на стадион „Звезда“ (при лошо време – в СЗ „Борис Гюдеров“) ще се проведе XIII Турнир по футбол за 3. и 4. клас за „Купата на кмета“ – Първа предварителна група. \r\n*** \r\nОт 14.00 часа в Двореца на културата ще се проведе среща на кмета Вяра Церовска с  абитуриенти от випуск 2019 г. \r\n*** \r\nОт 18.00 часа в галерия колекция ,,Дарение Светлин Русев” ще бъде открита постоянна експозиция керамика. \r\n*** \r\nОт 18.40 часа Парк хотел „Кайлъка“ ще се проведе „Звезден бал“ за абитуриентите. \r\n*** \r\nОт 20.30 часа на пл. ,,Възраждане\" ще се състои концерт на инструментален квартет ,,Дестини\".  \r\n*** \r\nВ 09.00 часа в зала 1 на Апелативния съд ще се проведе заседание по делото, с което Окръжна прокуратура - Пазарджик протестира срещу оправдателна присъда на М.В. / на 62 г./, който е подсъдим по дело за държане и разпространение на наркотици.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу университетските преподаватели Николай Б. и Димитър Д., обвинени във взимане на подкуп от студенти.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу Деян Д., обвинен в разпространение на високорисково наркотично вещество – марихуана.  \r\n*** \r\nВ 09.30 часа в зала 5 на Окръжния съд ще се проведе заседание по делото срещу Иван Д. , обвинен в умишлено убийство и в притежание на незаконно оръжие.  \r\n*** \r\nВ 09.30 часа в зала 10 на Районния съд ще се проведе заседание по делото срещу Антон К., Бисер П. и Росен М.,  обвинени за кражба на автомобили.  \r\n*** \r\nВ 11.00 часа в Регионален археологически музей кметът на Пловдив Иван Тотев ще присъства на откриването на Национална изложба „Преоткритият свят на Стара Европа” и Изложба с оригинала на Панагюрското златно съкровище. \r\n*** \r\nОт 17.00 часа в 247 зала в Община Смолян, ще се проведе информационен семинар за ранна диагностика на ревматични заболявания на тема „Кажи не на страха, попитай ревматолог“. \r\n*** \r\nОт 17.30 часа в Изложбената зала на Държавния архив ще бъде открита фотоизложбата „Благотворителността през обектива“. \r\n*** \r\nОт 10.00 часа на Сцена Фоайе в Оперния театър ще се играе операта за бебоци  \r\n„До Ре Ми в пелени 2“. \r\n*** \r\nОт 19.00 часа в Кукления театър ще се проведе StandUp Comedy с участието на Димитър Иванов – Капитана. \r\n*** \r\nОт 19.00 часа в Оперния театър ще се играе мюзикълът от Филип Павлов „Класният се жени“.  \r\n*** \r\nОт 18.30 часа с Факелно шествие на пл. „Освобождение” и с Тържествена церемония за издигане знамето ще бъде открито проведе 24-тото издание на Международния фестивал на любителските комедийни театри, пантомима и сатира „Велко Кънев”. \r\n*** \r\nОт 15.00 часа в Регионална библиотека „Стилиян Чилингиров” композиторът Хайгашод Агасян ще се срещне с едца. От 17.30 часа е срещата му с възрастната аудитория на града.  \r\n*** \r\nВ 11.00 часа кандидатите за членове на Европейския парламент от ГЕРБ и СДС Ивелина Василева и Марин Захариев ще присъстват на представянето на подробностите за проекта за сепарираща и компостираща инсталация  в Туристическия информационен център. От 13.00 часа на строителната площадка ще се състои официалната церемония „първа копка“ за двете инсталации.   \r\n*** \r\nОт 17.00 часа председателят на ПГ на ГЕРБ и на Здравна комисия д-р Даниела Дариткова ще открие семинар за ранна диагностика на ревматични заболявания в Смолян. \r\n*** \r\nВ 10.00 часа в центъра на Глогово кандидатът за евродепутат от листата на ГЕРБ и СДС Асим Адемов ще се срещне с жители на селото. \r\n*** \r\nВ 11.30 часа в кафе “Милано“ кандидатът за евродепутат от листата на ГЕРБ и СДС Асим Адемов ще се срещне с жители на селото. \r\n*** \r\nВ 14.00 часа кандидатът за евродепутат от листата на ГЕРБ и СДС Асим Адемов ще посети работниците от представителството в Тетевен на фирма „Калинел“. В 16.00 часа той ще има среща с работниците от фирма „Камакс“, а от 18.00 часа ще бъде на предизборна среща с жителите на Тетевен, където ще представи листата на ГЕРБ и СДС в залата на Общината.", "date": "2019.05.13", "title": "Предстоящи събития в страната за 13 май (Агенция „Фокус“)"}
{"url": "http://www.focus-news.net/news/2019/05/13/2657036/sport-ayntarht-frankfurt-zagubi-u-doma-ot-maynts-05-s-02.html", "text": "Футбол: Айнтархт Франкфурт направи грешна стъпка и загуби у дома от Майнц 05 с 0:2, като по този начин намали шансовете си да се класира в първата четворка, която дава право на участие в групите на Шампионската лига. Отборът от Франкфурт заема шестото място с 54 точки, а Борусия Мьонхенгладбах и и Байер Леверкузен са съответно четвърти и пети с 55 точки. В следващия кръг Айнтрахт гостува на Байерн Мюнхен, който се нуждае от победа, за да си гарантира шампионската титла.", "date": "2019.05.13", "title": "Спорт: Айнтархт Франкфурт загуби у дома от Майнц 05 с 0:2"}
{"url": "http://www.focus-news.net/news/2019/05/13/2657038/sport-lion-pobedi-marsiliya-s-30-kato-gost.html", "text": "Футбол: Лион победи Марсилия с 3:0 като гост и почти си осигури третото място, което дава право на участие в квалификациите за Шампионската лига, след като Сент Етиен загуби у дома от Монпелие в петък. Лион има 66 точки, а четвъртият Сент Етиен – 62. Пари Сен Жермен спечели предсрочно шампионската титла, а Лион има само теоретични шансове да измести Лил от второто място, което изпраща в групите на Шампионската лига.  Изиграха се още два мача от френската Лига 1: \r\nРен – Гинган  1:1 \r\nЛил – Бордо  1:0", "date": "2019.05.13", "title": "Спорт: Лион победи Марсилия с 3:0 като гост"}
{"url": "http://www.focus-news.net/news/2019/05/13/2657034/pregled-na-osnovnite-temi-v-svetovniya-pechat-agentsiya-fokus.html", "text": "Предстоящото посещение на Виктор Орбан в САЩ и срещата му с американския президент на фона на охладнелите отношения между двете страни, напрежението между Иран и САЩ и обтегнатите гръцко-турски отношения са сред темите във световния печат. \r\n*** Президентът Доналд Тръмп ще приеме Виктор Орбан в Белия дом, отбелязвайки обръщане на политиката на неговата администрация, обезпокоена от факта, че централноевропейската нация се изплъзва от орбитата на Вашингтон, пише авторитетният американски вестник  The Wall Street Journal . \r\nОрбан, бивш антикомунистически дисидент, който е водил Унгария от 1998 г.насам, с изключение на осем години, първо се отвърна от САЩ в началото на 2000-те, а през 2016 г. стана един от малкото европейски глави на правителствата, които подкрепиха президентския пост на Тръмп.  \r\nНо зад това привидно затопляне се крие безпокойство. Държавният департамент и съветникът по националната сигурност смятат, че премиерът гледа твърде много  към Москва, заявиха представители на САЩ, добавяйки, че е той е приел радушно китайските технологии и инвестиции и се е противопоставил на усилията на Вашингтон да убеди Унгария да купува повече газ от САЩ и по-малко от Русия. \r\nСкоро след атаките от 11 септември президентът Джордж Буш отказа да го покани в Белия дом, след като премиерът не осъди крайно десен депутат, който каза, че САЩ си ги заслужават. \r\nКогато загуби изборите през 2002 г., „Орбан наистина вярваше, че  ходът на Буш допринесе за неговото неочаквано поражение “, каза по онова време Геза Йесенски, посланик в САЩ. \r\nОттогава Орбан лесно печели последните си три последователни вота, а по време на комбинираните си четири мандата обяви за цел да премахне Унгарското общество на социалистите, либералите и глобалистите като част от неговата визия за така наречената нелиберална демокрация, за която той каза, че е вдъхновен от по-авторитарни правителства на Изток. \r\n\"Днес най-успешните страни в света са тези с най-стабилните политически системи\", каза той през април в Казахстан. \"Балансът между Изтока и Запада се е променил.\" \r\nВъпреки че Унгария е член на Организацията на Северноатлантическия договор и е изпратила войски в Афганистан, президентите на САЩ се опитаха да изолират Орбан, включително, в началото и Тръмп. Междувременно руският президент Владимир Путин се среща с него ежегодно, раздавайки похвали на премиера. \r\nТази година посланикът на САЩ в Унгария Дейвид Корнстейн се срещна с Тръмп в частния му клуб във Флорида, за да представи идеята за среща с Орбан, като заяви, че е време за промяна на подхода към премиера, който споделя твърдата позиция на президента за имиграцията. \r\n\"В определен момент трябва да се срещнете\", казва Елени Куналакис, демократ, която е била посланик на президента Обама в Унгария и сега е губернатор на Калифорния. \"Вярвам, че след толкова години без това ниво на контакт, е добре да запазите тези линии на комуникация отворени.\" \r\nСрещата, за която и двете страни заявиха, че няма вероятност да произведе някакви твърди ангажименти, ще направи Орбан последния ръководител на правителството в своя регион посетил Тръмп в Белия дом. \r\nПрез последните 18 месеца САЩ се опитаха да успокоят Орбан, като отмениха помощ, която би финансирала независими медии в селските райони, където на практика единственото телевизионно и радиопокритие е про-правителствено. \r\nВ замяна на това САЩ настояват премиерът да ратифицира споразумение за отбрана, което включва закупуването на американска ракетна система \"земя-въздух\", заедно с диверсифицирането на унгарските електроцентрали от руския газ. Корнстейн настоява Орбан да се откаже от кампанията си за експулсиране на Централноевропейския университет за либерални изкуства, основан от милиардера Джордж Сорос. \r\nТези усилия досега се провалят: Университетът напуска Унгария след години на политика на сплашване, парламентът не е ратифицирал споразумението за отбрана, а Орбан планира да използва нов газопровод, който да донесе повече руски газ. \r\nМакар да е обещал да изпълни един от приоритетите на Тръмп за членовете на НАТО - изразходвайки 2% от брутния вътрешен продукт за отбраната - сега Унгария харчи само половината от тази сума. По време на посещението си тази година държавният секретар Майк Помпео го помоли да ограничи зависимостта на страната от китайската Huawei Technologies Co. за интернет технологията 5G, но неговото правителство отказа. \r\nОрбан посети Пекин през април, за да обсъди две основни железопътни линии, които е обещал да изгради с китайско финансиране. Неговото правителство прие законодателство, което позволява на руската правителствена банка да създаде щаб в Унгария. \r\n„Бих искал да го видя да се приближава към Запада и западните ценности, но имам съмнения“, каза Петър Марки-Зай, бивш съюзник, който стана известен опозиционен лидер. - Просто не бих му вярвал, ако бях господин Тръмп. \r\nГоворителят на Орбан, Золтан Ковач, заяви, че топлото отношение на Орбан към Китай е по-публична демонстрация на политика, която много по-големи западни сили преследват: \"Това, което правим открито, в западна Европа правят без много реклама\". \r\n***  Командващият на Иранската революционна гвардия Амирали Хайзадех заяви, че военното присъствие на САЩ в Персийския залив в миналото е било голяма заплаха, но сега е възможност, пише електронното издание на израелския вестник  „Jerusalem Post“ .  \r\nСАЩ изпратиха военни части, включително самолетоносач и бомбардировачи B-52, в Близкия Изток, за да посрещнат „явните индикации“ за заплахи от страна на Иран, срещу американските военни части намиращи се в региона.  \r\n„Самолетоносач с най-малко 40-50 самолета на него и 6000 военнослужещи, биха били сериозна заплаха за нас в миналото, но сега…заплахите се превърнаха във възможности“, заяви Хайзедех.  \r\nПо неговите думи, „в случай, че американците предприемат някакъв ход, то ние ще ги ударим по главата“.  \r\nДруг висш военен ирански представител заяви пред парламента на страната, че САЩ са започнали психологическа война в региона.  \r\nГоворител на иранския парламент заяви, че генерал Хосеин Салами е заявил пред събранието, че „американците са започнали психологическа война, защото в други случаи ротирането на техните военни части е нормална практика“.  \r\nОтделно от висшите военни, иранският външен министър Мохамад Джавад Зариф заяви, че съветникът по националната сигурност на американския президент Тръмп, Джон Болтън е правил планове Вашингтон да се изтегли от ядреното споразумение с Техеран и да заеме по-агресивна позиция спрямо Иран, още преди да заеме поста на съветник.  \r\n*** Гърция се опитва да злоупотреби с международни организации, включително НАТО, и да ги привлече в споровете в Егейско море, за да оправдае своите национални позиции, съобщи в неделя външното министерство на Турция, цитирано от турския проправителствен вестник  Yeni Safak . \r\nВ изявление на външното министерство на Турция се казва, че източнобеломорски острови са поставени под демилитаризиран статут по силата на няколко международни споразумения, включително Договора от Лозана от 1923 г. и Парижкия договор от 1947 г. \r\n\"Тези договори забраняват милитаризацията на източните острови на Егейско море. Те са в сила и по този начин са правно обвързващи за Гърция, налагайки правни задължения на тази страна\", се казва в изявлението. \r\n\"Докато споровете за Егейско море между Гърция и Турция се решават чрез двустранни канали, опитите на Гърция, нашия съсед и съюзник, да злоупотребяват с международни организации, включително НАТО, и да ги привлича в тези спорове с цел оправдаване на нейните национални позиции, не са нищо ново ”, добави той. \r\nВъншното министерство заяви, че е договорено, че военните кораби, които работят в Егейско море в рамките на дейността на НАТО, ще се въздържат от посещение на Егейски острови под демилитаризиран статут съгласно международното право, включително с цел зареждане или посещения на пристанища. \r\nВ изявлението се добавя, че тези кораби могат да действат само в Егейско море въз основа на дипломатически разрешения, издадени едновременно от Турция и Гърция за определени зони в морето. \r\nВ него се казва, че дейността на НАТО се осъществява в подкрепа на усилията за спиране на незаконната миграция, дължаща се на хуманитарни проблеми, при съгласието на Турция. \r\n„По този повод ние отново подновяваме призива си към Гърция да сложи край на своята политика на неспазване на международното право, историческите факти и законните права и интереси на Турция и да се откаже от усилията си да създава фактически ситуации\", се казва в изявлението. \r\n*** Президентът Реджеп Тайип Ердоган заяви в събота, че държавите, укриващи превратаджии, отговорнии за убийства, не могат да изнасят лекции на Турция, цитира думите му турското англоезично издание  Daily Sabah \r\nПрезидентът направи забележките в отговор на изявления на някои западни страни, които критикуват решението на Върховния избирателен съвет (ВИС) за повторно провеждане на избори в Истанбул. \r\n\"Турция е независима, суверенна и демократична страна, която вярва във върховенството на закона. Турция не е ничия отговорност\", заяви Ердоган на 39-ата традиционна вечеря Ифтар в Истанбул. \r\nВ понеделник ВИС прие възражението на управляващата Партия на справедливостта и развитието (ПСР) срещу резултатите от местните избори в Истанбул и обяви, че изборите ще бъдат проведени отново на 23 юни. \r\nЕрдоган също така отхвърли израелското нападение над офиса на Анадолската агенция (АА) в Ивицата Газа, заявявайки, че това е опит да се възпрепятства информирането за \"техните мръсните дела\" по света. \r\n\"Израелската администрация със смелостта, която е придобила от мълчанието на международната общност, стига до бомбардиране на  на медиите и хуманитарните агенции и те са бомбардирали нашата агенция \"Анадолу\", заяви той. \r\n\"Всичко това става , защото те не искат мръсната им работа да бъде оповестена публично. Който разгласява тази мръсна работа е враг за тях\", каза Ердоган. \r\nЕрдоган добави, че въпреки израелските \"политики на тормоз\" АА продължава да работи с максимални усилия. \r\nМиналата седмица израелски изтребители напълно унищожиха седем етажната сграда в град Газа, в която се намира офисът на агенцията.", "date": "2019.05.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/05/13/2657039/tass-premierat-na-litva-prizna-izbornoto-si-porazhenie-i-obyavi-che-shte-podade-ostavka.html", "text": "Премиерът Саулюс Скверниалис, който се кандидатира за президент на Литва на президентските избори, проведени в неделя, призна поражението си и потвърди намерението си да подаде оставка пред националната телевизия, цитиран от  TACC . \r\n\"Тенденцията с преброяването на гласовете говори за нашето поражение. Приемам това като оценка на работата ми като политик, като премиер и подавам оставка\", отбеляза той. \r\nСлед преброяването на бюлетините от 1586 от общо 1972 избирателни секции (информация в реално време се публикува на уебсайта на Главната избирателна комисия), Скверналис, преди това на второ място след водещия икономист Гитанас Науседа (31.52%), загуби тази позиция с 22.24% от гласовете срещу бившия министър на финансите Ингрида Шимоните (26,76%). Разликата между тях се формира и започва да нараства, след като избирателната комисия започна да получава информация от избирателните секции на най-големите градове в страната. \r\nСпоред общата статистика вече е ясно, че нито един от кандидатите, общо девет, няма да получи повече от 50% от необходимите за победата гласове. Това означава, че след две седмици ще се проведе втори тур на изборите.  \r\nПрезидентът на Литва се избира чрез всеобщи преки избори за срок от пет години.  Юлиян Марков", "date": "2019.05.13", "title": "ТАСС: Премиерът на Литва призна изборното си поражение и обяви, че ще подаде оставка"}
{"url": "http://www.focus-news.net/news/2019/05/13/2657040/moskovskiy-komsomolets-novata-amerikanska-tendentsiya-neprimirimost-kam-inakomislieto-vmesto-svoboda-na-slovoto.html", "text": "Агенция „Фокус“ представя авторския материал на Михаил Таратута, журналист-американист: Новата американска тенденция – непримиримост към инакомислието, вместо свобода на словото, публикуван в руския вестник  “Московский комсомолец“ , без редакторска намеса. \r\nПопитайте ме с какво са уникални САЩ и ще отговоря на първо място – със своето устройство, със своята политическа система. Разбира се, можете безкрайно да изброявате недостатъците на тази страна (и наистина има много такива), можете да бъдете възмутени от нейните настоящи политики и политици, но не може да се отрече, че нейните „бащи-основатели“ са белязани от гениален пръст. Системата на балансирания контрол, хоризонтална и вертикална децентрализация на властта, други елементи и принципи на политическия живот се оказват толкова успешни, че съществуват почти два и половина века и позволяват на страната да се превърне във велика сила, която е станала място за привличане на милиони хора от цял свят. \r\nНо, както във всяка конструкция, нещо се разпада с течение на времето, нещо се покрива с ръжда и плесен, което изисква ремонт и почистване. Изграждането на американската държавност не е изключение. От тези поразени места, като журналист, аз съм впечатлен преди всичко от първоначалния постулат в списъка на правата и свободите на американците, известен като Първата поправка на Конституцията. Става дума за свободата на изразяване - свободата на словото, печата, съвестта, събранията. \r\nСвободата на изразяване и мнение, във всякаква форма, чак до изгарянето на националния флаг или похода на презрените неонацисти в страната, винаги ми се струваше също толкова типично за американското наследство като Дисниленд или Холивуд. Всеки гражданин сам или с група сътрудници, а още повече и пресата, може безстрашно да клевети президента, Конгреса и всъщност всеки или всичко. Той може свободно да изразява всякакви идеи - от гениални до най-идиотски, публично да проповядва всякакви политически възгледи - от традиционното до най-радикалното и дори мизантропното. \r\nДобро или лошо, но беше. Въпреки това, наскоро, по-точно, с пристигането на Тръмп в Белия дом, нещо в страната започна да се променя. Появата му раздели Америка на два лагера. В едно - поддръжници на президента, републиканците и всички други консерватори, чак до най-радикалните. В другия, опонентите на Тръмп, демократи и други либерали, някои от които са също толкова радикални, колкото и техните десни противници. Наскоро се случи да се потопя в атмосферата на този втори лагер. Беше в Калифорния, където прекарах около месец. \r\nТози щат е традиционно известен със своето либерално отношение и, между другото, оттам започва движението на хипитата. В Калифорния прекрасните, но отчаяно причудливи идеи на \"прогресистите\", лявото крило на Демократическата партия, са много популярни. Например идеите за универсално безплатно здравеопазване и образование за сметка на прекалено високите данъци за богатите (70%) и за корпорациите (90%) - нещо като добре познатото „разделяй и владей”. Те са готови сериозно да подкрепят най-радикалните екологични идеи, като например фантастичен проект за пълно изоставяне на използването на газ, нефт и въглища като гориво. И нищо, че тези и подобни проекти ще изискват десетки, ако не и стотици трилиони долари, които съществуват в Америка или дори в целия свят. Но кой разглежда тези трилиони, когато всичко звучи толкова ярко, изкусително и много либерално! \r\nВ Калифорния огромното мнозинство обикновено гласува за демократите и е подозрително към републиканците. Но едно нещо е недоверието, а съвсем друго е нетолерантността, която наскоро се превърна в характерна черта на либерализма не само в Калифорния, но и в редица други места - главно в големите градове и университетските кампуси. Днес либералите са обзети от нетолерантност към всичко свързано с републиканците - към всякакви консервативни идеи и ценности, към симпатичната републиканска преса, към републиканския символизъм, но преди всичко - и това е най-важното! - Доналд Тръмп. \r\nТук, в университетите, само една гледна точка има право на обществено съществуване - разбира се, либерална. Андрей Коробков, професор в Университета на Тенеси, заявява:  \"имаме две категории професори и студенти, също\", които силно заявяват своя либерализъм и омразата си към Тръмп, и тези, които мълчат. Изразяването на известна симпатия или подкрепа за политиката на Тръмп или неговата персона става достатъчно опасно за кариера като политик, журналист или професор.\" \r\nВ действителност, когато студенти да намерят за обидно изявление на преподавател в социалните мрежи, те организират протестни кампании срещу него, приличащи по-скоро на тормоз, и в резултат на това университетските власти предпочитат да заглушат скандала, освобождавайки преподавателя. \r\nСлучва се, че нетърпимостта към други възгледи намира чисто физически израз. Наскоро, например, в Университета на Мисури в Канзас Сити, студент заля с някаква отвратителна смес консервативния политически коментатор Майкъл Ноулс, който говореше там. Ноулс изнесе лекция на тема „Мъжете не са жени“, която в ухото на лявото крило на либералите звучи като открит сексизъм, подчертавайки превъзходството на мъжете. \r\nКакто разбрах от разговор с човек, работещ в престижния университет в Бъркли, от моя страна би било много неразумно да се явявам на територията на тази образователна институция с републикански символи, например, с стикер на тандема Тръмп-Пенс. Шансовете са добри да се върна от там със счупени очила. Не е изненадващо, че от известно време този университет е престанал да кани консервативни преподаватели, въпреки отдавна установените традиции за представяне на различните политически позиции на младите хора. Днес учениците живеят в балон от само една система от вярвания и се научават да мразят онези, които не ги споделят. \r\nТака че в редица от най-престижните университети, принадлежащи към така наречената „Бръшлянена лига“ отидоха още по-далеч. Те започнаха да изнасят лекционни курсове по \"антитръмпизъм\". Така на лекции в Корнелския университет за сегашния президент на САЩ говорят в контекста на фашизма. В Колумбийския идването на Тръмп се сравнява с  предстоящия Апокалипсис. В Харвард името му е свързано с появата на ерата на фалшивите  новини. \r\nНай-голямата младежка организация, Фондация \"Млада Америка\", проведе изследвания в 50 водещи университети и колежи в страната и откри 250 различни курса, които оспорват идеите и ценностите на консерватизма и самото президентство на Тръмп. Според говорителя на фондацията Спенсър Браун, тези кампуси са лишени от интелектуално разнообразие, те са обитавани от леви професори, учители и администратори, които се стремят да внушават идеи за левия път на по-младото поколение. И - добавям и аз - нетолерантност към всякакви алтернативи. \r\nВсички тези хора са си присвоили правото да решават какво е правилно в този живот и какво не, какво може да се каже и какво е забранено. В много случаи те са готови да защитават правото си с юмруци. Ситуацията е такава, че други термини, теми, теории се признават в университетските градове като недопустими от гледна точка на либералните идеи за расовите или половите отношения, религиозните или други възгледи, възприети там. Много професори предпочитат да заобиколят тези минни полета, а не да повдигат опасни теми, дори и само за образователни цели. Но бойците за чистотата на своите възгледи намират жертвите си сред другите дисиденти - не минава и ден, че няма съобщения за опити да затворят устата на противниците. \r\nСитуацията ескалира до такава степен, че преди месец и половина президентът Тръмп подписа указ, който задължава да се спре федералното финансиране за научни изследвания в университети, които не предоставят свобода на словото в техните университети. Когато президентът обяви своя указ, той цитира като пример историята на Хейдън Уилямс, който е бил бит в университета Бъркли, когато е водил кампания за присъединяване към консервативна организация. \r\nМоже би не толкова първосигнално, но принудата към единомислие преобладава в много търговски дружества. Особено известни са калифорнийските гиганти „Фейсбук“, „Епъл“ и „Гугъл“. Пресата страда от същото нещастие, а заразата не подминава и личния живот. \r\nМоже да е преувеличение, но ми се струваше, че непримиримостта към инакомислието все повече се превръща в символ на днешния живот. И все пак, мисля, че този проблем няма да трае вечно, само защото няма да има Америка без свобода на словото. \r\nЩе попитате как влия това на Русия? Но проблемът е, че сегашната беда е засегнала всички аспекти на живота, включително отношенията на САЩ със света. Не на последно място с Русия тази тенденция като че ли лиши Америка от възможността да преговаря за нещо, да търси компромиси. Но с такива гигантски арсенали на ядрени оръжия, както в Съединените щати и Русия, оръжията, насочени един към друг, не може да не се договорят, дори ако за Америка сме съвсем не бели и пухкави, като облаци.  Юлиян Марков", "date": "2019.05.13", "title": "„Московский Комсомолец“: Новата американска тенденция – непримиримост към инакомислието, вместо свобода на словото"}
{"url": "http://www.focus-news.net/news/2019/05/13/2657041/the-guardian-malko-e-veroyatno-priemane-na-sdelka-za-brekzit-bez-vtori-referendum.html", "text": "Кейр Стармър изрази съмнения, че всяка междупартийна сделка по Брекзит, в която липсва потвърдителен референдум, няма да може да премине през парламента, предупреждавайки, че до 150 депутати от лейбъристите ще отхвърлят споразумение, което не включва референдум, пише британският вестник  The Guardian . \r\nМинистърът в сянка за Брекзит каза, че се опасява, че партията рискува да загуби оставащите си гласоподаватели след по-лошите от очакваното загуби на местните избори, но предупреди, че лейбъристи се изкушават да гласуват за либералдемократите или партията на промяната във Великобритания, че само партията на Джереми Корбин може да проведе нов референдум. \r\nСтармър, адвокат за човешките права от 20 години, трябва да бъде ключовото лице на кампанията за изборите в ЕС, която ще бъде формулирана като битка на ценностите. \r\nСпоред него изборите на 23 май ще бъдат борба и лейбъристите не може да говорят само за толерантност и интернационализъм срещу популисти като Фарадж и Робинсън. \r\n\"Значителен брой депутати от лейбъристите, вероятно 120, ако не и 150, не биха подкрепили сделката, ако не получи потвърдителен вот\", каза той. \"Ако целта на упражнението е да се получи устойчиво мнозинство, в продължение на няколко седмици или месеци след изпълнението, не можете да се откажете от втори референдум.\" \r\nПо-рано Стармър даде ясно да се разбере, че той подкрепя референдум за всяка договорена сделка, за разлика от министъра за бизнеса в сянка, Ребека Лонг-Бейли, която заяви, че референдум може да не е необходим, ако лейбъристите се споразумеят за правилната сделка.  Юлиян Марков", "date": "2019.05.13", "title": "The Guardian: Малко е вероятно приемане на сделка за Брекзит без втори референдум"}
{"url": "http://www.focus-news.net/news/2019/05/13/2657043/iztichane-na-gaz-zatvori-za-kratko-glaven-pat-e-79-obzor.html", "text": "Заради изтичането на пропан бутан бе затворен участъкът от главен път Е-79 в посока София при изхода на Благоевград. Инцидентът бе регистриран след 8.00 ч. на 12 май. По първоначална информация ставаше дума за произшествие с цистерна. Екипи на пожарната извършваха обезопасяване на района. Превозното средство, превозвало газта, изчакваше на бензиностанция. Областният управител на Благоевград Бисер Михайлов уточни, че спукана гума е довела до аварията. След като е сменена гумата на тежкотоварния автомобил, той бе преместен от пътя и движението бе освободено преди 10.00 ч.  \r\nНяма данни за пострадали вследствие на инцидента.", "date": "2019.05.13", "title": "Изтичане на газ затвори за кратко главен път Е-79 (ОБЗОР)"}
{"url": "http://www.focus-news.net/news/2019/05/13/2657046/afp-prezidentat-na-litva-shte-bade-izbran-na-vtori-tur.html", "text": "Президентът на Литва ще бъде избран на втори тур, след като никой от кандидатите не събра 50 процента от гласовете на проведените в неделя избори, предава  AFP . \r\nИкономистът и новак в политиката, Гитанас Науседа, поведе в първия кръг на президентските избори в Литва в неделя и ще се изправи пред Ингрида Шимоните, консервативен бивш финансов министър, в балотажа на 26 май, който ще се съсредоточи върху неравенството и бедността в балтийската държава от еврозоната. \r\nЛевият министър-председател Саулюс Сквернелис обеща да подаде оставка, след като бе елиминиран от втория тур, защото завърши на трето място. \r\nПризнавайки, че \"провалът да влезе във втория кръг, е оценка за мен като политик\", Сквернелис каза пред репортери, че ще \"се оттегли на 12 юли\". \r\nТой не изключи предсрочни избори. Следващите редовни парламентарни избори се очакват през октомври 2020 г. \r\nНауседа, обещавайки да търси политическата среда и да изгради социална държава, спечели 31,07% от гласовете, според почти пълни официални резултати. \r\nНа второ място е Шимоните, която е популярна сред богатите и образовани градски гласоподаватели. Тя спечели 29,46% от гласовете. \r\n44-годишната Шимоните, технократ, която също предупреждава за задълбочаване на неравенството и разделението между градските и селските райони, обеща да го намали, като запази растежа на икономиката. \r\nСъс своите социално-либерални схващания, Шимоните подкрепя еднополовите партньорства, които все още предизвикват противоречия в предимно католическата страна.  Юлиян Марков", "date": "2019.05.13", "title": "AFP: Президентът на Литва ще бъде избран на втори тур"}
{"url": "http://www.focus-news.net/news/2019/05/13/2657044/the-independent-britanskite-glasopodavateli-smyatat-che-pravitelstvoto-e-otdelilo-tvarde-mnogo-vreme-na-brekzit.html", "text": "Почти три четвърти от гласоподавателите смятат, че правителството е отделило твърде много време за Брекзит за сметка на решаването на други важни въпроси, установи ново проучване, цитирано от британския вестник  The Independent . \r\nПроучването на BMG, поръчано от вестника установи, че 74 процента от гласоподавателите смятат, че министрите са „забравили“ за важни вътрешни въпроси и са насочили твърде много внимание към преговорите за оттеглянето на Великобритания от ЕС. 36% заявяват, че са категорично съгласни с предложението, докато още 38% са съгласни. \r\nБрекзит доминираше в дневния ред на парламента през последните месеци, като новото законодателство беше почти изчерпано, тъй като министрите фокусираха усилията си върху опитите да осигурят подкрепата на парламента за сключване на сделка. \r\nВ няколко случая Камарата на общините е приключвала с часове по-рано от планираното, защото депутатите няма какво да обсъждат. \r\nПозицията за липсата на фокус върху други области на политиката е много по-висок сред по-възрастните гласоподаватели, като 81% от 55- до 64-годишните и 79% от възрастните над 65 години казват, че министрите са били твърде заети с Брекзит. \r\nТова може да отразява загрижеността на гласоподавателите относно нарастващата криза в области като социалните грижи. Планът за социални грижи на правителството бе обещано да бъде обявен преди април, но все още предстои да бъде публикуван \r\nГневът на фокуса на правителството върху Брекзит е последователен сред поддръжниците на всички основни политически партии. Докато 81 на сто от поддръжниците на лейбъристите и 82 на сто от либералдемократите смятат, че министрите са прекалено заети от напускането на Великобритания от ЕС, същото мислят и 70 на сто от консервативните поддръжници. Дори мнозинството от поддръжниците на ЮКип (70%) и поддръжниците на Брекзит-партията (62%) са съгласни.  Юлиян Марков", "date": "2019.05.13", "title": "The Independent: Британските гласоподаватели смятат, че правителството е отделило твърде много време на Брекзит"}
{"url": "http://www.focus-news.net/news/2019/05/13/2657045/daily-express-pregovaryashtite-ot-es-sa-bili-porazeni-ot-glupostta-na-britanskiya-pregovaryasht-ekip.html", "text": "Преговарящите от ЕС са били поразени от глупостта на британския преговарящ екип, пише журналистът Ник Ферари в британския вестник  Daily Express , представен от Агенция „Фокус“ без редакторска намеса. \r\n„Извън времето, без връзка с умовете им. Това беше седмицата, която най-накрая показа (ако имаше някакво съмнение) колко голяма е разликата между нас, които очакват някаква форма на политическо ръководство, и тези, които са натоварени да правят точно това, но се оказаха напълно неспособни да го осигурят и са също така зашеметяващо глухи за настроението на нацията. \r\nЗа по-малко от две седмици изборите, които никога не трябваше да се провеждат и бяха фактически считани за неподходящи преди почти три години, ще се случат. Дори в края на миналия месец Тереза Мей попита какво ще направи обществото \"ако бъде поискано да гласува\" на изборите за Европейски парламент и предупреди, че е \"неприемливо\" и може да засили недоволството. Най-сетне тя е права за едно нещо! Но ако оставим настрана политическата позиция, цената на тези (надяваме се) напълно безсмислени избори предизвиква повръщане. \r\nКак смее това правителство да ни изнася лекции за мерките за строги икономии и бюджетен контрол, след като позволява да бъдат изразходвани до 150 милиона паунда за евроизбори. Ако последната цел на правителството за Брекзит бъде изпълнена - несъмнено толкова вероятно, колкото да се сблъскате с  Джулиан Асандж - датата на излизане може да бъде най-скоро на 1 август. Това би означавало, че тези новоизбрани членове на ЕП биха работили няколко седмици \r\nПостоянно ни се казва, че правителството работи \"усърдно\" и \"полезно\", за да извади Великобритания от ЕС - уверения като обещания от от Мери Попинс: лесно се правят, лесно се нарушават. \r\nКонсерваторите са едва четвърти в проучванията за тези избори и, като се вземат предвид главозамайващи неточности в анкетите, това е толкова неудобно, колкото е заслужено. На частен брифинг миналата седмица някои от преговарящите от ЕС за Брекзит преди почти три години разкриха, че са влезли в разговори, страхувайки се как биха могли да достигнат уменията на своите колеги от Великобритания. В действителност те са били смаяни от липсата на насоки и глупостта от нашия екип. \r\nСякаш това не беше достатъчно голям сигнал за „прекъсването на връзката“ между нас и тези в странния Уестминстърски свят, пристигнаха новините за скандала с другите разходите на депутатите. Почти невероятно е да се научиш, след 10 години, откакто разбрахме, че безброй депутати са отчитали всичките си разходи в от парламента. Беше разкрито, че надзорният орган на Парламента, Независимият орган за стандартизация на парламента, се е опитал да спре новините, че 377 депутати (доста над половината) са спрели официалните си кредитни карти.  Юлиян Марков", "date": "2019.05.13", "title": "Daily Express: Преговарящите от ЕС са били поразени от глупостта на британския преговарящ екип"}
{"url": "http://www.focus-news.net/news/2019/05/13/2657047/pregovorite-s-folksvagen-dovedoha-do-zadochen-spor-mezhdu-bivsh-i-nastoyasht-prezident-obzor.html", "text": "Преговорите с „Фолксваген“ доведоха до задочен спор между президента в периода 2012 – 2017 г. Росен Плевнелиев и настоящия държавен глава Румен Радев. В свое изказване пред журналисти в Асеновград президентът Радев, заяви, че има важни теми, по които съгласието между институциите в България е важно, и като пример посочи привличането на стратегически инвеститор в областта на автомобилостроенето. „Специално за завода на „Фоксваген“ поканих германския президент, имах много ползотворни разговори с него и водената от него делегация. Изрично по мое настояване посетихме водещо немско предприятие и то в района на Пловдив, за да може чрез немските медии да стигне до широката немска общественост посланието, че нашият модел на икономическо сътрудничество е успешен и че България е надеждна и перспективна дестинация. Преди два дни получих много ласкаво и обнадеждаващо писмо от президента Щайнмайер и всичко това е изцяло в подкрепа на българското правителство. Ще бъда първият, който ще поздрави кабинета, когато сключи договор със стратегически инвеститор\", каза държавният глава. \r\nТова изказване предизвика реакцията на бившия президент Росен Плевнелиев, който заяви за Агенция „Фокус“, че Румен Радев и неговият екип нямат нищо общо с преговорите с „Фолксваген“. По думите му те се водят вече повече от година и са между „Шкода“, която е дъщерно дружество на „Фолксваген“, и правителството и Автомобилния къстлер. Плевнелиев подчерта, че в делегацията на немския президент не е имало представител на концерна на „Фолксваген“. По думите му политическото говорене на президента Румен Радев за преговорите с „Фолксваген“ ще доведе до негативна реакция от страна на инвеститора. „Оттук нататък, ако нещо се случи, а решението по тази инвестиция може да се вземе много скоро – буквално в следващите дни, но може и да бъде наложено, спокойно можем да посочим президента Румен Радев като отговорен за едно крайно неадекватно действие в последния момент. Той иска да отреже лентичката, иска да се закичи със славата за нещо, за което нито е допринесъл, нито е заслужил. Мисля, че действието на президента Радев е още едно доказателство за това, че днес виждаме големия сблъсък между популисти от една страна – тези, които практически се борят за народната любов, включително и манипулирайки народа, и от друга страна обществено отговорните лидери, които работят за тази стратегическа инвестиция – мълчат, работят здраво, преговарят. И всичко това, за да може наистина да се увенчаем с успех“, коментира Плевнелиев.", "date": "2019.05.13", "title": "Преговорите с „Фолксваген“ доведоха до задочен спор между бивш и настоящ президент (ОБЗОР)"}
{"url": "http://www.focus-news.net/news/2019/05/13/2657049/", "text": "Джереми Корбин е под нов натиск, след като двама от най-висшите му партийни сътрудници поискаха втори референдум за излизането на Обединеното кралство от Европейския съюз, пише британският вестник  The Telegraph \r\nТом Уотсън, неговият заместник, в понеделник ще призове партията да следва своите ценности, като предложи ясен ангажимент за втори референдум за Брекзит. \r\nСър Кейр Стармър, министърът в сянка за Брекзит, каза, че втори референдум трябва да бъде част от всяко споразумение между партиите, за да се подкрепи споразумението с ЕС на Тереза Мей в Камарата на общините. \r\nСър Кейр заяви пред The Guardian в неделя вечерта: \"Значителен брой депутати от лейбъристите, вероятно 120, ако не и 150, не биха подкрепили сделката, ако не бъде съпроводена с втори референдум. \r\n\"Ако целта е да се получи устойчиво мнозинство, в продължение на няколко седмици или месеци след изпълнението, не можете да отхвърлите втори реферндум.\" \r\nИзточници твърдят, че преговорите между старши консерватори и лейбъристи, които продължават вече пет седмици са все по-близо до срив. \r\nЕкипи от двете партии трябва да се срещнат отново в понеделник за нови разговори. Но Тереза Мей и Джереми Корбин не са планирани да се срещнат, което предполага, че евентуално споразумение е далеч. \r\nПрез уикенда министрите се опитаха да окажат натиск върху лейбъристите, за да подкрепят споразумението в замяна на отстъпки за митнически режим, права на работниците и защита на околната среда, като ясно заявиха, че правителството ще се обърне към Европейския съюз тази седмица, за да види кога могат да започнат преговорите за отстъпки в политическата декларация, която ще управлява отношенията между Великобритания и ЕС след Брекзит.  Юлиян Марков", "date": "2019.05.13", "title": "The Daily Telegraph: Джереми Корбин е под натиск за втори референдум"}
{"url": "http://www.focus-news.net/news/2019/05/13/2657051/tassministrite-na-vanshnite-raboti-na-velikobritaniya-frantsiya-i-germaniya-shte-obsadyat-iranskoto-yadreno-sporazumenie.html", "text": "Британският външен министър Джереми Хънт ще обсъди в понеделник в Брюксел с колегите си от Франция и Германия, както и с първия дипломат на ЕС Федерика Могерини, отговорът на последното изявление на Техеран относно Съвместния всеобхватен план за действие (СВПД) за ядрената програма на Иран, съобщиха от британското външно министерство, цитирано от  TAСС . \r\nТрите европейски страни, както е подчертано в съобщението, „ще разгледат бъдещия си отговор на иранските заплахи и ще обсъдят напредъка в усилията на Европа да гарантира продължаването на по-нататъшната законна търговия с Иран, за да се гарантира изпълнението на сделката, докато Иран спазва своите задължения по СВПД “. \r\nВъв връзка с предстоящото пътуване до Хънт в Брюксел, представител на външното министерство заяви: \"Тази сделка все още отваря най-добрите перспективи за предотвратяване на надпреварата за ядрени оръжия в Близкия изток. Докато Иран спазва споразумението, Обединеното кралство ще остане ангажирано със споразумението с Иран.\" \r\nВ изявлението се добавя, че след срещата на Хънт миналата седмица с държавния секретар на САЩ Майкъл Помпео, ръководителят на британското външно министерство \"искаше да се срещне с колегите от европейските страни , подписали споразумението при първата възможност да се споразумеят за отговор на тревожното изявление на Иран\". \r\nМиналата сряда иранският президент Хасан Роухани обяви, че Техеран е решил частично да спре изпълнението на редица задължения по СВПД за иранската ядрена програма. Става дума за два параграфа от СВПД, отнасящи се до спирането за 60 дни на продажбата на обогатен уран и тежка вода, намиращи се в Иран. Роухани добави, че \"другите участници имат 60 дни, за да изпълнят задълженията си по отношение на банковия сектор и въпросите на иранската търговия с петрол.\"  Юлиян Марков", "date": "2019.05.13", "title": "ТАСС:Министрите на външните работи на Великобритания, Франция и Германия ще обсъдят Иранското ядрено споразумение"}
{"url": "http://www.focus-news.net/news/2019/05/13/2657054/veliko-tarnovo-nad-160-000-posetiteli-sabra-osmiyat-natsionalen-sabor-na-ovtsevadite.html", "text": "Кочът Джеки спечели 1000 лева за своя стопанин на осмия Национален събор на овцевъдите в България, който се провежда край Петропавловския манастир до  Лясковец, съобщават  организаторите . Със своите 151 килограма расовото животно победи в организираното за първи път на събора състезание за най-тежък коч. Надпреварата се оказа много оспорвана, а претенденти за призовото място бяха 17 мъжки животни от различни породи. Седем здрави мъже с големи усилия качиха Джеки на кантара, който безпристрастно отчете тегло  от 151 килограма. Кочът от порода Черноглава плевенска обра овациите на публиката и спечели на стопанина си Красимир Митков първото място в състезанието и премията от 1000 лева. Второ в надпреварата със 147 килограма тегло бе класирано животно от същата порода, а най-лекият коч в състезанието се оказа 95,5 килограма. \r\n27 мъже, жени и деца се включиха в състезанието по ръчно доене на овце. Най-сръчен  се оказа Бойко Георгиев от Нови пазар, издоил 1,200 литра за 47 секунди, а на второ място в надпреварата се класира сестра му Василена. Най-малкият участник, показал умения в ръчното доене бе 7-годишната Габриела Дончева. \r\nЗа 15,34 минути руното на овце от порода Синтетична Популация Българска Млечна свали Бойчо Бойчев от Котел в петъчната ръчна стрижба с овчарска ножица. Втори се класира Фефзи Мехмедов от село Орловец, а трети – Катин Георгиев от Нови пазар. \r\nПобедителите във фермерските състезания, освен аплодисментите на стотиците зрители, получиха и парични награди 300 лева за първо място, 200 лева за второ място и 100 лева за трето място. \r\nНационалният събор на овцевъдите продължи край Петропавловския манастир и на 12 май с изложение и аукцион на чистопородни овце и кози, изложение на селскостопанска техника и оборудване, фермерски пазар, фолклорен конкурс „Заблеяло ми агънце“, изложение на занаяти, кулинарни атракции, музейни  експозиции, спектакъл на Прабългарска школа „Бага-Тур“ и народни веселби. По традиция беше сготвен и гергьовски курбан, като тази година негов майстор ще е фермерът-овцевъд Димитър Вършилов от село Брестник. \r\nСъборът се организира от Национална овцевъдна и козевъдна асоциация (НОКА), със съдействието на Министерството на земеделието, храните и  горите на Република България и подкрепата на общините Велико Търново, Лясковец и Горна Оряховица.", "date": "2019.05.13", "title": "Велико Търново: Над 160 000 посетители събра Осмият национален събор на овцевъдите"}
{"url": "http://www.focus-news.net/news/2019/05/13/2657053/pregled-na-osnovnite-temi-v-britanskiya-pechat-agentsiya-fokus.html", "text": "Искането на част от лейбъристите за втори референдум като условие за подкрепа на сделката на Тереза Мей с ЕС и проучване, показващо умората от Брекзит \r\n*** Кейр Стармър изрази съмнения, че всяка междупартийна сделка по Брекзит, в която липсва потвърдителен референдум, няма да може да премине през парламента, предупреждавайки, че до 150 депутати от лейбъристите ще отхвърлят споразумение, което не включва референдум, пише британският вестник  The Guardian . \r\nМинистърът в сянка за Брекзит каза, че се опасява, че партията рискува да загуби оставащите си гласоподаватели след по-лошите от очакваното загуби на местните избори, но предупреди, че лейбъристи се изкушават да гласуват за либералдемократите или партията на промяната във Великобритания, че само партията на Джереми Корбин може да проведе нов референдум. \r\nСтармър, адвокат за човешките права от 20 години, трябва да бъде ключовото лице на кампанията за изборите в ЕС, която ще бъде формулирана като битка на ценностите. \r\nСпоред него изборите на 23 май ще бъдат борба и лейбъристите не може да говорят само за толерантност и интернационализъм срещу популисти като Фарадж и Робинсън. \r\n\"Значителен брой депутати от лейбъристите, вероятно 120, ако не и 150, не биха подкрепили сделката, ако не получи потвърдителен вот\", каза той. \"Ако целта на упражнението е да се получи устойчиво мнозинство, в продължение на няколко седмици или месеци след изпълнението, не можете да се откажете от втори референдум.\" \r\nПо-рано Стармър даде ясно да се разбере, че той подкрепя референдум за всяка договорена сделка, за разлика от министъра за бизнеса в сянка, Ребека Лонг-Бейли, която заяви, че референдум може да не е необходим, ако лейбъристите се споразумеят за правилната сделка. \r\n*** Почти три четвърти от гласоподавателите смятат, че правителството е отделило твърде много време за Брекзит за сметка на решаването на други важни въпроси, установи ново проучване, цитирано от британския вестник  The Independent . \r\nПроучването на BMG, поръчано от вестника установи, че 74 процента от гласоподавателите смятат, че министрите са „забравили“ за важни вътрешни въпроси и са насочили твърде много внимание към преговорите за оттеглянето на Великобритания от ЕС. 36% заявяват, че са категорично съгласни с предложението, докато още 38% са съгласни. \r\nБрекзит доминираше в дневния ред на парламента през последните месеци, като новото законодателство беше почти изчерпано, тъй като министрите фокусираха усилията си върху опитите да осигурят подкрепата на парламента за сключване на сделка. \r\nВ няколко случая Камарата на общините е приключвала с часове по-рано от планираното, защото депутатите няма какво да обсъждат. \r\nПозицията за липсата на фокус върху други области на политиката е много по-висок сред по-възрастните гласоподаватели, като 81% от 55- до 64-годишните и 79% от възрастните над 65 години казват, че министрите са били твърде заети с Брекзит. \r\nТова може да отразява загрижеността на гласоподавателите относно нарастващата криза в области като социалните грижи. Планът за социални грижи на правителството бе обещано да бъде обявен преди април, но все още предстои да бъде публикуван \r\nГневът на фокуса на правителството върху Брекзит е последователен сред поддръжниците на всички основни политически партии. Докато 81 на сто от поддръжниците на лейбъристите и 82 на сто от либералдемократите смятат, че министрите са прекалено заети от напускането на Великобритания от ЕС, същото мислят и 70 на сто от консервативните поддръжници. Дори мнозинството от поддръжниците на ЮКип (70%) и поддръжниците на Брекзит-партията (62%) са съгласни. \r\n*** Преговарящите от ЕС са били поразени от глупостта на британския преговарящ екип, пише журналистът Ник Ферари в британския вестник  Daily Express , представен от Агенция „Фокус“ без редакторска намеса. \r\n„Извън времето, без връзка с умовете им. Това беше седмицата, която най-накрая показа (ако имаше някакво съмнение) колко голяма е разликата между нас, които очакват някаква форма на политическо ръководство, и тези, които са натоварени да правят точно това, но се оказаха напълно неспособни да го осигурят и са също така зашеметяващо глухи за настроението на нацията. \r\nЗа по-малко от две седмици изборите, които никога не трябваше да се провеждат и бяха фактически считани за неподходящи преди почти три години, ще се случат. Дори в края на миналия месец Тереза Мей попита какво ще направи обществото \"ако бъде поискано да гласува\" на изборите за Европейски парламент и предупреди, че е \"неприемливо\" и може да засили недоволството. Най-сетне тя е права за едно нещо! Но ако оставим настрана политическата позиция, цената на тези (надяваме се) напълно безсмислени избори предизвиква повръщане. \r\nКак смее това правителство да ни изнася лекции за мерките за строги икономии и бюджетен контрол, след като позволява да бъдат изразходвани до 150 милиона паунда за евроизбори. Ако последната цел на правителството за Брекзит бъде изпълнена - несъмнено толкова вероятно, колкото да се сблъскате с  Джулиан Асандж - датата на излизане може да бъде най-скоро на 1 август. Това би означавало, че тези новоизбрани членове на ЕП биха работили няколко седмици \r\nПостоянно ни се казва, че правителството работи \"усърдно\" и \"полезно\", за да извади Великобритания от ЕС - уверения като обещания от от Мери Попинс: лесно се правят, лесно се нарушават. \r\nКонсерваторите са едва четвърти в проучванията за тези избори и, като се вземат предвид главозамайващи неточности в анкетите, това е толкова неудобно, колкото е заслужено. На частен брифинг миналата седмица някои от преговарящите от ЕС за Брекзит преди почти три години разкриха, че са влезли в разговори, страхувайки се как биха могли да достигнат уменията на своите колеги от Великобритания. В действителност те са били смаяни от липсата на насоки и глупостта от нашия екип. \r\nСякаш това не беше достатъчно голям сигнал за „прекъсването на връзката“ между нас и тези в странния Уестминстърски свят, пристигнаха новините за скандала с другите разходите на депутатите. Почти невероятно е да се научиш, след 10 години, откакто разбрахме, че безброй депутати са отчитали всичките си разходи в от парламента. Беше разкрито, че надзорният орган на Парламента, Независимият орган за стандартизация на парламента, се е опитал да спре новините, че 377 депутати (доста над половината) са спрели официалните си кредитни карти. \r\n*** Джереми Корбин е под нов натиск, след като двама от най-висшите му партийни сътрудници поискаха втори референдум за излизането на Обединеното кралство от Европейския съюз, пише британският вестник  The Telegraph \r\nТом Уотсън, неговият заместник, в понеделник ще призове партията да следва своите ценности, като предложи ясен ангажимент за втори референдум за Брекзит. \r\nСър Кейр Стармър, министърът в сянка за Брекзит, каза, че втори референдум трябва да бъде част от всяко споразумение между партиите, за да се подкрепи споразумението с ЕС на Тереза Мей в Камарата на общините. \r\nСър Кейр заяви пред The Guardian в неделя вечерта: \"Значителен брой депутати от лейбъристите, вероятно 120, ако не и 150, не биха подкрепили сделката, ако не бъде съпроводена с втори референдум. \r\n\"Ако целта е да се получи устойчиво мнозинство, в продължение на няколко седмици или месеци след изпълнението, не можете да отхвърлите втори реферндум.\" \r\nИзточници твърдят, че преговорите между старши консерватори и лейбъристи, които продължават вече пет седмици са все по-близо до срив. \r\nЕкипи от двете партии трябва да се срещнат отново в понеделник за нови разговори. Но Тереза Мей и Джереми Корбин не са планирани да се срещнат, което предполага, че евентуално споразумение е далеч. \r\nПрез уикенда министрите се опитаха да окажат натиск върху лейбъристите, за да подкрепят споразумението в замяна на отстъпки за митнически режим, права на работниците и защита на околната среда, като ясно заявиха, че правителството ще се обърне към Европейския съюз тази седмица, за да види кога могат да започнат преговорите за отстъпки в политическата декларация, която ще управлява отношенията между Великобритания и ЕС след Брекзит.", "date": "2019.05.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/05/13/2657052/afp-silno-zemetresenie-v-panama-predizvika-neznachitelni-razrusheniya-pet-dushi-sa-raneni.html", "text": "Земетресение с магнитуд 6,1 удари Панама в неделя, наранявайки най-малко пет души и причинявайки щети, предава  AFP .  \r\nСилното земетресение e станалo на дълбочина от 37 километра в най-западната част на страната, близо до границата с Коста Рика, според Геоложката служба на САЩ. \r\nНационалната система за гражданска защита съобщи , че пет души са били наранени, а четири къщи са били повредени от земетресението, което е ударило на 22 км от град Пуерто Армуел в 14:24 в неделя местно време (22:24 българско време) \r\nНе е имало предупреждение за цунами, издадено от Центъра за предупреждение за цунами в Тихия океан.  Юлиян Марков", "date": "2019.05.13", "title": "АFP: Силно земетресение в Панама предизвика незначителни разрушения, пет души са ранени"}
{"url": "http://www.focus-news.net/news/2019/05/13/2657042/tass-ekvador-shte-predade-na-sasht-vsichki-dokumenti-ostanali-ot-dzhulian-asandzh.html", "text": "Главната прокуратура на Еквадор реши да прехвърли в САЩ всички документи, както и някои лични вещи на основателя на организацията \"Уикилийкс\" Джулиан Асандж, който бе арестуван  в посолството на страната в Лондон, съобщава испанският вестник El Pais, цитиран от  TACC \r\nСпоред информацията прокуратурата ще претърси стаята, където е живял Асандж през последните седем години като се очаква всички негови документи, мобилни телефони, компютри и други устройства да бъдат прехвърлени в САЩ. Предполага се, че обискът ще се проведе на 20 май. \r\nПрез 2006 г. Асандж основава портала „Уикилийкс“, който публикува тайна информация за дейността на няколко правителства, включително САЩ. Опасявайки се от екстрадиране в Съединените щати от Швеция, където две жени го обвиняват в сексуален тормоз и изнасилване, през 2012 г. той търси убежище в посолството на Еквадор в Лондон, където пребивава непрекъснато почти седем години. \r\nПрез април Еквадор отказа да му предостави по-нататъшно убежище, след което Асандж бе арестуван от полицията за това, че не се е явил в съда в Лондон по призовка от 2012 г., както и въз основа на искане за екстрадиция, подадено от САЩ към британските власти през 2018 година. На 1 май лондонски съд осъди Асандж на 50 седмици затвор за нарушаване на условията за освобождаване под гаранция.  Юлиян Марков", "date": "2019.05.13", "title": "ТАСС: Еквадор ще предаде на САЩ всички документи, останали от Джулиан Асандж"}
{"url": "http://www.focus-news.net/news/2019/05/13/2657056/pregled-na-osnovnite-temi-v-ruskiya-pechat-agentsiya-fokus.html", "text": "Предстоящата визита на Майкъл Помпео в Русия, ситуацията в Приднестровието, търговската война между САЩ и Китай и свободата на словото в САЩ са сред темите на руския печат на 13 май. \r\n*** Държавният секретар на САЩ Майк Помпео разкри подробностите за планираното пътуване до Русия, което ще се проведе на 13 и 14 май, пише руският вестник   „Известия“ .  \r\nПо думите му, по време на преговорите ще бъде разгледана ситуацията във Венецуела, Афганистан и Сирия. \r\nСпоред дипломата, президентът на САЩ Доналд Тръмп го е инструктирал да отиде в Русия, където ще бъдат обсъдени широк кръг въпроси. \"Има много области, в които, надявам се, можем да намерим общи интереси с Русия,\" каза той в интервю за CNBC. \r\n„Ако Москва и Вашингтон не намерят общи интереси, тогава всеки ще си върви по свой начин,“ уточни Помпео.  \r\n„Но това е важно. Спомням си, че когато бях директор на ЦРУ, работих в тясно сътрудничество с руската страна в борбата срещу тероризма ”, каза той. Помпео подчерта, че сътрудничеството с Руската федерация в тази област може да спаси живота на гражданите на Русия и на Съединените щати. \r\nСпоред държавния секретар двете страни  могат да работят заедно в Сирия и Афганистан. \r\nНа 10 май стана известно, че Помпео ще посети Москва и Сочи на 13 и 14 май. Един от основните въпроси в разговорите на държавния секретар на САЩ с руския президент Владимир Путин и външния министър Сергей Лавров ще бъде контролът върху оръжията. \r\nДържавният секретар ще се срещне в Москва със служителите на американското посолство, представители на американската бизнес общност и студенти. Освен това той планира да положи венец на гроба на Незнайния воин. \r\n***  Властите в Молдова предложиха на Организацията за сигурност и сътрудничество в Европа (ОССЕ) да инспектират съвместно складовете за боеприпаси в Приднестровието, пише на електронната си страница руският вестник  „Независимая газета“ . Тези складове, обаче са руски и са охранявани от руски военни. Лидерът на Социалдемократическата партия на Молдова Виктор Шелин поясни, че Кишинев има намерение да обсъди въпроса с Приднестровието, за да го внесе за обсъждане на преговорите във формата „5+2“ (Молдова, Приднестровие – страни по преговорите, Русия, Украйна и ОССЕ – посредници, ЕС и САЩ –наблюдатели). Целта е да бъдат изведени руските войски от региона.  \r\nВ Кишинев казват, че не знаят какво има в складовете, а за да има ясна картина е необходима проверка.  \r\nЗаместник министър-председателят по реинтеграцията Кристина Лесник заяви, че Кишинев е призовал за провеждане на такава инспекция и през миналата година, но безуспешно.  \r\n„Тези боеприпаси могат да предизвикат кризисна ситуация и е важно да се определи, какво могат да направят конституционните власти за обезпечаване на сигурността. Аз смятам, че ефективна инспекция с участието на заинтересованите страни, в това число ОССЕ, ще помогне да разберем, какво можем да направим с боеприпасите, които повече не отговарят на критериите за обслужване“, заяви Лесник.  \r\nОт своя страна специалният представител на ОССЕ за процеса на приднестровското урегулиране Франко Фратни заяви, че се работи по въпроса за организиране на посещение в Приднестровието за проверка на складовете.  \r\n*** В материал със заглавие „Война от (не)местно значение“ руският вестник  “Российская газета“   анализира последните събития в търговския спор между САЩ и Китай. Материалът е представен без редакторска намеса. \r\nУвеличаването на американските мита върху китайските стоки, които по света се възприемат като победа над Поднебесната империя в търговската война - както каза Тръмп по този повод, \"отлично за Съединените щати, а не за Китай\", ще доведе до глобална анархия. Това заяви в интервю за вестник Le Parisien френският външен министър Жан-Ив Льо Дриан. \r\nИзводите, направени от външния министър на Франция, са изненадващо сходни с тези, които Сергей Лавров многократно е изразявал. „Главните принципи и основи на международния живот понастоящем се разбиват, не се спазват институциите, договорите, по-ранните обещания и граници“, твърди Дриан. Според него \"някои се застъпват, че отношенията между държавите вече не трябва да се основават на сътрудничество, а на конфронтация на силата\". В същото време френският министър, като виновник в сегашното състояние на нещата, посочва американския президент, но споменава за равновесие Русия и Китай, като други причини. \r\nНо европейските притеснения не трогват Белия дом, където те разглеждат икономическия диалог с Китай само като двустранен въпрос, който няма нищо общо със Стария свят. Тръмп вече обяви предстоящото увеличение на митата върху вноса на китайски стоки в САЩ в размер на 300 милиарда долара. Още 200 милиарда мита на стоки от Китай са наложени от 10 май. Белият дом обясни своите решения с ниската ефективност на преговорите с Пекин, който отказа да се срещне с Вашингтон. Това потвърди вицепремиерът на Държавния съвет на Китайската народна република Лиу Хе: \"Всяка страна има важни фундаментални въпроси, ние по никакъв начин не можем да правим отстъпки по тези въпроси\". Тръмп обясни нежеланието си да изчака постигането на търговската сделка с Пекин в предизборен стил: той казва, че Китай умишлено забавя преговорите в очакване на кандидат от Демократическата партия да спечели през 2020 година. Но настоящият президент на Съединените щати не позволи на китайците да \"продължат да ограбват Съединените щати с 500 милиарда на година\". Така, според Тръмп, Китай трябва да побърза с търговска сделка преди изборите в Америка - в противен случай, след следващата победа на сегашния собственик на Белия дом, в която той никога не се съмнява, условията, при които американците ще бъдат готови да преговарят с Китай, ще станат по-строги. \r\nВ Китай, представеният ултиматум се третира сдържано, дори иронично. \"Вие не можете безкрайно да проявявате гняв\", заяви вицепремиерът  Лиу, като посъветва Тръмп в интервю за Централна телевизия. Впрочем, призовавайки за предпазливост Вашингтон Китай имаше предвид не само търговски въпроси. Както подчерта Лиу, Китай и Съединените щати \"имат много общи интереси, ние сме изправени пред много общи противници и за да решим всички тези проблеми, е необходимо сътрудничеството между двете страни.\" \r\nНамекът е ясен: взаимодействието между САЩ и Китай не е ограничено до търговията, а отказът на Белия дом да вземе предвид този аспект изглежда недалновиден. За това в интервю за CBS News говори и американският бивш министър на отбраната и бивш шеф на ЦРУ Робърт Гейтс. Той обвини администрацията на Тръмп, че няма стратегия, как да изгради отношения с Пекин, особено в дългосрочен план. „Вашингтон е толкова погълнат в настоящия момент, че е много трудно да накараме важни хора да погледнат напред във  времето и да си помислят:„ Какво искаме да имаме след пет години с една или друга страна или по отношение на някои от нашите задачи “, размишлява над сегашната ситуация Гейтс. \r\n*** Агенция „Фокус“ представя авторския материал на Михаил Таратута, журналист-американист: Новата американска тенденция – непримиримост към инакомислието, вместо свобода на словото, публикуван в руския вестник  “Мосакоский комсомолец“ , без редакторска намеса. \r\nПопитайте ме с какво са уникални САЩ и ще отговоря на първо място – със своето устройство, със своята политическа система. Разбира се, можете безкрайно да изброявате недостатъците на тази страна (и наистина има много такива), можете да бъдете възмутени от нейните настоящи политики и политици, но не може да се отрече, че нейните „бащи-основатели“ са белязани от гениален пръст. Системата на балансирания контрол, хоризонтална и вертикална децентрализация на властта, други елементи и принципи на политическия живот се оказват толкова успешни, че съществуват почти два и половина века и позволяват на страната да се превърне във велика сила, която е станала място за привличане на милиони хора от цял свят. \r\nНо, както във всяка конструкция, нещо се разпада с течение на времето, нещо се покрива с ръжда и плесен, което изисква ремонт и почистване. Изграждането на американската държавност не е изключение. От тези поразени места, като журналист, аз съм впечатлен преди всичко от първоначалния постулат в списъка на правата и свободите на американците, известен като Първата поправка на Конституцията. Става дума за свободата на изразяване - свободата на словото, печата, съвестта, събранията. \r\nСвободата на изразяване и мнение, във всякаква форма, чак до изгарянето на националния флаг или похода на презрените неонацисти в страната, винаги ми се струваше също толкова типично за американското наследство като Дисниленд или Холивуд. Всеки гражданин сам или с група сътрудници, а още повече и пресата, може безстрашно да клевети президента, Конгреса и всъщност всеки или всичко. Той може свободно да изразява всякакви идеи - от гениални до най-идиотски, публично да проповядва всякакви политически възгледи - от традиционното до най-радикалното и дори мизантропното. \r\nДобро или лошо, но беше. Въпреки това, наскоро, по-точно, с пристигането на Тръмп в Белия дом, нещо в страната започна да се променя. Появата му раздели Америка на два лагера. В едно - поддръжници на президента, републиканците и всички други консерватори, чак до най-радикалните. В другия, опонентите на Тръмп, демократи и други либерали, някои от които са също толкова радикални, колкото и техните десни противници. Наскоро се случи да се потопя в атмосферата на този втори лагер. Беше в Калифорния, където прекарах около месец. \r\nТози щат е традиционно известен със своето либерално отношение и, между другото, оттам започва движението на хипитата. В Калифорния прекрасните, но отчаяно причудливи идеи на \"прогресистите\", лявото крило на Демократическата партия, са много популярни. Например идеите за универсално безплатно здравеопазване и образование за сметка на прекалено високите данъци за богатите (70%) и за корпорациите (90%) - нещо като добре познатото „разделяй и владей”. Те са готови сериозно да подкрепят най-радикалните екологични идеи, като например фантастичен проект за пълно изоставяне на използването на газ, нефт и въглища като гориво. И нищо, че тези и подобни проекти ще изискват десетки, ако не и стотици трилиони долари, които съществуват в Америка или дори в целия свят. Но кой разглежда тези трилиони, когато всичко звучи толкова ярко, изкусително и много либерално! \r\nВ Калифорния огромното мнозинство обикновено гласува за демократите и е подозрително към републиканците. Но едно нещо е недоверието, а съвсем друго е нетолерантността, която наскоро се превърна в характерна черта на либерализма не само в Калифорния, но и в редица други места - главно в големите градове и университетските кампуси. Днес либералите са обзети от нетолерантност към всичко свързано с републиканците - към всякакви консервативни идеи и ценности, към симпатичната републиканска преса, към републиканския символизъм, но преди всичко - и това е най-важното! - Доналд Тръмп. \r\nТук, в университетите, само една гледна точка има право на обществено съществуване - разбира се, либерална. Андрей Коробков, професор в Университета на Тенеси, заявява:  \"имаме две категории професори и студенти, също\", които силно заявяват своя либерализъм и омразата си към Тръмп, и тези, които мълчат. Изразяването на известна симпатия или подкрепа за политиката на Тръмп или неговата персона става достатъчно опасно за кариера като политик, журналист или професор.\" \r\nВ действителност, когато студенти да намерят за обидно изявление на преподавател в социалните мрежи, те организират протестни кампании срещу него, приличащи по-скоро на тормоз, и в резултат на това университетските власти предпочитат да заглушат скандала, освобождавайки преподавателя. \r\nСлучва се, че нетърпимостта към други възгледи намира чисто физически израз. Наскоро, например, в Университета на Мисури в Канзас Сити, студент заля с някаква отвратителна смес консервативния политически коментатор Майкъл Ноулс, който говореше там. Ноулс изнесе лекция на тема „Мъжете не са жени“, която в ухото на лявото крило на либералите звучи като открит сексизъм, подчертавайки превъзходството на мъжете. \r\nКакто разбрах от разговор с човек, работещ в престижния университет в Бъркли, от моя страна би било много неразумно да се явявам на територията на тази образователна институция с републикански символи, например, с стикер на тандема Тръмп-Пенс. Шансовете са добри да се върна от там със счупени очила. Не е изненадващо, че от известно време този университет е престанал да кани консервативни преподаватели, въпреки отдавна установените традиции за представяне на различните политически позиции на младите хора. Днес учениците живеят в балон от само една система от вярвания и се научават да мразят онези, които не ги споделят. \r\nТака че в редица от най-престижните университети, принадлежащи към така наречената „Бръшлянена лига“ отидоха още по-далеч. Те започнаха да изнасят лекционни курсове по \"антитръмпизъм\". Така на лекции в Корнелския университет за сегашния президент на САЩ говорят в контекста на фашизма. В Колумбийския идването на Тръмп се сравнява с  предстоящия Апокалипсис. В Харвард името му е свързано с появата на ерата на фалшивите  новини. \r\nНай-голямата младежка организация, Фондация \"Млада Америка\", проведе изследвания в 50 водещи университети и колежи в страната и откри 250 различни курса, които оспорват идеите и ценностите на консерватизма и самото президентство на Тръмп. Според говорителя на фондацията Спенсър Браун, тези кампуси са лишени от интелектуално разнообразие, те са обитавани от леви професори, учители и администратори, които се стремят да внушават идеи за левия път на по-младото поколение. И - добавям и аз - нетолерантност към всякакви алтернативи. \r\nВсички тези хора са си присвоили правото да решават какво е правилно в този живот и какво не, какво може да се каже и какво е забранено. В много случаи те са готови да защитават правото си с юмруци. Ситуацията е такава, че други термини, теми, теории се признават в университетските градове като недопустими от гледна точка на либералните идеи за расовите или половите отношения, религиозните или други възгледи, възприети там. Много професори предпочитат да заобиколят тези минни полета, а не да повдигат опасни теми, дори и само за образователни цели. Но бойците за чистотата на своите възгледи намират жертвите си сред другите дисиденти - не минава и ден, че няма съобщения за опити да затворят устата на противниците. \r\nСитуацията ескалира до такава степен, че преди месец и половина президентът Тръмп подписа указ, който задължава да се спре федералното финансиране за научни изследвания в университети, които не предоставят свобода на словото в техните университети. Когато президентът обяви своя указ, той цитира като пример историята на Хейдън Уилямс, който е бил бит в университета Бъркли, когато е водил кампания за присъединяване към консервативна организация. \r\nМоже би не толкова първосигнално, но принудата към единомислие преобладава в много търговски дружества. Особено известни са калифорнийските гиганти „Фейсбук“, „Епъл“ и „Гугъл“. Пресата страда от същото нещастие, а заразата не подминава и личния живот. \r\nМоже да е преувеличение, но ми се струваше, че непримиримостта към инакомислието все повече се превръща в символ на днешния живот. И все пак, мисля, че този проблем няма да трае вечно, само защото няма да има Америка без свобода на словото. \r\nЩе попитате как влия това на Русия? Но проблемът е, че сегашната беда е засегнала всички аспекти на живота, включително отношенията на САЩ със света. Не на последно място с Русия тази тенденция като че ли лиши Америка от възможността да преговаря за нещо, да търси компромиси. Но с такива гигантски арсенали на ядрени оръжия, както в Съединените щати и Русия, оръжията, насочени един към друг, не може да не се договорят, дори ако за Америка сме съвсем не бели и пухкави, като облаци.", "date": "2019.05.13", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/05/13/2657057/ivitsa-dachich-zapadat-okazva-natisk-varhu-sarbiya-zaradi-otnosheniyata-s-rusiya.html", "text": "Западът оказва натиск върху Белград поради развитието на отношенията с Русия и други страни, заяви сръбският външен министър Ивица Дачич в интервю за телевизионния канал RT,цитиран от  РИА Новости \r\nРъководителят на външното министерство отбеляза, че Белград „вече е свикнал”, че е подлаган на натиск отвън. \r\n\"Ние сме устойчиви на натиск. Западът ще има възражения по всеки въпрос. Въведохме безвизов режим с Китай - Западът е против. Въведохме такъв и с Индия и Индонезия – Западът е против. С Русия – пак против. Подписахме съглашение за  свободна търговия с Евразийския икономически съюз – също е  недоволен. Явно не го устройва, когато Сърбия установява такива отношения. Когато с Китай дружат Хърватия, Унгария. Германия, Западът не възразява“, коментира Дачич. \r\nМинистърът добави, че към страната му се прилагат двойни стандарти. \r\n\"Германия и в северните европейски страни могат да използват газа, преминаващ през \"Северен поток\", но не трябва да купуват руски газ сърбите - това им влияе негативно на тях (на Запада – бел.ред)! Но германците или други не им влияят негативно! Двойни стандарти! Но ние с тях се сблъскваме постоянно“, оплака се дипломатът. \r\nДачич каза още, че Сърбия вече е започнала да полага 400 километра от газопровода „Турски поток” и изрази надежда, че „всичко ще бъде наред в България и няма да има пречки”. Според министъра руският газопровод е основната причина за политически натиск върху Белград, но „никой друг не предлага газ на Сърбия”.  Юлиян Марков", "date": "2019.05.13", "title": "Ивица Дачич: Западът оказва натиск върху Сърбия заради отношенията с Русия"}
{"url": "http://www.focus-news.net/news/2019/05/13/2657059/pazardzhik-elektrorazpredelitelnoto-druzhestvo-v-grada-dade-ukazaniya-na-abonatite-pri-gramotevichni-buri.html", "text": "Със зачестяването на гръмотевични бури през пролетта е необходимо абонатите на електрическата мрежа да бъдат особено внимателни, съобщи за  Радио „Фокус“ – Пазарджик  Крум Косев от Пресцентъра на електророзпределителното дружество. При гръмотевични бури е необходимо да се изключат от контакта телевизор, компютър, климатик, CD и DVD или други електрически уреди. Той припомни, че мълниезащитната инсталация на всяка сграда трябва да бъде заземена съгласно изискванията и периодично проверявана, а за защита на домакинските уреди и вътрешната електрическа инсталация е препоръчително да има монтирана катодна защита в ел. табло на сградата или устройства като UPS, протектори и разклонители с предпазител и/или катоден отвод. „Ако по време на гръмотевична буря се намирате на открито, сред природата, трябва по възможност отдалечете се от електропроводи и да не хващате  метални конструкции, огради, парапети и други метални заграждения. При къмпингуване, ако вашата каравана или палатка влезе в контакт със скъсан или повреден електрически проводник или се намира в близост до повредения електропровод, незабавно се отдалечете и останете на безопасно място до пристигане на аварийна група“, уточни Косев.  Той допълни, че ако проводникът е паднал на земята, не трябва да се докосва. \r\nАлбена ЖИЛЕКОВА", "date": "2019.05.13", "title": "Пазарджик: Електроразпределителното дружество в града даде указания на абонатите при гръмотевични бури"}
{"url": "http://www.focus-news.net/news/2019/05/13/2657058/pregled-na-mezhdunarodnite-novini-do-6-chasa-agentsiya-fokus.html", "text": "По време на най-агресивните протести на опозицията през последните месеци в събота вечер в албанската столица Тирана, пострадаха 15 служители на силите на реда, предава кореспондентът на Македонската информационна агенция (МИА), цитиран от  TACC . \r\n\"Днес е най-важният ден за свобода или смърт! Искаме същата Албания като цяла Европа\", заяви в обръщението си към сегашния премиер Еди Рамa ръководителят на опозиционната Демократическа партия (ДП) Лулзим Баша. Според лидера на опозицията, без тях изборите няма да се проведат \"нито през юни тази или следващата година\" и те сами няма да се откажат от исканията за \"оставка на престъпния Рама\". \r\nВ събота вечер хиляди привърженици на опозицията, водени от Лулзим Баша, бившия албански президент и премиер Сали Бериша, както и Моника Круемади, лидер на Движението за социалистическа интеграция (СДИ), се събраха пред сградата на парламента, където се опитаха да пробият полицейски кордон с димни бомби. От сградата на парламента демонстрантите отидоха пред полицейското управление с искане да освободят един от организаторите на по-ранните протести Саит Долапи. Протестиращите счупиха няколко прозореца на полицейската сграда. \r\nПрезидентът Илир Мета призова протестиращите да се въздържат от насилие, докато ръководителят на албанското правителство Еди Рама нарече поведението на опозицията „сляпа политика”. Вътрешният министър Сандер Леши отбеляза, че използваните от опозицията методи \"унищожават Албания\". \r\n\"С използването на коктейли \"Молотов\", \"не се строи демокрацията, а се унищожава Албания. Това не може да бъде позволено! Призовавам отговорните граждани да се въздържат от нападения срещу институции. Никой не смее да подпали отново Албания!\" - подчерта Леши. \r\nСъботните протести в Тирана, в резултат на които бяха задържани повече от 50 души, станаха четвърти поред от началото на текущата година. Опозиционери, водени от лидера на ДП Баша, настояват за оставката на сегашното правителство и възнамеряват да бойкотират предстоящите общински избори в края на юни. Организираните досега протести на опозицията бяха придружени от опити за насилствено влизане в сградата на парламента, сблъсъци между демонстранти и полицията. Към днешна дата са образувани наказателни дела срещу 33 души. \r\n*** С официална церемония и високи военни и държавни почести, новият президент на страната Стево Пендаровски влезе в президентския дворец Вила Водно. На входа на резиденция Водно вече бившият президент Георги Иванов представи президентския си кабинет, информира македонският телевизионен канал  ”TB 21” . \r\nСлед това президентът Пендаровски се срещна с бившия президент Георги Иванов. След като предаде позицията, Иванов напусна резиденцията, а Пендаровски го изпратил като нов домакин. Иванов не бе достъпен днес за медийни изявления, но написа в профила си в социалната мрежа „Фейсбук“: \r\n„С огромна чест, задоволство и отговорност изпълнявах длъжността Президент на републиката през изминалите десет години. От сърце благодаря на македонския народ и на македонските граждани за оказаното доверие и подкрепа. Бъдете здрави и не забравяйте, че само сплотени и обединени, с взаимна почит ще постигнем просперираща и успешна Македония!“  \r\nСлед заминаването на Иванов, новият президент Стево Пендаровски проведе двустранна среща с президента на България Румен Радев, както и  с президента на Албания Илир Мета. С президента на Косово Хашим Тачи и Сърбия Александър Вучич се срещна в Събранието. Също така, президентът Пендаровски проведе двустранна среща с външния министър на Черна гора Сърджан Дарманович, със заместник-министъра на външните работи на Турция Фарук Каймакчи и със заместник държавния секретар на Министерството на външните работи на Полша Пйетер Вавжик. \r\n*** Морските претенции на държави-членки на ЕС, които нарушават законните права на трети страни, не могат да бъдат представени като външни граници на ЕС, заяви в събота турски официален представител, цитиран от  Anadolu Agency . \r\nЧагатай Ерчиес, изпълняващ длъжността генерален директор в турското външно министерство, описа морските претенции на Гърция и кипърските гърци като \"максималистични\" и заявява, че те се основават на правото на островите на изключителна икономическа зона (ИИЗ) и континенталния шелф (КШ). \r\n„Правото и ограничаването не са едно и също нещо. Островите могат да получат нулева или намалена ИИЗ / КШ, ако тяхното наличие нарушава справедливото разграничаване. Това е основен принцип на международното право ”, пише Ерчиес в социалната мрежа „Туитър“. \r\n„Крайните морски граници могат да се определят само чрез споразумения (без да се нарушават възможните граници на трети страни) или чрез съдебни спорове. При липса на споразумение преобладават припокриващи се морски претенции”, добави той. \r\nТурският служител каза още: \"Морските претенции на страните-членки на ЕС, нарушаващи законните права на трети страни, не могат да бъдат представени като външни граници на ЕС.\" \r\n„Това наистина е грубо нарушение на международното право. Турция е твърдо решена да продължи да защитава собствените си права и правата на кипърските турци в Кипър, \"добави той. \r\nПървият сеизмичен кораб на Турция, „Барбарос“, закупен от Норвегия през 2013 г., извършва проучвания в Средиземно море от април 2017 г. \r\n*** Гърция се опитва да злоупотреби с международни организации, включително НАТО, и да ги привлече в споровете в Егейско море, за да оправдае своите национални позиции, съобщи в неделя външното министерство на Турция, цитирано от турския проправителствен вестник  Yeni Safak . \r\nВ изявление на външното министерство на Турция се казва, че източнобеломорски острови са поставени под демилитаризиран статут по силата на няколко международни споразумения, включително Договора от Лозана от 1923 г. и Парижкия договор от 1947 г. \r\n\"Тези договори забраняват милитаризацията на източните острови на Егейско море. Те са в сила и по този начин са правно обвързващи за Гърция, налагайки правни задължения на тази страна\", се казва в изявлението. \r\n\"Докато споровете за Егейско море между Гърция и Турция се решават чрез двустранни канали, опитите на Гърция, нашия съсед и съюзник, да злоупотребяват с международни организации, включително НАТО, и да ги привлича в тези спорове с цел оправдаване на нейните национални позиции, не са нищо ново ”, добави той. \r\nВъншното министерство заяви, че е договорено, че военните кораби, които работят в Егейско море в рамките на дейността на НАТО, ще се въздържат от посещение на Егейски острови под демилитаризиран статут съгласно международното право, включително с цел зареждане или посещения на пристанища. \r\nВ изявлението се добавя, че тези кораби могат да действат само в Егейско море въз основа на дипломатически разрешения, издадени едновременно от Турция и Гърция за определени зони в морето. \r\nВ него се казва, че дейността на НАТО се осъществява в подкрепа на усилията за спиране на незаконната миграция, дължаща се на хуманитарни проблеми, при съгласието на Турция. \r\n„По този повод ние отново подновяваме призива си към Гърция да сложи край на своята политика на неспазване на международното право, историческите факти и законните права и интереси на Турция и да се откаже от усилията си да създава фактически ситуации\", се казва в изявлението. \r\n*** Гръцкото външно министерство реагира остро на твърдението на турското дипломатическо ведомство, че Гърция иска да вкара НАТО в спор между нея и Турция, пише електронното издание на гръцкия вестник  Kahimerini . \r\nПо-рано в неделя говорителят на турското външно министерство Хами Аксой осъди \"опитите на Гърция, нашия съсед и съюзник, да злоупотреби с международни организации, включително НАТО, и да ги привлече в тези спорове с цел да оправдае националните си позиции\", добавяйки, че те не са нови. \r\nАксой потвърди сегашната позиция на Турция, че „островите от Източно Егейско море са поставени под демилитаризиран статут по силата на няколко международни споразумения, включително Договора от Лозана от 1923 г. и Парижкия договор от 1947 г.“ и че следователно „военните кораби“ които действат в Егейско море в рамките на дейността на НАТО, ще се въздържат от посещение на Егейски острови под демилитаризиран статут съгласно международното право, включително с цел зареждане или посещение на пристанища. “Нарушаването на тези условия, заяви Аксой, също би нарушило политиката на Алианса въздържане от участие в двустранни спорове между съюзниците.\" \r\nВ отговор говорителят на гръцкото външно министерство Александрос Генмиматас заяви, че „такива неприемливи и неоснователни претенции срещу Гърция подкопават стабилността на региона и сближаването на Алианса. Подобни твърдения нямат абсолютно никакво приложение в международното право и на тях е отговорено по подходящ начин и многократно.” \r\nОстаналата част от изявлението е както следва: \r\n„Напомняме на Турция, че правният статут на Егейско море е изрично и безспорно изяснен от Договора от Лозана от 1923 г. и Парижкия договор от 1947 г. Последният обаче не предоставя права на Турция, тъй като тя не е една от страните по договора. \r\nОсвен това, въз основа на разпоредбите на Хартата на Обединените нации, Гърция никога няма да се откаже от правото си да предприеме подходящи мерки за правна защита и защита на своя суверенитет и териториална цялост. \r\nОсвен това Турция предлага еднакво неоснователни твърдения за институционалното функциониране на НАТО и за осъществяването на неговите операции в Егейско море, които неправомерно възпрепятства. \r\nПризоваваме Турция да спазва задълженията си, произтичащи от член 1 от Договора от Вашингтон и член 2, параграф 4 от Хартата на ООН, и да се въздържа изцяло от всякаква заплаха от използване на насилие или незаконни едностранни действия. Ключовото условие за стабилността в нашия бурен регион е стриктното прилагане на международното право и морското право, както се прилага, а не както Турция иска да тълкува произволно, единствена в  света. \r\nСамо в този контекст може да се проведе честен диалог.\" \r\nДоговорът от Лозана наистина предвижда демилитаризация на гръцките острови Лемнос и Самотраки, които са най-близо до пролива Дарданели. Същият договор демилитаризира пролива Дарданелите и два турски острова близо до него. \r\nДоговорът от Монтрьо, подписан през 1936 г., 13 години след Лозана, изрично дава на Турция правото да ремилитаризира тази зона. То не дава изрично на Гърция същото право - никой не знае защо - но Турция по това време изрично и официално призна, че същата разпоредба се прилага и за двата гръцки острова. \r\nГръцките острови Лесбос, Хиос, Самос и Икария бяха частично демилитаризирани с Договора от Лозана. Но договорът позволи на Гърция да запази „обичайния брой” сили, за да осигури мира. Частичната демилитаризация ограничава по същество вида на военната инфраструктура, разрешена на островите: Гърция не може да поддържа военноморска база или да издига укрепления. \r\nДоговорът от Париж през 1947 г. е подписан между 20 съюзници от Втората световна война и Италия. Той даде на Гърция островите Додеканези, като предвижда тяхната демилитаризация. Тълкуването на Гърция е, че тази клауза го обвързва с другите страни по Договора, но не и с Турция, която не е страна по Договора. \r\n*** Главната прокуратура на Еквадор реши да прехвърли в САЩ всички документи, както и някои лични вещи на основателя на организацията \"Уикилийкс\" Джулиан Асандж, който бе арестуван  в посолството на страната в Лондон, съобщава испанският вестник El Pais, цитиран от  TACC \r\nСпоред информацията прокуратурата ще претърси стаята, където е живял Асандж през последните седем години като се очаква всички негови документи, мобилни телефони, компютри и други устройства да бъдат прехвърлени в САЩ. Предполага се, че обискът ще се проведе на 20 май. \r\nПрез 2006 г. Асандж основава портала „Уикилийкс“, който публикува тайна информация за дейността на няколко правителства, включително САЩ. Опасявайки се от екстрадиране в Съединените щати от Швеция, където две жени го обвиняват в сексуален тормоз и изнасилване, през 2012 г. той търси убежище в посолството на Еквадор в Лондон, където пребивава непрекъснато почти седем години. \r\nПрез април Еквадор отказа да му предостави по-нататъшно убежище, след което Асандж бе арестуван от полицията за това, че не се е явил в съда в Лондон по призовка от 2012 г., както и въз основа на искане за екстрадиция, подадено от САЩ към британските власти през 2018 година. На 1 май лондонски съд осъди Асандж на 50 седмици затвор за нарушаване на условията за освобождаване под гаранция. \r\n*** Президентът на Литва ще бъде избран на втори тур, след като никой от кандидатите не събра 50 процента от гласовете на проведените в неделя избори, предава  AFP . \r\nИкономистът и новак в политиката, Гитанас Науседа, поведе в първия кръг на президентските избори в Литва в неделя и ще се изправи пред Ингрида Шимоните, консервативен бивш финансов министър, в балотажа на 26 май, който ще се съсредоточи върху неравенството и бедността в балтийската държава от еврозоната. \r\nЛевият министър-председател Саулюс Сквернелис обеща да подаде оставка, след като бе елиминиран от втория тур, защото завърши на трето място. \r\nПризнавайки, че \"провалът да влезе във втория кръг, е оценка за мен като политик\", Сквернелис каза пред репортери, че ще \"се оттегли на 12 юли\". \r\nТой не изключи предсрочни избори. Следващите редовни парламентарни избори се очакват през октомври 2020 г. \r\nНауседа, обещавайки да търси политическата среда и да изгради социална държава, спечели 31,07% от гласовете, според почти пълни официални резултати. \r\nНа второ място е Шимоните, която е популярна сред богатите и образовани градски гласоподаватели. Тя спечели 29,46% от гласовете. \r\n44-годишната Шимоните, технократ, която също предупреждава за задълбочаване на неравенството и разделението между градските и селските райони, обеща да го намали, като запази растежа на икономиката. \r\nСъс своите социално-либерални схващания, Шимоните подкрепя еднополовите партньорства, които все още предизвикват противоречия в предимно католическата страна. \r\n*** Земетресение с магнитуд 6,1 удари Панама в неделя, наранявайки най-малко пет души и причинявайки щети, предава  AFP .  \r\nСилното земетресение e станалo на дълбочина от 37 километра в най-западната част на страната, близо до границата с Коста Рика, според Геоложката служба на САЩ. \r\nНационалната система за гражданска защита съобщи , че пет души са били наранени, а четири къщи са били повредени от земетресението, което е ударило на 22 км от град Пуерто Армуел в 14:24 в неделя местно време (22:24 българско време) \r\nНе е имало предупреждение за цунами, издадено от Центъра за предупреждение за цунами в Тихия океан. \r\n*** Държавният секретар на САЩ Майк Помпео разкри подробностите за планираното пътуване до Русия, което ще се проведе на 13 и 14 май, пише руският вестник   „Известия“ .  \r\nПо думите му, по време на преговорите ще бъде разгледана ситуацията във Венецуела, Афганистан и Сирия. \r\nСпоред дипломата, президентът на САЩ Доналд Тръмп го е инструктирал да отиде в Русия, където ще бъдат обсъдени широк кръг въпроси. \"Има много области, в които, надявам се, можем да намерим общи интереси с Русия,\" каза той в интервю за CNBC. \r\n„Ако Москва и Вашингтон не намерят общи интереси, тогава всеки ще си върви по свой начин,“ уточни Помпео.  \r\n„Но това е важно. Спомням си, че когато бях директор на ЦРУ, работих в тясно сътрудничество с руската страна в борбата срещу тероризма ”, каза той. Помпео подчерта, че сътрудничеството с Руската федерация в тази област може да спаси живота на гражданите на Русия и на Съединените щати. \r\nСпоред държавния секретар двете страни  могат да работят заедно в Сирия и Афганистан. \r\nНа 10 май стана известно, че Помпео ще посети Москва и Сочи на 13 и 14 май. Един от основните въпроси в разговорите на държавния секретар на САЩ с руския президент Владимир Путин и външния министър Сергей Лавров ще бъде контролът върху оръжията. \r\nДържавният секретар ще се срещне в Москва със служителите на американското посолство, представители на американската бизнес общност и студенти. Освен това той планира да положи венец на гроба на Незнайния воин.", "date": "2019.05.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/13/2657037/rossiyskaya-gazeta-voyna-ot-nemestno-znachenie.html", "text": "В материал със заглавие „Война от (не)местно значение“ руският вестник  “Российская газета“   анализира последните събития в търговския спор между САЩ и Китай. Материалът е представен без редакторска намеса. \r\nУвеличаването на американските мита върху китайските стоки, които по света се възприемат като победа над Поднебесната империя в търговската война - както каза Тръмп по този повод, \"отлично за Съединените щати, а не за Китай\", ще доведе до глобална анархия. Това заяви в интервю за вестник Le Parisien френският външен министър Жан-Ив Льо Дриан. \r\nИзводите, направени от външния министър на Франция, са изненадващо сходни с тези, които Сергей Лавров многократно е изразявал. „Главните принципи и основи на международния живот понастоящем се разбиват, не се спазват институциите, договорите, по-ранните обещания и граници“, твърди Дриан. Според него \"някои се застъпват, че отношенията между държавите вече не трябва да се основават на сътрудничество, а на конфронтация на силата\". В същото време френският министър, като виновник в сегашното състояние на нещата, посочва американския президент, но споменава за равновесие Русия и Китай, като други причини. \r\nНо европейските притеснения не трогват Белия дом, където те разглеждат икономическия диалог с Китай само като двустранен въпрос, който няма нищо общо със Стария свят. Тръмп вече обяви предстоящото увеличение на митата върху вноса на китайски стоки в САЩ в размер на 300 милиарда долара. Още 200 милиарда мита на стоки от Китай са наложени от 10 май. Белият дом обясни своите решения с ниската ефективност на преговорите с Пекин, който отказа да се срещне с Вашингтон. Това потвърди вицепремиерът на Държавния съвет на Китайската народна република Лиу Хе: \"Всяка страна има важни фундаментални въпроси, ние по никакъв начин не можем да правим отстъпки по тези въпроси\". Тръмп обясни нежеланието си да изчака постигането на търговската сделка с Пекин в предизборен стил: той казва, че Китай умишлено забавя преговорите в очакване на кандидат от Демократическата партия да спечели през 2020 година. Но настоящият президент на Съединените щати не позволи на китайците да \"продължат да ограбват Съединените щати с 500 милиарда на година\". Така, според Тръмп, Китай трябва да побърза с търговска сделка преди изборите в Америка - в противен случай, след следващата победа на сегашния собственик на Белия дом, в която той никога не се съмнява, условията, при които американците ще бъдат готови да преговарят с Китай, ще станат по-строги. \r\nВ Китай, представеният ултиматум се третира сдържано, дори иронично. \"Вие не можете безкрайно да проявявате гняв\", заяви вицепремиерът  Лиу, като посъветва Тръмп в интервю за Централна телевизия. Впрочем, призовавайки за предпазливост Вашингтон Китай имаше предвид не само търговски въпроси. Както подчерта Лиу, Китай и Съединените щати \"имат много общи интереси, ние сме изправени пред много общи противници и за да решим всички тези проблеми, е необходимо сътрудничеството между двете страни.\" \r\nНамекът е ясен: взаимодействието между САЩ и Китай не е ограничено до търговията, а отказът на Белия дом да вземе предвид този аспект изглежда недалновиден. За това в интервю за CBS News говори и американският бивш министър на отбраната и бивш шеф на ЦРУ Робърт Гейтс. Той обвини администрацията на Тръмп, че няма стратегия, как да изгради отношения с Пекин, особено в дългосрочен план. „Вашингтон е толкова погълнат в настоящия момент, че е много трудно да накараме важни хора да погледнат напред във  времето и да си помислят:„ Какво искаме да имаме след пет години с една или друга страна или по отношение на някои от нашите задачи “, размишлява над сегашната ситуация Гейтс.  Юлиян Марков", "date": "2019.05.13", "title": "„Российская газета“ : Война от (не)местно значение"}
{"url": "http://www.focus-news.net/news/2019/05/13/2657055/izvestiya-stanaha-izvestni-temite-na-razgovorite-na-maykal-pompeo-v-rusiya.html", "text": "Държавният секретар на САЩ Майк Помпео разкри подробностите за планираното пътуване до Русия, което ще се проведе на 13 и 14 май, пише руският вестник   „Известия“ .  \r\nПо думите му, по време на преговорите ще бъде разгледана ситуацията във Венецуела, Афганистан и Сирия. \r\nСпоред дипломата, президентът на САЩ Доналд Тръмп го е инструктирал да отиде в Русия, където ще бъдат обсъдени широк кръг въпроси. \"Има много области, в които, надявам се, можем да намерим общи интереси с Русия,\" каза той в интервю за CNBC. \r\n„Ако Москва и Вашингтон не намерят общи интереси, тогава всеки ще си върви по свой начин,“ уточни Помпео.  \r\n„Но това е важно. Спомням си, че когато бях директор на ЦРУ, работих в тясно сътрудничество с руската страна в борбата срещу тероризма ”, каза той. Помпео подчерта, че сътрудничеството с Руската федерация в тази област може да спаси живота на гражданите на Русия и на Съединените щати. \r\nСпоред държавния секретар двете страни  могат да работят заедно в Сирия и Афганистан. \r\nНа 10 май стана известно, че Помпео ще посети Москва и Сочи на 13 и 14 май. Един от основните въпроси в разговорите на държавния секретар на САЩ с руския президент Владимир Путин и външния министър Сергей Лавров ще бъде контролът върху оръжията. \r\nДържавният секретар ще се срещне в Москва със служителите на американското посолство, представители на американската бизнес общност и студенти. Освен това той планира да положи венец на гроба на Незнайния воин.  Юлиян Марков", "date": "2019.05.13", "title": "„Известия“: Станаха известни темите на разговорите на Майкъл Помпео в Русия"}
{"url": "http://www.focus-news.net/news/2019/05/13/2657060/tass-maykal-pompeo-otmeni-vizitata-si-v-moskva-shte-se-sreshtne-s-lavrov-v-sochi-vav-vtornik.html", "text": "Държавният секретар на САЩ Майкъл Помпео отмени визитата си в Москва и планираните срещи за днес, включително с руския президент Владимир Путин, но ще се срещне с Лавров в Сочи във вторник, предава  ТАСС , като се позовава на официална информация от Държавния департамент на САЩ. Новината се допълва  Юлиян Марков", "date": "2019.05.13", "title": "ТАСС: Майкъл Помпео отмени визитата си в Москва, ще се срещне с Лавров в Сочи във вторник"}
{"url": "http://www.focus-news.net/news/2019/05/13/2657061/sputnik-rusiya-maykal-pompeo-otmeni-vizitata-si-v-moskva-zaradi-razgovori-v-bryuksel-za-iran.html", "text": "Държавният департамент на САЩ заяви в неделя, че държавният секретар Майкъл Помпео отменя пътуването си до Москва, но ще се срещне с руския президент Владимир Путин и руския външен министър Сергей Лавров в Сочи, според Reuters, цитирана от руската информационна агенция  Sputnik . \r\nСпоред Reuters, която цитира служител на Държавния департамент на САЩ, Помпео ще участва в преговорите за Иран в Брюксел в понеделник. Високопоставен служител на Държавния департамент заяви пред репортери в петък, че Помпео ще обсъди възможни нови споразумения за контрол на оръжията и други въпроси с руския президент Владимир Путин и външния министър Сергей Лавров по време на планираните им срещи в Сочи на 14 май. \r\nПредстоящото посещение в Русия ще бъде първото по рода си за държавния секретар на САЩ. Според руското външно министерство се очаква Помпео и Лавров да обсъдят двустранните отношения и съответните международни проблеми, включително ситуацията в Сирия, Украйна и Венецуела. Те могат също така да засегнат корейския въпрос \r\nВ сряда, една година след изтеглянето на САЩ от ядрената сделка с Иран, Техеран съобщи, че е преустановила някои от задълженията си съгласно Съвместния всеобхватен план за действие (СВПД) и даде на другите страни 60 дни, за да гарантират, че интересите на Иран са защитени или страната ще възобнови обогатяването на уран на по-високи нива. \r\nНапрежението между САЩ и Иран нараства през последните дни и през уикенда Пентагонът разгърна ударна група в Персийския залив, което служител на висшата администрация нарече \"ясно и недвусмислено\" послание към Ислямската република. \r\nПомпео заяви в изявление в четвъртък, че Вашингтон е готов да реагира бързо и твърдо на  всякакви нападения, извършени от Иран или подкрепяните от него групировки  и съюзници.  Юлиян Марков", "date": "2019.05.13", "title": "Sputnik (Русия): Майкъл Помпео отмени визитата си в Москва заради разговори в Брюксел за Иран"}
{"url": "http://www.focus-news.net/news/2019/05/13/2657064/tass-poveche-ot-polovinata-zhiteli-na-yuzhna-koreya-nastoyavat-za-mirni-pregovori-sas-severa.html", "text": "Повече от половината от гражданите на Южна Корея подкрепят продължаването на диалога с Пхенян, според  социологическо проучване, публикувано в понеделник от Държавния институт за национално обединение, предава  TACC . \r\nСпоред данните от хиляда анкетирани около 51,4% заявяват, че правителството трябва да продължи диалога със Северна Корея и да се опита да намери компромис с режима в Пхенян. Това е първият път в историята на такива изследвания на Института, когато броят на поддръжниците на сближаването с Пхенян надхвърли броя на неговите опоненти. \r\nВ сравнение с 2017 г. броят на хората, които смятат, че Северна Корея може да стане нормален партньор за диалог, се е увеличил от 8,8% на 33,5%. В същото време 72,4% от анкетираните са убедени, че Северна Корея никога няма да се откаже от ядрената си програма и няма да стигне до пълна денуклеаризация. Други 28,7% смятат, че налагането на допълнителни икономически санкции би могло да принуди Пхенян. \r\n65,6% са убедени в необходимостта от обединяване на двете корейски държави, разделени от войната от 1950-1953 г., което е с 8% повече от 2017 г. Отговаряйки на отделен въпрос, 49.5% от анкетираните отбелязват, че две страни не трябва да се обединяват, ако могат спокойно да съжителстват помежду си.  Юлиян Марков", "date": "2019.05.13", "title": "ТАСС: Повече от половината жители на Южна Корея настояват за мирни преговори със Севера"}
{"url": "http://www.focus-news.net/news/2019/05/13/2657065/predstoyashti-sabitiya-v-stranata-za-13-may-agentsiya-fokus.html", "text": "*** \r\nОт 14.00 часа държавният глава Румен Радев ще се срещне с главния прокурор Сотир Цацаров на „Дондуков“ 2. \r\n*** \r\nОт 15.00 часа вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината – 2018“. Церемонията ще се проведе в „Сити Марк Арт Център“. \r\n*** \r\nОт 9.30 часа IV състав на Специализирания наказателен съд ще гледа квалифицирани състави на изнудване спрямо Васил В., Велизар В., Иван А., Марин К. и Пейо Пеев.  \r\n*** \r\nОт 10.00 часа XIII състав на Специализирания наказателен съд ще заседава по делото за образуване и ръководене на организирана престъпна група срещу Бисер П. и Николай С.  \r\n*** \r\nОт 10.00 часа VІІ състав на Специализирания наказателен съд ще гледа делото за престъпление по служба срещу Румяна Ч.  \r\n*** \r\nОт 10.00 часа ХХ състав на Специализирания наказателен съд ще гледа отстраняването от длъжност на Стоян Б.  \r\n*** \r\nОт 10.00 часа в сградата на Института по информационни и комуникационни технологии към  БАН (ул. „Акад. Георги Бончев“) ще бъде открита научно-индустриалната лаборатория „Индустрия i2030“ (RILab i2030). На събитието ще присъства кметът на София Йорданка Фандъкова.  \r\n*** \r\nОт 10.00 часа в зала „Тържествена” на Централния военен клуб ще се проведе честването на 94 години от учредяването с Указ №19 на Отделение за грижи към военноинвалидите и военнопостадалите. Честването на събитието е под патронажа на министъра на отбраната. \r\n*** \r\nОт 11.00 часа ХVІІ състав на Специализирания наказателен съд ще гледа делото за организиране и ръководене на организирана престъпна група срещу Петър П., Станислав М., Валентин Х. и Любен М.  \r\n*** \r\nОт 11.00 часа Х състав на Специализирания наказателен съд ще гледа квалифицираните състави на изнудване на Алипи А. и Пламенка А.  \r\n*** \r\nОт 11.00 часа в Националния учебен център на БЧК ще се проведе международно полево учение със симулация на разрушително земетресение.  \r\n*** \r\nОт 13.00 часа в Софийската градска художествена галерия ще бъде открита кампанията „Национална библиотечна седмица“, която ще се проведе под надслов „Книгите са само началото…“. \r\n*** \r\nОт 13.00 часа в ОББ Милениум център ще отвори врати SurfStudio – място за иновации и експерименти, място за вдъхновение и споделяне на идеи. \r\n*** \r\nОт 13.00 часа ХVІІІ състав на Специализирания наказателен съд ще гледа делото за организиране и ръководене на организирана престъпна група срещу Николай П. и Виктор И.  \r\n*** \r\nОт 13.30 часа ХVI състав на Специализирания наказателен съд ще гледа делото за организиране и ръководене на организирана престъпна група срещу Стефан Б., Христо А., Владислав Г., Милен Д., Веселин Д., Даниел А., Гочо Г., Любен С., Димитър П., Георги П., Светослав К., Веселин Х., Камен Е., Маргарит Р., Светослав Д., Цветан А., Радослав А. и Кирил Б.  \r\n*** \r\nОт 13.30 часа XVII състав на Специализирания наказателен съд ще гледа делото за участие в организирана престъпна група срещу Божидар М.  \r\n*** \r\nОт 13.30 часа X състав на Специализирания наказателен съд ще гледа делото за участие в ръководството на престъпна организация или група срещу Бенито И., Иван И., Емил И., Валентин А. и Цветан Б.  \r\n*** \r\nОт 14.00 часа ХІ състав на Специализирания наказателен съд ще гледа делото за организиране и ръководене на организирана престъпна група срещу Станислав С., Станислав Т., Калин С., Йордан М. и Симеон С.  \r\n*** \r\nОт 14.00 часа XVII състав на Специализирания наказателен съд ще гледа делото за организиране и ръководене на организирана престъпна група срещу Блага Б. и Иво Д. \r\n*** \r\nОт 14.00 часа V състав на Специализирания наказателен съд ще гледа делото за организиране и ръководене на организирана престъпна група срещу Васил Р.  \r\n*** \r\nОт 14.30 часа кметът на София Йорданка Фандъкова ще присъства на тренировка на полигона на Дирекция „Аварийна помощ и превенция“ във  вилна зона Градище в Панчарево, организирано от Международния червен кръст за реакция при земетресение. \r\n*** \r\nОт 15.00 часа на Моста на влюбените в присъствието на кмета на София Йорданка Фандъкова и ръководителите на дипломатическите мисии на участващите във фотоизложбата азиатски държави ще бъде открита изложбата „Магията на Изтока“. \r\n*** \r\nОт 18.00 часа в Американския центъра на Столична библиотека ще бъде представена биографичната книга в „Роналд Рейгън. В името на свободата” от Джейкъб Уайсбърг. \r\n*** \r\nОт 19.00 часа в Народен театър „Иван Вазов“ ще се проведе международна конференция на тема „Образование и бизнес: Истории от бъдещето“. \r\n*** \r\nОт 19.00 часа в галерия „Алма Матер“ в Северното крило на Ректората на СУ „Св. Климент Охридски“ ще бъде открита изложбата на Красимир Терзиев „Дрейф“.   \r\n*** \r\nОт 19.00 часа в Руския културно-информационен център ще се състои премиерната прожекция на филма „Три дня до весны“ (2017 г.) с режисьор Александър Касаткин. \r\n*** \r\nОт 12.30 часа в зала 5 на Община Благоевград ще се проведе съвместна пресконференция с  БГ Радио.  \r\n*** \r\nОт 18.00 часа в Дома на писателя поетесата Десислава Цветкова ще представи книгата си „Светлина в душата. \r\n*** \r\nОт 18.30 часа на пл. „Тройката“ ще бъде открит фестивалът „Бургас танцува“. \r\n*** \r\nОт 13.00 часа в академична сграда на Икономически университет – Варна ще бъде открита изложба-експозиция  „99 от 100 – академични традиции в бъдещето“ – проект с финансова подкрепа от фонд „Култура“. \r\n*** \r\nОт 14.30 часа в сградата на бившето СУПЦ „Анастасия д-р Железкова” Дирекция „Образование и младежки дейности“ и ПГГСД „Николай Хайтов” организират семинар на тема: „Аспекти на приобщаващото образование. Добри практики в приобщаването на ученици от ПГГСД Николай Хайтов гр. Варна”.  \r\n*** \r\nОт 17.00 часа в зала 128 на Икономически университет – Варна ще бъде открито керамично пано „Стена на символите“ и представяне на дарение – оригинални графични творби, от Стоимен Стоилов и Диана Стоилова. \r\n*** \r\nОт 11.00 часа в НЧ „Съединение -1888“ ще се проведат детски майски празници. \r\n*** \r\nОт 17.30 часа в ХГ „Недялко Каранешев“ ще бъде представена стихосбирката „Фламенко танго“ с автор Анастасия Шахънова. \r\n*** \r\nОт 18.30 часа в НЧ „Напредък-1869“ ще бъде представен спектакълът „Бацилус Булгарикус“. \r\n*** \r\nОт 11.00 часа в зала „Туристически информационен център” на ул. „Кап. Петко Войвода“ 1 ще се състои начална пресконференция по проект „Проектиране и изграждане на компостираща инсталация и на инсталация за предварително третиране на битови отпадъци за нуждите на общините от РСУ О Доспат“. От 13.00 часа в местността Гайтанина край село Барутин ще се проведе церемония по първа копка. \r\n*** \r\nОт 11.00 часа в заседателната зала на Община Каварна ще се проведе публично обсъждане на актуализацията на бюджета на Общината. \r\n*** \r\nОт 13.30 часа в Районния съд ще се проведе заседанието по делото за откритите мъртви коне в Осоговска планина. \r\n*** \r\nОт 10.00 часа в двора на  ХI ОУ „Елин Пелин“ ще бъде отбелязан патронния празник на учебното заведение. \r\n*** \r\nОт 14.00 часа в Двореца на културата ще се проведе среща на кмета Вяра Церовска с абитуриенти от випуск 2019 г. \r\n*** \r\nОт 18.00 часа в галерия колекция ,,Дарение Светлин Русев” ще бъде открита постоянна експозиция керамика. \r\n*** \r\nОт 18.40 часа Парк хотел „Кайлъка“ ще се проведе „Звезден бал“ за абитуриентите. \r\n*** \r\nОт 20.30 часа на пл. ,,Възраждане\" ще се състои концерт на инструментален квартет ,,Дестини\".  \r\n*** \r\nВ 09.00 часа в зала 1 на Апелативния съд ще се проведе заседание по делото, с което Окръжна прокуратура - Пазарджик протестира срещу оправдателна присъда на М.В. (на 62 г.), който е подсъдим по дело за държане и разпространение на наркотици.  \r\n*** \r\nВ 09.00 часа в зала 2 на Окръжния съд ще се проведе заседание по делото срещу университетските преподаватели Николай Б. и Димитър Д., обвинени във взимане на подкуп от студенти.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу Деян Д., обвинен в разпространение на високорисково наркотично вещество – марихуана.  \r\n*** \r\nВ 09.30 часа в зала 5 на Окръжния съд ще се проведе заседание по делото срещу Иван Д., обвинен в умишлено убийство и в притежание на незаконно оръжие.  \r\n*** \r\nВ 09.30 часа в зала 10 на Районния съд ще се проведе заседание по делото срещу Антон К., Бисер П. и Росен М., обвинени за кражба на автомобили.  \r\n*** \r\nВ 11.00 часа в Регионален археологически музей кметът на Пловдив Иван Тотев ще присъства на откриването на Национална изложба „Преоткритият свят на Стара Европа” и Изложба с оригинала на Панагюрското златно съкровище. \r\n*** \r\nОт 17.00 часа в 247 зала в Община Смолян ще се проведе информационен семинар за ранна диагностика на ревматични заболявания на тема „Кажи не на страха, попитай ревматолог“. \r\n*** \r\nОт 17.30 часа в Изложбената зала на Държавния архив ще бъде открита фотоизложбата „Благотворителността през обектива“. \r\n*** \r\nОт 10.00 часа на Сцена Фоайе в Оперния театър ще се играе операта за бебоци „До Ре Ми в пелени 2“. \r\n*** \r\nОт 19.00 часа в Кукления театър ще се проведе StandUp Comedy с участието на Димитър Иванов – Капитана. \r\n*** \r\nОт 19.00 часа в Оперния театър ще се играе мюзикълът от Филип Павлов „Класният се жени“.  \r\n*** \r\nОт 18.30 часа с Факелно шествие на пл. „Освобождение” и с Тържествена церемония за издигане знамето ще бъде открито проведе 24-тото издание на Международния фестивал на любителските комедийни театри, пантомима и сатира „Велко Кънев”. \r\n*** \r\nОт 15.00 часа в Регионална библиотека „Стилиян Чилингиров” композиторът Хайгашод Агасян ще се срещне с деца. От 17.30 часа е срещата му с възрастната аудитория на града.  \r\n*** \r\nВ 11.00 часа кандидатите за членове на Европейския парламент от ГЕРБ и СДС Ивелина Василева и Марин Захариев ще присъстват на представянето на подробностите за проекта за сепарираща и компостираща инсталация  в Туристическия информационен център. От 13.00 часа на строителната площадка ще се състои официалната церемония „първа копка“ за двете инсталации.   \r\n*** \r\nОт 17.00 часа председателят на ПГ на ГЕРБ и на Здравна комисия д-р Даниела Дариткова ще открие семинар за ранна диагностика на ревматични заболявания в Смолян. \r\n*** \r\nВ 10.00 часа в центъра на Глогово кандидатът за евродепутат от листата на ГЕРБ и СДС Асим Адемов ще се срещне с жители на селото. \r\n*** \r\nВ 11.30 часа в кафе “Милано“ кандидатът за евродепутат от листата на ГЕРБ и СДС Асим Адемов ще се срещне с жители на селото. \r\n*** \r\nВ 14.00 часа кандидатът за евродепутат от листата на ГЕРБ и СДС Асим Адемов ще посети работниците от представителството в Тетевен на фирма „Калинел“. В 16.00 часа той ще има среща с работниците от фирма „Камакс“, а от 18.00 часа ще бъде на предизборна среща с жителите на Тетевен, където ще представи листата на ГЕРБ и СДС в залата на Общината.", "date": "2019.05.13", "title": "Предстоящи събития в страната за 13 май (Агенция „Фокус“)"}
{"url": "http://www.focus-news.net/news/2019/05/13/2657062/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.05.13", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/05/13/2657067/nimh-vremeto-shte-bade-oblachno-maksimalnite-temperaturi-mezhdu-19-i-24.html", "text": "Днес над страната ще има разкъсана облачност, значителна над западната й половина. Там на места ще превали краткотраен дъжд, след обяд в югозападните райони – придружен с гръмотевици. Вятърът ще е предимно умерен от изток-югоизток. Максимални температури – между 19° и 24°, по Черноморието по-ниски - 15-18°. \r\nТова съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ) . \r\nНад Черноморието ще има разкъсана облачност. Ще духа до умерен вятър от изток-югоизток. Максимални температури на въздуха: 15°-18°. Температурата на морската вода е 13-15°. Вълнението на морето ще бъде 2 бала. \r\nАтмосферното налягане - слабо ще се понижи и ще бъде малко по-ниско от средното за месеца.    \r\nНад планините облачността ще е значителна и на места ще превали краткотраен дъжд, в масивите от Югозападна България - с гръмотевици. Ще духа умерен до силен юг-югоизточен вятър. Максимална температура на височина 1200 метра около 12°, на 2000 метра - около 6°.", "date": "2019.05.13", "title": "НИМХ: Времето ще бъде облачно - максималните температури – между 19° и 24°"}
{"url": "http://www.focus-news.net/news/2019/05/13/2657069/vitseprezidentat-iliyana-yotova-shte-vrachi-nagradata-balgarka-na-godinata.html", "text": "Вицепрезидентът Илияна Йотова ще връчи годишното отличие на Държавната агенция за българите в чужбина „Българка на годината – 2018“. Това съобщиха от  прессекретариата на държавния глава . Церемонията ще започне в 15.00 часа и ще се проведе в „Сити Марк Арт Център“.", "date": "2019.05.13", "title": "Вицепрезидентът Илияна Йотова ще връчи наградата „Българка на годината“"}
{"url": "http://www.focus-news.net/news/2019/05/13/2657070/ministar-ekaterina-zaharieva-e-na-poseshtenie-v-bryuksel-za-sreshta-na-ministrite-na-vanshnite-raboti-ot-iztochnoto-partnyorstvo-i-savet-vanshni-raboti.html", "text": "Вицепремиерът и министър на външните работи Екатерина Захариева е на посещение в Брюксел за Среща на министрите на външните работи в рамките на Източното партньорство и за Съвет „Външни работи“. Това съобщиха от пресцентъра на  Министерството на външните работи . В Брюксел Екатерина Захариева ще има и двустранни срещи с колегите си от Румъния и Украйна.  \r\nДнес министрите на външните работи от Европейския съюз и колегите им от шестте държави от Източно партньорство - Армения, Азербайджан, Беларус, Грузия, Молдова и Украйна, ще обсъдят на работен обяд идеи за развитието на Източното партньорство след 2020 г. На 14 май в Брюксел вицепремиерът Захариева ще участва и в Конференция на високо равнище по Източното партньорство. Ще бъдат обсъдени постиженията и предизвикателствата в усилията за постигане на конкретни резултати за гражданите в контекста на отбелязването на 10-та годишнина от основаването на инициативата.  \r\nТази съвместна инициатива на ЕС и шестте му източни партньори стартира през 2009 г.  с цел засилване на регионалното сътрудничество и активизирането на отношенията на ЕС с източното съседство. Сигурността, стабилността и благоденствието, демокрацията и принципите на правовата държава в Източна Европа и Южен Кавказ са приоритет за ЕС.  \r\nНа 14 май ще се състои и двустранна среща между Екатерина Захариева и украинският външен министър Павло Климкин, с когото ще обсъдят състоянието на правата на българското национално малцинство в Украйна, както и актуалната вътрешнополитическа ситуация в страната.  \r\nЕкатерина Захариева ще се срещне и с румънския си колега Теодор Мелешкану, чиято страна в момента е председател на Съвета на ЕС. Днес двамата ще дискутират организацията на планираната за 18 юни Конференция на високо ниво за сътрудничеството между ЕС и Организацията за Черноморско икономическо сътрудничество (ОЧИС). България е председател на ОЧИС през първата половина на тази година.  \r\nВ рамките на Съвет „Външни работи“ на ЕС министрите на външните работи на 28-те държави-членки ще дискутират ситуацията в Алжир, Венецуела, Иран, Либия, Судан, Украйна и района на Сахел. Външните министри ще обсъдят и укрепването на връзките и засилването на европейската интеграция на Западните Балкани в рамките на процеса „Бърдо-Бриони“, стартиран от Словения и Хърватия през 2013 г. Тема на Съвет „Външни работи“ е и ситуацията с американския закон „Хелмс-Бъртон“, след като на 17 април американската администрация реши да премахне от закона изключение в полза на ЕС. То засяга извънтериториално действие спрямо чуждестранни лица и образувания, обвинени в ползване, продажба, управление и други действия с имущество, принадлежало на граждани на САЩ и национализирано от властите в Куба. Според ЕС извънтериториалното прилагане на едностранни ограничителни мерки противоречи на международното право.", "date": "2019.05.13", "title": "Министър Екатерина Захариева е на посещение в Брюксел за Среща на министрите на външните работи от Източното партньорство и Съвет „Външни работи“"}
{"url": "http://www.focus-news.net/news/2019/05/13/2657063/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nНа 13.05.2019 г. над страната ще има разкъсана облачност, значителна в следобедните часове над Западна и Централна България. Там на места ще превали дъжд, в югозападните райони – придружен с гръмотевици. Вятърът ще е предимно умерен от изток-югоизток. Минималните температури ще са между 8° и 13°, максималните – между 19° и 24°, по Черноморието по- ниски. Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от км 61+000 до км 69+000 посока София се осъществява в една лента поради ремонт на асфалтовата настилка. Ограничени за движение са аварийната и активната ленти. Движението се осъществява в изпреварващата лента и се регулира с пътни знаци. Срок до 13.05.2019 г.  \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението в тунел „Правешки ханове“ в посока София се осъществява в една лента поради ремонтни дейности по осветлението в тунелната тръба. Ограничена за движение е изпреварващата лента. Движението се извършва в активна лента. Срок от 10:00 до 15:30 на 13.05.2019г г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Монтана – с. Крапчене от км 112+000 до км 114+000 се осъществява в една лента поради изсичане на храсти и почистване на окопи. Движението се регулира с пътни знаци. Срок до 13.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Разград: \r\nДвижението в участъка местност Дервента – с. Осенец от км 47+200 до км 57+850 се осъществява с повишено внимание поради частични ремонтни дейности на асфалтовата настилка. Движението се регулира с временна сигнализация и от сигналисти. Срок до 15.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път І-3 Златна Панега – Ябланица от км 156+000 до км 161+200 се осъществява с повишено внимание поради изсичане на храсти и косене на банкети. Водачите да се движат със съобразена скорост. Срок до 18.05.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – Радомир от км 43+300 до км 64+800 в участъка граница с област Кюстендил до разклона за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Сливен: \r\nДвижението в участъка Бинкос – п.в. „Петолъчката“ от км 374+100 до км 421+100 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/ :  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движението по път III-6008 в участъка от бензиностанцията при км 13 до Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Севлиево – Янтра се осъществява в едната лента поради ремонт на мостово съоръжение при км 16+374. Поставена е необходимата сигнализация. Срок до 13.05.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 13.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 17.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000  се извършва с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 15.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 „Петрохан“ – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч, като движението се регулира от сигналисти на място. Срок до 13.05.2019 г.; \r\nПът ІІ-81: Движението по път ІІ-81 Боровци – Монтана от км 89+000 до км 102+000 се осъществява в една лента поради извършване на ремонтни дейности на асфалтовата настилка. Скоростта е ограничена до 50 км/ч и движението се регулира от сигналисти на място. Срок до 13.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-162: Движението по път ІІІ-162 с. Миланов – с. Стояново от км 11+900 до км 29+900 се осъществява в една лента поради извършване на ремонтни дейности и почистване на  пътната настилка. Срок до 15.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колони – гр. Панагюрище от км 66+000 до км 67+000 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти. Срок до 13.05.2019 г.; \r\nПът III-801: Движението по път III-801 с. Оборище – гр. Панагюрище от км 44+000 до км 55+000 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти. Срок до 13.05.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-605: Движението по път III-605 Радомир – Перник в района на Батановци от км 1 до км 2 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.05.2019 г.; \r\nПът III-6032: Движението по път III-6032 Лесковец – Батановци от км 1 до км 5 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 с. Ново село – с. Тетово от км 17+500 до км 27+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 13.05.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 с. Красен - гр. Бяла от км 10+000 до км 52+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци скоростта е ограничена на 40 км/ч. Движението се регулира от сигналисти. Срок до 13.05.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г. \r\nПът III-6601: Движение по път III-6601 Сливен – граница с ОПУ Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът II-86: Движението по път II-86 Чепеларе – проход Рожен – Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново – Нова Загора от км 33+420 до км 50+000 в посока Нова Загора се осъществява в една лента поради ремонтни дейности на асфалтова настилка. Движението се регулира от временна сигнализация и знаково стопанство. Срок до 13.05.2019 г.; \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян;", "date": "2019.05.13", "title": "Актуална пътна обстановка"}
{"url": "http://www.focus-news.net/news/2019/05/13/2657068/prezidentat-rumen-radev-shte-se-sreshtne-s-glavniya-prokuror-sotir-tsatsarov.html", "text": "Президентът Румен Радев ще проведе поредица от срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. Това съобщиха от  прессекретариата на държавния глава . Първата от работните срещи е с главния прокурор Сотир Цацаров и ще се проведе от 14.00 часа на „Дондуков“ 2.", "date": "2019.05.13", "title": "Президентът Румен Радев ще се срещне с главния прокурор Сотир Цацаров"}
{"url": "http://www.focus-news.net/news/2019/05/13/2657074/bchk-organizira-mezhdunarodno-uchenie-za-reaktsiya-pri-bedstviya-i-krizi.html", "text": "БЧК организира международно учение за реакция при бедствия и кризи. Това съобщиха от пресцентъра на  БЧК .„Мащабно бедствие, предизвикано от разрушително земетресение с епицентър в близост до София, ще връхлети България. Първоначалните данни сочат, че 300 души са загинали, над 7000 се нуждаят от спешна помощ, а засегнатите са повече 150 000 души.“ \r\nЗа щастие, това не е реална ситуация, а част от сценария на международно полево учение за координация, оценка и планиране по време на бедствия от 11:00 часа в Националния учебен център на БЧК в Лозен. Щетите върху инфраструктурата са мащабни – „разрушени са болници, магазини за стоки от първа необходимост, временно е затворено Летище-София, нарушени са комуникациите, повредени са електроснабдителната мрежа и водопреносната система, което поставя в риск здравето на над 2 млн. души. Поискана е международна помощ и БЧК се обръща към Международната федерация, която изпраща мобилни екипи от Женева.“ \r\nВ симулацията ще се включат 35 професионалисти от Червения кръст и Червения полумесец, екипи на ПСС с кучета за издирване, ГД „Пожарна безопасност и защита на населението“, Столична община, кметството на село Лозен, представители на Единната спасителна система и Общинска полиция. Всички дейности по разработване на кризисния план ще бъдат извършвани в полеви офиси на територията на базата на БЧК в Лозен. \r\nУчението ще тества участниците в симулацията, като ги постави в условия, най-близки до реалните, и ги накара да действат под времеви натиск и силно напрежение. Те ще трябва да работят заедно, за да изготвят „План за действие“ и да изпълнят около 40 различни задачи, събирайки информация от всички хора, с които ще се срещнат – хора от местната общност, загубили своите домове; лекари, опитващи се да лекуват своите пациенти, след като болницата им е претърпяла щети; структурите на гражданската защита и полицията, които полагат усилия да опазят безопасността и сигурността на всички и държавните служители, координиращи реакцията при извънредни ситуации. \r\nЦелта на учението е да укрепи капацитета на оперативните специалисти по мениджмънт на бедствията на МФЧК/ЧП в рамките на 10-дневното глобално обучение по проект „Доброволци на ЕС за хуманитарна помощ: Техническа помощ и изграждане на капацитет“, финансиран от Европейския съюз и осъществяван от Международната федерация на Червения кръст и Червения полумесец /МФЧК/ЧП/ съвместно с националните дружества на Червения кръст от Австрия, Италия, Холандия и България. \r\nОт 11.45 ч. за медиите ще бъде организиран специален брифинг с участници в Международния екип за работа при бедствия и възможност за интервюта с тях.", "date": "2019.05.13", "title": "БЧК организира международно учение за реакция при бедствия и кризи"}
{"url": "http://www.focus-news.net/news/2019/05/13/2657072/kmetat-na-sofiya-yordanka-fandakova-shte-prisastva-na-otkrivaneto-na-nauchno-industrialna-laboratoriya-industriya-2030.html", "text": "В 10.00 часа кметът на София Йорданка Фандъкова ще присъства на откриването на Научно-индустриална лаборатория „Индустрия 2030“ RILab i2030. Това съобщиха от пресцентъра на  Столична община . Лабораторията се намира в Института по Информационни и комуникационни технологии (бл.2). Целта на RILab i2030 е да осъществи цифровата интеграция на науката, бизнеса и обучението, като предостави подкрепа за научноизследователска и развойна дейност за малки и средни предприятия и високотехнологична индустрия с услуги за научни изследвания и обучение. \r\nЛабораторията се разкрива в подкрепа на Стратегията за интелигентна специализация та София.  \r\nRILab i2030 интегрира съществуващите ресурси на академични, високотехнологични и иновативни партньори: Институт по информационни и комуникационни технологии - Българска академия на науките, Институт по механика – БАН,Фесто ЕООД България, DAVID Holding Co. / SpaceCAD Ltd.,AMG-Technology,Nano Tech Lab Ltd.,Софийска лаборатория за иновации SofiaLab (Столична община). Стратегически партньор на консорциума е и СОАПИ (Столична община).", "date": "2019.05.13", "title": "Кметът на София Йорданка Фандъкова ще присъства на откриването на Научно-индустриална лаборатория „Индустрия 2030“"}
{"url": "http://www.focus-news.net/news/2019/05/13/2657075/evropeyski-izbori-2019-kandidatat-za-evrodeputat-asim-ademov-shte-poseti-tetevenska-obshtina.html", "text": "Кандидатът за евродепутат от листата на ГЕРБ и СДС Асим Адемов ще посети община Тетевен. Това съобщиха от пресцентъра на  ПП ГЕРБ . Програмата на Адемов, който ще бъде придружен от общинското ръководство на ГЕРБ, предвижда в 10.00 часа среща с жителите на село Глогово, която ще се състои в центъра. В 11.30 часа той ще проведе среща с жителите на село Градежница в кафе “Милано“. В 14.00 часа Адемов ще посети работниците от представителството в Тетевен на фирма „Калинел“. В 16.00 часа той ще има среща с работниците от фирма „Камакс“, а от 18.00 часа ще бъде на предизборна среща с жителите на гр. Тетевен, където ще представи листата на ГЕРБ и СДС в залата на Община Тетевен.", "date": "2019.05.13", "title": "Европейски избори 2019: Кандидатът за евродепутат Асим Адемов ще посети Тетевенска община"}
{"url": "http://www.focus-news.net/news/2019/05/13/2657077/afp-dva-sauditski-tankera-sa-bili-obekt-na-sabotazh-kray-obedinenite-arabski-emirstva.html", "text": "Два саудитски петролни танкера са били обект на саботаж край бреговете на Обединените арабски емирства, съобщи официалната саудитска информационна агенция, цитирайки саудитския министър на енергетиката, предава  AFP . \r\n\"Два саудитски петролни танкера са били подложени на саботажни атаки в изключителната икономическа зона на Обединените арабски емирства, край бреговете на Емиратa Фуджайра, докато са били на път да пресекат Арабския залив,\" цитира агенцията министъра Халид ал-Фалих. \r\nОАЕ заявиха в неделя, че четири търговски плавателни съда от различни националности са били обект на саботаж в района на Фуджайра.  Юлиян Марков", "date": "2019.05.13", "title": "АFP: Два саудитски танкера са били обект на саботаж край Обединените арабски емирства"}
{"url": "http://www.focus-news.net/news/2019/05/13/2657073/kathimerini-liderat-na-nova-demokratsiya-prizova-aleksis-tsipras-da-podade-ostavka-ako-siriza-zagubi-evroizborite.html", "text": "Лидерът на опозицията Кириакос Мицотакис призова премиера Алексис Ципрас да подаде оставка на 26 май и да свика предсрочни национални избори, ако загуби изборите за Европейски парламент след две седмици, пише гръцкото електронно издание  Kathimerini . \r\nПовечето социологически проучвания показват, че  \"Нова демокрация“ води със значителна  преднина пред управляващата СИРИЗА. \r\nПарламентарните избори в Гърция трябва да се проведат през октомври тази година . \r\nНа пресконференция, излъчена по повечето гръцки телевизионни канали, Мицотакис упреква Ципрас за обещанието за допълнителна месечна пенсия на пенсионерите преди изборите, но добави, че партията му ще гласува за еднократната \"помощ\", както той я нарече. \r\nМицотакис призова Ципрас да приеме предложението на неговата партия да не намалява необлагаемия доход, заявявайки, че неприемането му би било лицемерно. Във всеки случай, каза той, правителството на Нова демокрация ще приложи това предложение. \r\nСегашното правителство се е съгласило да намали необлагаемата част от доходите от сегашните 8 635 – 9 545 евро в зависимост от семейното положение и професията до между 6 250-7 000 евро, започвайки за 2019 г., декларирани през 2020 г. Мярката ще засегне хората с годишни доходи под 20 000 евро, като тези, които получават оскъдните 10 000 евро, са най-тежко засегнати, докато тези с по-високи доходи ще се възползват от намаляване на данъците.  Юлиян Марков", "date": "2019.05.13", "title": "Kathimerini: Лидерът на „Нова демокрация“ призова Алексис Ципрас да подаде оставка, ако СИРИЗА загуби евроизборите"}
{"url": "http://www.focus-news.net/news/2019/05/13/2657071/mvnr-poslanikat-na-turtsiya-shte-bade-izvikan-za-da-dade-obyasnenie-za-dumite-si-za-izuchavaneto-na-turski-ezik.html", "text": "По разпореждане на вицепремиера и министър на външните работи Екатерина Захариева, посланикът на Република Турция в Република България ще бъде извикан в МВнР, за да даде обяснение за думите си, с които призовава българската държава да насърчи изучаването на турския език като чужд език. Това съобщиха от пресцентъра на  Министерството на външните работи . \r\nОт МВнР посочиха, че думите на посланика звучат смущаващо, тъй като българското правителство никога не е възпрепятствало свободното чуждоезиково обучение. Турски език може да се изучава в училище наред с английски, немски, френски, китайски, японски, румънски, руски, иврит.  \r\nВ тази връзка МВнР подчертава, че такова изказване от посланика на съседна и партньорска държава като Турция не съответства на очакванията на Република България за това по какъв начин следва да се развиват нашите добросъседски и приятелски отношения.", "date": "2019.05.13", "title": "МВнР: Посланикът на Турция ще бъде извикан, за да даде обяснение за думите си за изучаването на турски език"}
{"url": "http://www.focus-news.net/news/2019/05/13/2657076/sofiya-kmetat-yordanka-fandakova-shte-prisastva-na-obuchenie-na-mezhdunarodniya-cherven-krast-i-cherveniya-polumesets.html", "text": "Кметът на София Йорданка Фандъкова ще присъства на обучение на Международния червен кръст за реакция при земетресение. Това съобщиха от пресцентъра на  столична община . В тренировката ще се включат представители на 24 национални дружества на Червения кръст и Червения полумесец, които участват в Глобално обучение за координация, оценка и планиране по време на бедствия  с цел подобряване на координацията и извършване на оценка , планиране на операции и подпомагане на гражданите при възникване на  кризи. В тренировката ще се включат  доброволци и служители от дирекция „Аварийна помощ и превенция“ на Столичната община. Обучението се провежда по проект „Доброволци на ЕС за хуманитарна помощ: Техническа помощ и изграждане на капацитет“, финансиран от Европейския съюз и осъществяван от Международната федерация на Червения кръст и Червения полумесец /МФЧК/ЧП/ съвместно с националните дружества на Червения кръст от Австрия, Италия, Холандия и България. \r\nТренировката ще се проведе в 14.30 часа  на полигона на дирекция „ Аварийна помощ и превенция“ към Столичната община  във  вилна зона Градище в Панчарево.", "date": "2019.05.13", "title": "София: Кметът Йорданка Фандъкова ще присъства на обучение на Международния червен кръст и Червения полумесец"}
{"url": "http://www.focus-news.net/news/2019/05/13/2657078/krasimir-karakachanov-radev-ne-e-porachval-na-borisov-i-men-da-vazstanovim-vvvs-uchilishteto-to-e-v-programata-gerb-op-da-ya-prochete.html", "text": "Радев не е поръчвал на Борисов и мен да възстановим ВВВС училището, то е в програмата ГЕРБ-ОП, да я прочете. Това каза Красимир Каракачанов, министър на отбраната и лидер на ВМРО, в разговор с Илиана Беновска в седмичното обзорно политическо предаване „Беновска пита“, съобщиха от  екипа на предаването .  \r\nБеновска посрещна Каракачанов напевно с „кога зашумят шумите буките“ и въпроса „плачат ли воеводите, когато зашумят шумите?“. Министърът на отбраната отговори, че по-скоро приготвят пушките и се готвят за бой – „когато зашумят шумите, започва да става интересно в държавата“. „Кой разшумва шумите“, попита водещата. Каракачанов посочи, че покрай Евроизборите много се опитват да „ловят риба в мътна вода“.  \r\n„Исторически факт е, че България няма нито едно пленено знаме“, отбеляза Беновска. Каракачанов каза, че в Историческия музей има много пленени чужди знамена, включително и на страни, които са съюзници на страната ни в НАТО, както и на Русия, и Турция, но за съжаление в последните 105 години след Балканската война политиците не са много единни и това води до катастрофални последици за България.  \r\n„Младите хора ще продължават да бягат, България ще си увеличава населението от нашите сънародници роми. Сега сме в предизборна кампания и говоря по-деликатно, защото самата държава 30 години ги окуражава да правят деца, охранва ги със социални помощи. Целият модел на въпроса с циганското население в България е сбъркан от много от идеолозите на либерализма в Европа, които ни натрапват, че те под интеграция на ромското население в България и въобще в Европа не разбира именно факта, че ромите би следвало да учат, да работят, да спазват законите, да уважават съгражданите си. Те го разбират по обратния начин – ромите да живеят, както си искат, да правят каквото си искат, а ние да се примиряваме с това и ние да свикваме с това“, коментира Каракачанов и допълни, че всичко документи апелират за толерантност към малцинството, създаване на привилегии, включително и такива, които конституцията не позволява.  \r\n„Интеграцията в едно общество означава това, което са направили турците, евреите, арменците, католици, протестанти и т.н. – тоест, да живеят като нормални граждани, да спазват закона, да учат, да си търсят работа, да си изкарват по нормален начин препитанието, а не да чакат на социални помощи, да правят деца не защото ги обичат и искат да се грижат за тях, а защото очакват покрай тези деца да има допълнително социални помощи и на всичкото отгоре да казват „това е наша традиция“. Както виждате, традицията в 21 век да се крадат или купуват булки не е отмряла. Напротив, убеждават ни, че това е нормално. Нормално е 12 - 13-годишни момичета да раждат деца. Не е нормално за здравето на момичето, не е нормално за неговото възпитание, възпитанието на нейните деца, за интеграцията в обществото. Ето заради това са важни Евроизборите“, подчерта Каракачанов.  \r\n„Вие дадохте ли заден с Вашата стратегия против циганизацията“, попита Беновска. Министърът на отбраната отрече да е „давал заден“ и добави, че е говорил с премиера Борисов да се забави разглеждането след Евроизборите, за да не бъде обвиняван, че вкарва предложението в средата на предизборната кампания, за да си прави ПР. „Нека да кажем истината – част от циганското население в България е нормално – то работи, уважават другите, живеят в нормалните квартали“, коментира Каракачанов, а Беновска попита дали може да се преброят тези, които спазват законите и живеят, както трябва. Каракачанов обясни, че ромите са част от кастово общество и някои касти са традиционно работливи, но не иска да се спекулира с този въпрос, защото в началото на годината „либералните кречетала“ са го обвинявали, че го прави заради изборите. Министърът на отбраната заяви, че решаването на въпроса с циганизацията е много по-важен въпрос от каквито и да били избори. Беновска попита министъра дали наистина вярва, че може да се промени ситуацията и да се реши проблемът, който се наблюдава от 30 години. Каракачанов подчерта, че единствената алтернатива би била да не се прави нищо и да се „заравя главата в пясъка“, но трябва воля на няколко последователни правителства и ще се радва ако правителството на Борисов започне този поход за интеграция и следващите 20 години се работи неспирно.  \r\n„Говори се, че доста от партиите си купуват ромски гласове. Даже, Корнелия Нинова прие един осъден в коалицията си“, коментира Беновска. Каракачанов потвърди, че и сега се правят опити за търговия с гласове, но нормалните хора очакват промяна, защото се развива недоволство и това може да доведе до сблъсък между циганското и българското население. Беновска подчерта, че ежедневно сме свидетели на подобни конфликти.  \r\n„Както говорите за неолибералното общество е Европа, ще Ви цитирам скорошното решение на Страсбургския съд по правата на човека, че във Войводиново, след като са разрушени и част от къщите изгорели - трябва държавата да се погрижи да настани тези роми някъде“, отбеляза Беновска и попита на какво основание е това произнасяне, при положение, че тези хора не са регистрирани, не са живели в собствени жилища, не са плащали такси. Каракачанов обясни, че циганите са живели на територия, която е общинска собственост, построили са си незаконни къщи, включили са се към електроразпределението отново незаконно, ползват вода незаконно, не плащат данъци и сметки и след това се очаква държавата да направи нещо. Министърът на отбраната подчерта, че държавата не трябва да изпълнява решението на Страсбург и затова е важна битката за Европейските избори, защото по негови думи Европарламента и Еврокомисията са генератор на „подобни безумия“ десетилетия наред.  \r\n„Така наречените „Програми за интеграция“ на ромите означават държавата и гражданите трябва да се примирим с беззаконието, които налагаха Истанбулската конвенция, известна още като джендърската конвенция – 32 пола. Нямало баща и майка, а имало родител 1 и родител 2“, коментира Каракачанов и подчерта недоразумението, което би предизвикало едно подобно обръщение от страна на детето към родителите си и в случаи, в които детето няма майка или баща. „Ето, това е безумието на европейската демокрация, която никой не е избирал за нищо“, подчерта Каракачанов. Ангел Джамбазки и работата му в Европарламента; Пакетът „Мобилност“ \r\n„Какво ще направи Ангел Джамбазки, като го изберат повторно и Искрен Веселинов като го изберат“, попита водещата. Министърът на отбраната отговори, че никой друг български евродепутат не е правил това, което е направил Джамбазки – в първите 10 е на активните европарламентаристи и е пример за добра работа в екип с депутати от ГЕРБ, той е подел кампанията за превозвачите против пакета „Мобилност“ и е сигнализирал премиера и министъра на външните работи, а след това са се включили и останалите министри, освен трима, които „се успаха и предадоха българските национални интереси“.  \r\nКаракачанов подчерта, че не може да има първа и втора категория европейци, а това, което са направили по проекта „Мобилност“ е било ограбване на цял български бизнес, на превозвачите в Румъния, Унгария, Полша и други по-малки европейски страни. „Виждате какво се случва в Европа, в Австрия, в Италия, във Франция и включително в Германия – 14 % за партия, която казва „стига на тази Евробюрокрация по този начин“, коментира Каракачанов. Беновска добави, че партията „Брекзит“ взима връх над двете традиционни английски партии. Министърът на отбраната обясни, че около 30 - 40% от гласувалите „за“ излизане на Великобритания от Европейския съюз са гласували именно заради „подобните глупости на Евробюрокрацията – краставицата трябва да е толкова дълга и толкова права, гей тоалетните трябва да изглеждат по този или по онзи начин“. Беновска посочи, че от няколко години има устройства, които позволяват на жените да уринират прави. Каракачанов подчерта, че няма против всеки да си избира половинката в живота и начина, по който ще живее, но не е съгласен с това малцинства да налагат подобни норми на обществото и да обвиняват всеки против гей-браковете в ксенофобия, фашизъм, расизъм и т.н., защото нормите ги пише в Библията и навремето за подобни ситуации хора са били осъждани. „Докато Европа се занимава с подобни безумия вече 20 години – колко са половете, как да наричаме майката и бащата, да има ли гей тоалетни, или да няма, да има ли тоалетна за третия пол… а кой е този 3 пол от 32-та. В същото време виждаме как Европа бавно и постепенно се наводнява от едни хора, които идват в Европа в голямата си част не защото бягат от война. Виждате, че вече никой не ги нарича „бежанци“, а ги нарича „мигранти“ и идват в Европа, за да ползват нейните културни и най-вече материални достижения. Искат да я променят, искат да я унищожат, те не го крият. Един ден ще се развява зеленото знаме на пророка“,  коментира Каракачанов.  Мигрантите и призивът на Папата; Призивът на турския посланик в Кърджали \r\n„Борисов се разсърди, че налива някой лъжица катран в кацата с мед, но как тълкувате призива на Папата да пуснем мигрантите, които се нуждаели от помощ в нашите, образно казано, домове“, попита Беновска. Министърът на отбраната отговори, че ако наистина се нуждаят от помощ и бягат от война – той е съгласен, но има международна конвенция за миграцията, в която е описано как се получава политическо убежище, как се получава хуманитарен статут и т.н. и няма как целият свят да се изсипе в Европа. Беновска попита госта си дали е виждал някой от тези мигранти да е искал временно убежище докато трае войната на неговата територия, или това са икономически, или верски мигранти. Каракачанов обясни, че част от хората наистина бягат от войната и те са предимно от Сирия и Ирак, но те са най-малко претенциозни и идвайки в Турция и Европа не налагат своята религия и култура, за разлика от останалите, които го правят силово и крещят „Аллах Акбар“, взривяват сгради и убиват хора. „Другата част, която идва, смята, че Европа е достатъчно беззащитна и най-вече достатъчно глупава да приеме всеки, който желае да живее добре без да се труди“, подчерта Каракачанов и добави, че в Германия има около 2 милиона нелегални мигранти от последните 5-6 години, а процентът на работещите е малък.  \r\nБеновска отбеляза, че най-разпространеното име за мъже в Германия е Мохамед. „Ще кажа един виц – германец на 20 години си представете; двама полицаи спират един Фолксваген, взимат документите на водача и единият полицай се обръща към другия – „Ахмед, погледни какво странно име – Гюнтер!“, каза Каракачанов и подчерта, че вицът е немски и всичко това се говори там.  \r\nМинистърът на отбраната обясни, че 4% са мигрантите в Европа, но това е на базата на цяла Европа, а има държави, в които са огромна маса хора, а някои градове губят европейския си облик. „Аз да попитам тези либерали, които налагат този модел на унищожение на Европа – можете ли да си представите същата тази елха да я закарате в някоя от държавите в Персийския залив и там да я сложите – дали ще си затворят очите, или ще Ви убият с камъни според законите на Шериата“, попита Каракачанов по повод на изказвания, че коледните елхи и звезди пречат на определени религиозни изповедания. Министърът на отбраната призова за толерантност към хората в нужда, но не и самоунищожение и взривяване на собствения дом.  \r\n„Посланикът на Турция Хасан Улусой вчера в Кърджали на откриването на един нов завод, на което беше и премиерът Борисов, си позволи да заяви, че поради икономическите обвързаности и развиване на бизнес в България от страна на Турция – турският език трябва да стане, може би, един от задължително изучаващите се езици. Питам се, някой германски инвеститор дали би искал да се учи немски задължително“, коментира Беновска. Каракачанов попита дали Фолксваген са поставили ултиматум на турския премиер немският да се учи задължително, за да инвестират в Турция, защото подобен тип намеса в България е „дебелашка“. „Аз ще Ви отговоря по начина, по който един български държавник, Драган Цанков, беше отговорил в края на 19 век на руските посланици в България, които се опитваха грубичко да налагат руските интереси и да налагат българската политика според руски образец – „Благодарим Ви, не Ви щем ни меда, ни жилото“ и аз така бих отговорил на този посланик, тоест, не Ви щем инвестициите, ако Вие се опитвате да променяте нашата Конституция, да променяте законоустановения ред и да създавате проблеми в нашата държава. България от 141 години е свободна и суверенна държава и ако искате да имаме добри съседски отношения – трябва да уважавате този факт“, подчерта Каракачанов.  Плевнелиев за Фолксваген и възстановяването на Военновъздушното училище в Долна Митрополия \r\n„Да Ви попитам за днешното изявление на президента Радев, за което в коментара си позволих да поискам обяснение. Той освен, че заяви, че едва ли не той ще докара Фолксваген в България, което не само според мен е грешно, но и според бившият президент Плевнелиев, колкото и да не го уважавам, се изказа по темата, че това нарушава бизнес етикета и може да отблъсне инвеститора, който е колеблив“ коментира Беновска. Каракачанов заяви, че 4 месеца България работи по този въпрос и изказването на президента звучи нескромно, защото е важно това да се случи и да се осигурят 3000-4000 работни места, а и успехът винаги има „много бащи“. „Битката за Фолксваген е битка за Сърбия“, както цитирахте изказването на сръбския министър-председател. Всеки се бори да спечели тази инвестиция и сега вместо да се тупаме по гърдите е редно действително да направим нещо полезно и много други инвестиции да бъдат привлечени, а при подобен климат на взаимоотношения между институциите – не мисля, че правим добро впечатление и си правим услуга на самите себе си“, коментира Каракачанов.  \r\nБеновска отбеляза, че има и специфичен климат между президента и министър-председателя и попита Каракачанов дали е вярно, че по поръчка и на Радев той и Борисов са били в Долна Митрополия за възстановяване на Военновъздушното училище. Каракачанов попита дали е 1-ви април, защото това не е вярно и инициативата е на премиера. Беновска прочете изказването на Радев, в което съобщава, че благодари за изпълненото обещание от страна на министър-председателя, защото това трябва да става по убеждение на правителството, а не в резултат на неговата намеса, но въпреки че тази стъпка е безвъзвратно закъсняла, тя трябва да бъде подкрепяна. Министърът на отбраната призова да се погледне програмата на правителството ГЕРБ-ОП, в която е заложено възстановяване на Военновъздушното училище още 2 седмици преди да се закълнат като правителство и от година и половина е назначена работна група, която създава цялата документация и концепция за възстановяването. Каракачанов заяви, че на него никой нищо не му е поръчвал, но е истина, че президентът се е изказвал по темата още когато е бил главнокомандващ на Военновъздушните сили, но и всеки един български авиатор говори за възстановяване на училището. Министърът на отбраната припомни, че точно преди 31 дни премиерът е обещал документите да са готови до Гергьовден и да се вземе решение за възстановяване на училището, след което са отишли, за да съобщят, че са изпълнени поетите ангажименти.  \r\nБеновска цитира, че Радев е заявил още, че изпълненото обещание за Долна Митрополия не означава, че той ще мълчи и няма да назовава грешките на управляващите и разкриването на училището не е цената за неговото мълчание. Каракачанов обясни, че връщането на Военновъздушното училище е мечта на авиаторите и е важно, защото привлича и инвеститори и това подпомага подготовката на кадри за авиацията, както и развитието на плевенския регион. „Очаквах да ме обвинят, че съм възстановил Военновъздушното училище, защото съм избран за депутат в плевенския избирателен район. Възстановяването е необходимо не защото аз съм го обещал като кандидат тогава за народен представител, а защото това е добре за икономическото развитие на цяла Северна България“, обясни министърът на отбраната. Липсващи тераси в данъчната декларация \r\n„В началото на разговора споменахме, че няма пленени български бойни знамена, но искам да използвам тази метафора и да Ви питам – клати ли някой, иска ли някой да плени „бойните“ знамена на ГЕРБ и ВМРО, например? Президентът Радев отново днес каза, че „министър-председателят сякаш е изпуснал кормилото на управлението и затова антикорупционните органи са неефективни“ и иска назначеният от управляващите антикорупционен орган да хваща необяснимото богатство на някои политици. Вие сте подложен на огън за апартамент с 4 или 5 тераси“, коментира Беновска. Каракачанов отговори, че това са пълни глупости и е много добре премерен ход и 3 часа след регистрацията на листата за изборите е започнала атаката. Министърът на отбраната твърди, че това е предварително подготвен ход и тези, които го подготвят знаят много добре, че няма никакво нарушение, защото всичко е описано в нотариалния акт, който е публичен, а върху него се плаща данък. Беновска попита защо всичко не е описано и в данъчните декларации. Каракачанов обясни, че в точка 6 от инструкциите на КПКОМПИ пише, че тераси и мазета не е задължително да се декларират. „Първо обясняваха, че апартаментът бил в луксозен квартал, бил в супер луксозна постройка… глупости на търкалета, нито е луксозен кварталът, но на цялата тази идиотщина да ходят да звънят по звънците на съседите и да искат да влизат и да въртят дронове… неща, които са написани в нотариалния акт. Аз преди 2 месеца и повече съм получил от КПКОМПИ писмо, в което ме уведомяват, че имам пропуск в моята декларация и забележете какъв е пропускът – заплатата на съпругата ми, там не са посочени терасите. Къде е нарушението“, коментира министърът на отбраната и заяви, че някой предизборно се опитва да подпали мокрото покрай сухото. \r\nБеновска попита дали този ще плени знамето на ВМРО. Лидерът на ВМРО заяви, че това не се е случвало 125 години и няма да се случи докато той е председател – „няма куче, което да е захапало ВМРО и да не е побеснявало повече“ цитирайки Тодор Александров.  \r\nКаракачанов припомни, че и за Джамбазки са се говорели лъжи по отношение на сексуалната ориентация и други подобни от „използващ химия и други материали“ евродепутат. Беновска припомни, че именно той е вкарал Джамбазки в европарламента и ВМРО са били негови партньори. Каракачанов подчерта, че песента на тези хора е изпята и ще ги е срам от резултатите след 2 седмици на изборите. \r\nТака завърши разговорът между Красимир Каракачанов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 12 май 2019 година.", "date": "2019.05.13", "title": "Красимир Каракачанов: Радев не е поръчвал на Борисов и мен да възстановим ВВВС училището, то е в програмата ГЕРБ-ОП, да я прочете"}
{"url": "http://www.focus-news.net/news/2019/05/13/2657079/evropeyski-izbori-2019-kandidatite-za-evrodeputati-ot-gerb-ivelina-vasileva-i-marin-zahariev-shte-posetyat-obshtina-dospat.html", "text": "Кандидатите за членове на Европейския парламент от ГЕРБ и СДС Ивелина Василева и Марин Захариев на 13 май ще посетят Доспат, където са организирани две събития, свързани с изграждането на сепарираща и компостираща инсталация. Това съобщиха от пресцентъра на  ПП ГЕРБ . \r\nВ 11.00 часа ръководството на Община Доспат и изпълнителите ще представят подробностите за проекта в Туристическия информационен център, намиращ се на ул. „Капитан Петко Войвода“ 2. Той е финансиран от Оперативна програма „Околна среда“. Инсталацията ще обслужва пет общини – Доспат, Борино, Девин, Сърница и Сатовча. Тя ще бъде изградена в терена близо до село Барутин, където е Регионалното депо за твърди битови отпадъци.  \r\nОт 13.00 часа на строителната площадка ще се състои официалната церемония „първа копка“ за двете инсталации.   \r\nДомакин на събитията ще бъде кметът на Доспат Елин Радев. В тях ще се включат и кметовете на Девин, Сатовча, Сърница, Борино.", "date": "2019.05.13", "title": "Европейски избори 2019: Кандидатите за евродепутати от ГЕРБ Ивелина Василева и Марин Захариев ще посетят община Доспат"}
{"url": "http://www.focus-news.net/news/2019/05/13/2657086/pregled-na-osnovnite-temi-v-dobrudzhanskiya-pechat.html", "text": "„Протести срещу Националната стратегия за детето“ - това е една от водещите теми в днешното издание на вестник  „Нова добруджанска трибуна“ . Стотици родители са излезли на протест в събота пред сградата на Областна управа в Добрич. По същото време протест е имало и на площада в град Генерал Тошево. Протестиращите искат да бъде носена наказателна отговорност при подаване на фалшив сигнал и при неправомерни действия от страна на социалните работници, както и извеждане от анонимност на подаващия сигнал, стопиране на бизнеса с приемна грижа и отнемане на деца от бедни семейства. Родителите се обявяват категорично и против ранното сексуално образование на децата и създаването на така наречения детски съд. И тази година за пореден път Регионален исторически музей - Добрич организира европейската инициатива „Нощ на музеите“. Това е 15-ото издание и ще се проведе на 18 май. Европейското културно събитие е свързано и с Международния ден на музеите.  Началото на проявите ще бъде сложено на 17 май с откриване на изложба „С порива на птиците. Тя е посветена на 110-годишнината от рождението на Петър Славински и включва ценни оригинали книги писма, ръкописи на писателя, неговата пишеща машина и др. Поместена е и пълната програма на този ден. Ваканционно селище „Албена“ с престижно отличие за иновации“, съобщава всекидневникът. В категория „СПА дестинации“ комплексът е спечелил отличието на 24-ия конгрес на СПА центровете в Европа. Конгресът се е състоял от 8 до 10 май в Хърватия. Лично главният секретар на Европейската СПА асоциация Чила Мезоси е връчила приза на Маргита Тодорова, директор „Маркетинг и продажби“ във ваканционното селище. „Катя Кирянова гостува на каварненци“, съобщава още изданието. В заседателната зала на морската община се е провела среща с поетесата, която е представила своето творчество пред към варненската публика. Специален гост на събитието е била кметът на Каварна Нина Ставрева. Катя Кирянова е автор на над 30 книги, от които 17 за деца, както и на текстове за над 300 песни. Кирянова е един от създателите на фестивала „Пирин Фолк“ в град Сандански.", "date": "2019.05.13", "title": "Преглед на основните теми в добруджанския печат"}
{"url": "http://www.focus-news.net/news/2019/05/13/2657084/vazmozhni-sa-prekasvaniya-v-efira-na-radio-fokus-pirin-poradi-lipsa-na-elektrozahranvane.html", "text": "Възможни са прекъсвания в ефира на  Радио „Фокус“ – Пирин  поради планувани прекръствания на електрозахранването. По информация от ЧЕЗ за времето от 08.00 до 16.00 часа на площад „Македония“ са възможни кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.", "date": "2019.05.13", "title": "Възможни са прекъсвания в ефира на Радио „Фокус“ – Пирин поради липса на електрозахранване"}
{"url": "http://www.focus-news.net/news/2019/05/13/2657085/sofiyska-voda-vremenno-shte-prekasne-vodosnabdyavaneto-v-chast-ot-kv-manastirski-livadi.html", "text": "„Софийска вода” временно ще прекъсне водоснабдяването в част от кв. „Манастирски ливади“. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. „Мур“ в кв. „Манастирски ливади“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Мур“ от ул. „Ген. Стефан Тошев“ до ул. „Родопски извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мур“ ъгъла с ул. „Ген. Стефан Тошев“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.13", "title": "„Софийска вода” временно ще прекъсне водоснабдяването в част от кв. „Манастирски ливади“"}
{"url": "http://www.focus-news.net/news/2019/05/13/2657081/denyat-13-may-v-balgarskata-istoriya.html", "text": "1327 година е подписан т.нар. Черноменски договор – таен договор за взаимопомощ между България и Византия. На този ден през 1872 година Вселенският патриарх свиква събор, на който екзарх Антим I е осъден на низвержение, Панарет Пловдивски и Иларион Ловчански на афоресване, а Иларион Макариополски на вечна анатема. Поводът – борбата за самостойна българска църква. През 1945 година край Клагенфурт (Австрия) командващият Първа Българска армия ген. Владимир Стойчев и командирът на Пети британски корпус ген. Кейтли определят демаркационната линия между българските и английските войски.  2011 г.  \r\nДепутатът от партия „Атака” и бивш председател на Парламентарната комисия за контрол на СРС Явор Нотев съобщава пред БНТ, че над 200 000 души в България са разследвани със специални разузнавателни средства през 2010 година. 1965 г. \r\nВ Габрово е открит Месец на хумора и сатирата, който от 1973 г. е вече Национален фестивал на хумора и сатирата. Фестивалът се провежда през месец май всяка нечетна година. 1957 г. \r\nВ София е създаден Национален политехнически музей към Българската академия на науките с Разпореждане №486 на Министерския съвет. През 1885 г. в Русе се създава първото Техническо дружество. В неговия учредителен устав е записан специален член “създаване на технически музей и техническа библиотека... за съдействие на развитието на техниката и техническия поминък в България.“ През 1893 г. се създава Българското инженерно-архитектно дружество /БИАД/, което поддържа тази идея в продължение на десетилетия, но за съжаление без практически резултат. Няколко важни събития спомагат за формиране на обществено мнение в полза на създаване на технически музей. Първото от тях е Пловдивското изложение (1892 г.), по време на което се демонстрират редица технически новости. През 1897 г. Константин Величков внася проект за Закон за Държавен промишлено-търговски музей, чиято основна задача е да популяризира български промишлени и технически постижения. През следващата година, на 15 ноември, музеят е открит към Министерството на земеделието и търговията. Няколко години по-късно подобни музеи се откриват към промишлено-търговските камари във Варна, Русе и Пловдив, но за съжаление преустановяват дейността си през 1909 г. През 1906 г. излиза втори Закон за създаване на Технологичен музей в София, но идеята не се осъществява. След като е създаден, с разпореждане № 996 от 16 юни 1960 г. на Министерския съвет, Политехническият музей преминава към Министерството на просветата и културата. Става национален осем години по-късно с Постановление № 44 на Министерския съвет. \r\nНационалният политехнически музей е единственият в България, който събира, изучава, съхранява, представя и популяризира паметниците на науката и техниката. 1948 г. \r\nПодписан е протоколът за сливането на БРСДП с БРП (к). От социалистите се изисква пълно признаване на марксизма-ленинизма и скъсване със западноевропейската социалдемокрация. На практика само половината от членския състав, т.е около 21 000 души, получават правото да се влеят в БРП (к). 1945 г. \r\nКрай Клагенфурт (Австрия) командващият Първа Българска армия ген. Вл. Стойчев и командирът на Пети британски корпус ген. Кейтли определят демаркационната линия между българските и английските войски. \r\nВладимир Димитров Стойчев е военен, политически и спортен деец, ген.-полковник. Роден е в София на 24 февруари 1892 г. Завършва Терезианската полувоенна академия във Виена, а след това Военното училище и Военната академия в София. Взема участие в Балканските войни и в Първата световна война. Отличен ездач и спортист, Стойчев представя страната на олимпиадите в Париж (1924 г.) и Амстердам (1928 г.) и на други международни конни състезания. В периода 1930–1934 г. е военен аташе във Франция и Англия. Заради своята противомонархическа дейност е уволнен от армията през 1935 г. и през следващите години неколкократно е интерниран. През 1944 г. е член на Бюрото на Националния съвет на Отечествения фронт. По време на участието на България в окончателния разгром на хитлеристка Германия е командващ Първа армия. От 1945 до 1947 г. е политически представител на България във Вашингтон и в ООН. След това е избран за председател на Върховния комитет за физкултура и спорт при МС и за председател на Българския олимпийски комитет. Ген. Стойчев умира на 27 април 1990 г. 1937 г. \r\nИзлиза първият брой на списание “Българска марка”, издавано от издателска къща \"Феникс\", собственост на С. Чаракчиев. Директор е д-р Назлъмов (1937 –1947 г.). Последният брой, 111 поред, излиза на 25 октомври 1947 г. Помества информация за новоиздадени марки в България и чужбина, съвети към филателистите, любопитни факти и др. Публикуват се разкази на филателни теми от български писатели филателисти - Елин Пелин, Змей Горянин, Константин Мутафов и др. Отделено е място на материали за дейността на филателните дружества в страната. 1922 г. \r\nОбнародван е първият Закон за столичната община. Столичният общински съвет е разпуснат и е назначена 7-членна комисия начело с Крум Попов. Според закона градът е разделен на шест района, управлявани от деветчленни районни съвети, които избират кмет на района и двама негови помощници. Централният столичен съвет се съставя след като в районните съвети се избират по 12 членове, които помежду си избират по трима представители в съвета. Освен това Министерският съвет има право да назначи още 12 души измежду общия брой районни съветници. Сред всички районни съветници с постановление на кабинета се назначава кмет на Централното управление, който не е отговорен пред Централния общински съвет. Централният съвет избира тримата помощници на централния кмет, като всяка група от най-малко 4 съветници в районно кметство има право на поне един съветник в Централния съвет. 1913 г. \r\nС телеграми до българския министър председател – Иван Гешов, руският външен министър С. Д. Сазонов съветва Струга, Крушово, Велес и Кратово да се предадат на Сърбия. Такава телеграма Гешов получава и на 7 и 14 май. Въпреки това съветите са отхвърлени на 18 май. Междувременно на 12 май с нота до българското правителство сръбският кабинет заявява, че съюзният им договор от 29 февруари 1912 г. вече няма задължителна сила и цяла Македония се обявява за спорна зона за трите сили - Сърбия, Черна гора и България. Според сключения през 1912 г. договор Сърбия признава правото на България да притежава земите на изток от р. Струма и Родопите, а България – правото на Сърбия върху териториите на север и запад от Шар планина. Македония се разделя на две части: безспорна, която се дава на България, и спорна, чиято съдба ще се реши под арбитража на руския цар. Безспорната зона обхваща територията на изток от линията Крива паланка – с. Гъбовци на Охридското езеро. Докато българската армия се сражава на Тракийския фронт срещу турските войски, Сърбия и Гърция окупират Вардарска и Егейска Македония. Завзета е и по–голямата част от безспорната зона и въпреки предварителните договорености Сърбия отказва да я върне на България. Нещо повече, на 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват военна конвенция за взаимопомощ в случай на война с България. В Югоизточна Македония се съсредоточава 90 000 – на гръцка армия, а в районите на Гевгели, Велес, Куманово и Пирот - 150 000 - на сръбска армия. Същевременно гръцкият флот се задължава да действува покрай северното крайбрежие на Бяло море. В Конвенцията са договорени и териториалните въпроси, след разгрома на България. Сърбия получава право над земите на север от линията Градец — Беласица — Перелик, а Гърция — южно от тази линия. По този начин страната ни се лишава напълно от новоосвободените земи в Македония. С навлизането на военни сили в началото на май е поставено началото на сръбско-гръцкия геноцид срещу македонските българи. Чети извършват насилия над мирното население, започват да действат военнополеви съдилища и се извършват военни репресии в Скопие, Велес, Битоля, Кукуш и Сяр. В този период гръцката армия опустошава около 160 български селища. На 15 май 1913 г. македонската емиграция връчва меморандум против сръбските и гръцките насилия над македонските българи на посланиците на Великите сили в София. В края на месец май Сърбия и Гърция настояват в София за общ руски арбитраж, докато България приема арбитраж само за спорната зона. По това време в Солун вече е подписан тайният военно-политически договор от 19 май 1913 г. между Сърбия и Гърция. Той е насочен изцяло насочен против България. Според 11-те му точки двете държави отново си гарантират земите в Егейска и Вардарска Македония, окупирани от тях през Балканската война 1912 – 1913 г. По силата на този акт на Сърбия се предоставят всички земи на запад и изток от р. Вардар до планината Осогово. На Гърция се признават земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължават да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последват изявления, че Румъния търси приятелството на Сърбия и Гърция. С този акт се обезсилват Българо-сръбският и Българо-гръцкият договори от 1912 г. и се подготвя почвата за избухването на Междусъюзническата война 1913 г. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници. 1872 г. \r\nВселенският патриарх свиква събор, на който екзарх Антим I е осъден на низвержение, Панарет Пловдивски и Иларион Ловчански на афоресване, а Иларион Макариополски на вечна анатема. Два дни по-рано в Цариград Българската църква е провъзгласена за независима. Това става по време на тържествена служба на екзарх Антим I в храм “Св. Стефан”. 1327 г. \r\nПодписан е т.нар. Черноменски договор – таен договор за взаимопомощ между България и Византия. В Черномен цар Михаил ІІІ Шишман се среща с младия Андроник ІІІ Палеолог, по това време съимператор на своя дядо Андроник ІІ Палеолог. В същото време Византия е обхваната от вътрешнополитическа криза. Съгласно клаузите на Черноменския договор българският владетел се задължава да подкрепи Андроник III в борбата му срещу неговия дядо, а от своя страна младият император трябва да подкрепи Михаил III срещу Стефан Урош III. Независимо от сключения Черноменски договор, през 1328 г. отношенията между Михаил Шишман и Андроник III силно се влошават след свалянето на стария император от престола и обявяването на Андроник III за \"автократор\". Военните действия между двамата приключват с подписването на т.нар. Одрински мир, според който срещу голяма парична сума Михаил III Шишман връща на Византия крепостта Вукелон. През май 1329 г. мирният договор е потвърден. През пролетта на следващата година Михаил III Шишман предлага на Андроник III организирането на антисръбски поход. Към българо-византийската коалиция се присъединяват и Иванко Бесараб, Белаур – брат на Михаил III Шишман и деспот на Видин, и Иван Александър – братовчед на българския владетел и деспот на Ловеч. На 19 юни 1330 г. българските войски, предвождани от Михаил III Шишман, потеглят от столицата Търново и скоро след това завземат Земен. Предложението на Стефан Дечански за възстановяване на мирните отношения е отхвърлено и неговите войски се установяват при Велбъжд (днес Кюстендил). Преговорите между двете враждуващи страни, проведени между 25 и 27 юни 1330 г., приключват със споразумение за еднодневно примирие. На 28 юни българската войска се пръска да търси храна. Въпреки споразумението сърбите не удържат на думата си. В този момент каталаните и част от сръбската войска, командвана от бъдещия цар Стефан Душан, нападат българите и ги разгромяват. В битката загива и българският цар Михаил III Шишман. Той е погребан в църквата \"Св. Георги\" в с. Старо Нагоричане. Михаил III Шишман е последният български владетел, водещ политика към установяване на военна и политическа хегемония на България на Балканския полуостров. На тази дата са родени: 1966 г. \r\nРоден е Камен Воденичаров – български актьор. Той завършва НАТФИЗ \"Кръстьо Сарафов\", специалност \"Актьорско майсторство за кукли\" в класа на проф. Н. Геогриева. През 1990 г. постъпва в Бургаския куклен театър. На 27 януари 1990 г. създава студентското предаване \"Ку-ку\" и е водещ на рубриката \"Каналето\". Камен Воденичаров е продуцент и водещ на шоуто \"Каналето\" (1994 г.). Освен това той продуцира спектакъла на Сатиричния театър \"Дванайсeта нощ\", като изпълнява и една от главните роли. Той участва и във филма \"Испанска муха\" (1997 г.). Камен Воденичаров е съсобственик на телевизия ММ. По-известни албуми с негово участие са \"Шат на патката главата\", \"Хъшове\" и др. |1953 г. \r\nРоден е Асен Гагаузов – български политик. Завършва Висшия институт за народно стопанство в град Варна, специалност “Счетоводна отчетност”. Специализира “Икономика и управление на инвестиционния процес” в УНСС - София. Професионалната си кариера започва през 1980 г. в Окръжния народен съвет на град Сливен, където е първо началник управление “Планиране на капиталните вложения”, а в последствие главен специалист “Планиране на капиталните вложения”. На тази длъжност остава до 1993 г., когато е назначен за главен данъчен инспектор в Териториално данъчно управление на град Сливен. През 1995 г. е назначен за зам.-кмет на Сливен. На парламентарните избори проведени през 1997 г. е избран за народен представител в XXXVIII Народно събрание. На местните избори през 1999 г. се кандидатира за кмет на Сливен и е избран. До 2001 г. заема тази длъжност, когато е избран за народен представител в XXXIX Народно събрание. Асен Гагаузов е зам.-председател на Комисията по местно самоуправление и регионална политика и е член на бюджетната комисия. От август 2005 г. е Министър на регионалното развитие и благоустройството. 1949 г. \r\nРодена е Катя Филипова – българска естрадна певица. Завършва ВИИ “Карл Маркс” (дн. Университет за национално и световно стопанство) през 1976 г. Дебютира като солистка на оркестър “Метроном” (1973 г.) и вокално трио “Обектив” (1974 г.). Солистка е на Естрадния оркестър на КТР (1974 – 1977 г.). Представя се на няколко международни фестивали, на които журито й присъжда награди за най-добро изпълнение: “Златният мост” в Западен Берлин (1975 г.), Кастълбар, Ирландия (1975 г.), “Песни за морето”, Рощок (1982 г.). През 1976 г. печели първа награда в конкурса на грамофонните фирми на фестивала в Сопот, Полша, а през 1977 г. - втора награда на “Шлагерфестивал”, Дрезден. Популярността й е най-голяма в края на 70-те години. Осъществява концертни турнета в много страни на Европа, Тунис, Алжир, Мароко, Либия, Гана, Нигерия, Етиопия, Ирак и др. През 1986 – 1987 г. е солистка на оркестър “Динамит брас бенд” в скандинавските страни. Нейни са албумите “Катя Филипова” (1977 г.), “Незабрава” (1980 г.) и “Добри познати” (1985 г.). 1930 г. \r\nРоден е Иван Калчинов - български композитор на естрадна музика, изпълнител на духови инструменти. През 1954 г. завършва Теоретичния факултет на БДК с основен инструмент цигулка. Работи в “Продукция” към направление “Забавна музика” в БР. До края на 50-те години работи като оркестрант. Започва да композира от средата на 60-те години. Негови песни са изпълнявани на фестивала “Златният Орфей” и конкурса “Песни за морето, Бургас и неговите трудови хора”. 1858 г. \r\nРоден е Димитър Христов Бръзицов – български книжовник, преводач и публицист. Завършва богословска католическа гимназия в Одрин. Редактира екзархийския вестник в Цариград \"Вести\". Работи като преводач от гръцки, френски, полски, италиански, руски, сръбски, турски и други езици. \r\nУмира на 19 януари 1931 г. София. 1844 г. \r\nРоден е Цанко Дюстабанов – деец на национално-революционното движение. Учи в Габрово, а от 1872 до 1873 г. — в Робърт колеж в Цариград. Членува в дружество „Напредък“, а от 1873 г. е търговец в Габрово. Той става член на революционния комитет в Габрово и главен войвода през Априлското въстание. Четата, начело на която застава е сформирана на 13 май 1876 г. в Соколския манастир край Габрово. Повежда своята чета към Севлиевския балкан, където заедно със севлиевци храбро се сражава с турците. Предаден от кмета на едно село, Цанко Дюстабанов е осъден на смърт и на 15 юни 1876 г. е обесен. Дарител е на читалище „Зора“. На тази дата умират: 2012 г. \r\nУмира Катя Филипова – българска естрадна певица. \r\nРодена е на 13 Май 1949 г. в гр. Варна в музикално семейство. Катя Филипова завършва Икономически институт в София, но още като студентка дебютира като певица. Работи с оркестър „Метроном“ и трио „Обектив“ (1973-1974 г.), по-късно се представя и Биг бенда на БНР. Катя Филипова се явява на няколко международни фестивала, където печели награди — „Златният мост“ (Западен Берлин '1975), Касълбар (Ейре '1975), I награда на фестивала в Сопот (1976 г.), II награда от Шлагерфестивала в Дрезден (1977 г.), I награда от „Песни за морето и неговите трудови хора“ в Бургас (1981 г.); „Песни за морето“ (Рощок '82). Една от най-популярните й песни става „Незабрава“ по музика на Тончо Русев и текст на Калин Донков през 1979 г. От края на 1980-те години Катя Филипова работи с Динамит брас бенд в скандинавските държави. Освен „Незабрава“, други големи хитове на Филипова са „Добри познати“ и „Добър вечер“. 1980 г. \r\nУмира Георги Иванов Георгиев – български капитан далечно плаване. Роден е на 4 юни 1930 г. в Кърджали. Състезател и треньор по ветроходство, един от основателите на яхтклуб \"Порт Варна\" при СО \"Воден транспорт\". Участва успешно в трансатлантическата регата \"ОСТАР-76\". От 20 декември 1976 г. до 20 декември 1977 г. с яхтата \"Кор Кароли\" сам провежда първото околосветско плаване в историята на българското корабоплаване. Изминава пътя от Хавана през Панама, Маркизките острови, островите Фиджи, Торесовия проток, Порт Даруин, Индийския океан, Порт Елизабет, Кейптаун и Хавана (23 018 морски мили) за 365 дни, от които в плаване - 201,9 денонощия. През 1981 - 1982 г. плаването му е вписано в книгата за рекорди \"Гинес\" като \"най-добро постижение в света за обиколка на еднокорпусна яхта по време, независимо от големината й и от маршрута на плаването\". 1951 г. \r\nУмира Спиридон Спасов Казанджиев - български психолог и философ идеалист. Той е роден на 23 декември 1882 г. в Севлиево. През 1907 г. завършва славянска филология в СУ “Св. Климент Охридски”, след което следва философия в Лайпциг (1907 - 1909 г.) и Цюрих (1909 - 1911 г.), където защитава докторска дисертация. През 1913 - 1914 г. Казанджиев работи като учител в София. От 1920 г. е доцент, 4 години по- късно става извънреден професор, а през 1928 г. е редовен професор в Софийския университет, където завежда Катедрата по систематическа философия (1920 - 1949 г.). Освен това той чете лекции и във Военната академия. От 1930 г. е дописен член на БАН и редовен член от 1941 г. От 1942 до 1949 г. Казанджиев е научен секретар на БАН. Печата за първи път през 1906 г. в сп. “Природа”. От 1920 г. е редовен сътрудник и съредактор на сп. “Златорог”. 1913 г. \r\nУмира Марин Поплуканов – деец на националноосвободителното движение. Роден е на 25 май 1845 г. в Ловеч. Включва се в националноосвободителната борба в края на 60-те и началото на 70-те г. на XIX в. Един от сподвижниците на Васил Левски. През 1870-1871 г. е член на Българския революционен централен комитет в България - Привременното правителство. Участва в Общото събрание на БРЦК в Букурещ през 1872 г. След провала на Арабаконашкия обир (1872) е арестуван и изпратен на заточение в Диарбекир. След 4-годишен престой успява да избяга от там и се завръща в родния си край. След Освобождението е депутат в Учредителното събрание 1879 г., кмет на родния си град. Автор е на спомени. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.13", "title": "Денят 13 май в българската история"}
{"url": "http://www.focus-news.net/news/2019/05/13/2657082/ministar-rumen-porozhanov-us-na-dfz-nyama-za-obsazhdane-minyu-staykov-a-deklaratsiyata-mi-pred-konpi-e-korektna-i-shte-ya-publikuvat.html", "text": "УС на ДФЗ няма за обсъждане Миню Стайков, а  декларацията ми пред КОНПИ е коректна и ще я публикуват. Това каза Румен Порожанов, министър на земеделието, храните и горите, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Той коментира актуалните теми: Спекулациите около декларацията му в КПКОНПИ . \r\n„Използвах иносказателно заглавие на нашия разговор – „Сей земеделецо!“, цитирайки Иван Вазов – „Сей земеделецо, днес му е времето, хвърляй добри семена“. Само че Вас Ви питам – „Сей земеделецо, бури ли жънеш?“. И веднага Ви хвърлям във Вашия „декларациягейт“, ако може да се нарече!“, започна разговора водещата Илиана Беновска. Румен Порожанов отговори, че е много силно да се нарече „декларациягейт“. Водещата припомни, че земеделският министър е публикувал в събота съобщение по темата и помоли той да го припомни. Събеседникът й обясни: „Две са темите там. Първата е за несъответствието, което се установи там. То е свързано с това, че на въпросната страница 7 има една таблица 5, в която се декларират доходи от извънтрудови правоотношения на мен и на съпругата ми. Години наред в Сметна палата там бяха само извънтрудови правоотношения без тези, които са на декларатора за трудови. И съм пропуснал да си напиша заплатата от министерството през предходната година. Това е несъответствието!“. „То не може да се скрие!“, отбеляза водещата. Министърът на земеделието отговори, че наистина не може да се скрие, а той не се е и опитвал да го прави, просто години наред е попълвал формата в  Сметната палата по този начин . \r\n„Значи пак повторете, защото от всички публикации излезе, че несъответствието е свързано с жена Ви, а Вие казвате, че несъответствието е свързано с това, че Вашата заплата не фигурира!“, помоли водещата Илиана Беновска. Румен Порожанов потвърди, че несъответствието е свързано със заплатата му от министерството и той го е отстранил в дадения срок.  \r\nТой продължи, че останалата история около съпругата му е породена от едно недоразумение. „Там на страница втора, където се посочва съпругата или други лица, там се декларира дали сме в раздяла, дали имаме общо домакинство или не, дали съм във фактическо съжителство с друго лице. Аз не съм ги отметнал всичките тези!, обясни земеделският министър. „А Вие в какво съжителство сте, с извинение за личния въпрос?“, попита водещата Илиана Беновска. Гостът й отговори: „Аз съм си в нормално семейно съжителство под един покрив, женен! Разбира се там накрая стои една четвърта опция, която дава новият закон, това отново са нови неща в декларацията, в която се казва – „желаете ли да се възползвате от това на лицето във фактическо съжителство, с което сте““. „Бракът фактическо съжителство ли е?“, попита водещата Илиана Беновска. Порожанов отговори, че това е съвсем различна хипотеза от брак. Той продължи: „Там в края е сложена една отметка ЕГН, там даже не е написано да или не. И аз по инерция съм попълнил ЕГН-то на съпругата ми! Така че приемам, че техническата грешка е моя! Разбира се бих обърнал внимание, все пак, да помислят IT специалистите в тази декларация дали този чек да се отваря при положение, че не е чекната горната, все пак те са свързани едно с друго. Ако беше направен по този начин, тогава нямаше да бъде активен и да се отваря!”. \r\n„Тоест Вие  сте женен, не сте попълнил заплатата и от неразбиране сте написал ЕГН-то на жена си?”, продължи с уточняващите въпроси водещата Илиана Беновска. Румен Порожанов обясни още веднъж, че просто по инерция е попълнил ЕГН-то на жена си и приема, че техническата грешка е негова. „А какво е било укрито в такъв случай, какво не е декларирано видимо - на хартия сте декларирал едно, а в сайта на КПКОМПИ е друго?”, продължи водещата. Министърът на земеделието отговори: „Автоматично в системата излизат само моите показания, без заплатите, които съм коригирал разбира се, и без нейните финансови данни! Всичко е декларирано на хартиения носител, всичко кореспондира с декларациите ни в НАП. Пред КПКОНПИ абсолютно всичко е подадено коректно, с изключение на пропуска за моите доходи от работната заплата! Абсолютно всичко е коректно”. „И на хартия сте написал доходите на жена си?”, попита водещата. Румен Порожанов отговори, че го е направил. \r\n„И за да завършим тази тема, какво ще се случи оттук нататък?”, попита водещата Илиана Беновска. Събеседникът й отговори, че преди няколко дни е подал заявление до КПКОНПИ да публикуват данните, тъй като той наистина не е в хипотезите на фактическо съжителство, което фигурира и в самата декларация. „Тоест тези дни ще се оправи и ще се публикува всичко, което е декларирано на хартиен носител?”, продължи водещата. Гостът й отговори, че очаква това да се случи.  Разследването срещу Миню Стайков . \r\n„Обяснете – Миню Стайков, карнобатският алкохолен бос, който освен с контрабанда на цигари и разни други алкохолни работи, се замеси и с ДФ „Земеделие” и ПРСР. Вярно ли е, че шефът на ДФ „Земеделие” Живко Живков…Вие нямате наредителски функции като министър над ДФ „Земеделие”, нали?”, попита водещата Илиана Беновска. Румен Порожанов отговори: „Имам отношение управляващ орган МЗХВ – ДФЗ разплащателна агенция. Разплащателна агенция ДФЗ е самостоятелна бюджетна единица, самостоятелна структура, акредитирана!”. „Кой е принципал на тази разплащателна агенция?”, продължи водещата. Събеседникът й отговори, че условно УС на ДФ „Земеделие” назначава изпълнителния директор и двамата заместник-изпълнителни директори на фонда. Самият Порожанов поясни, че  е председател на УС на ДФЗ. \r\n„Но вярно ли е, че Живков, въпреки разпореждане на прокуратурата се е опитвал да плати на контрагенти на Миню Стайков пари в размер на 12, на 5, на 7 милиона, чета различни суми?”, попита водещата Илиана Беновска. Румен Порожанов отговори, че не може да коментира тази тема, защото не е запознат. „А не Ви ли направи впечатление да го попитате – ей, Живков, защо не изпълняваш разпореждания на прокуратурата?” Някой не Ви ли сигнализира?”, продължи с въпросите си водещата. Гостът й отговори, че тази тема не е стигала до него. Той обясни, че не знае точно какви взаимоотношения е имало в конкретния случай като насоки. „Но, все пак, като свидетел по случая?”, продължи водещата. Министърът на земеделието обясни, че е запознал разследващите органи с принципа на работа на агенцията и е отговорил на конкретни въпроси, които са му били зададени.  \r\n „Но, мисълта ми е, след като Ви обърнаха внимание от прокуратурата, няма ли да свикате УС на ДФЗ  и да се занимаете с този въпрос около Миню Стайков и не зная как да го нарека – гравитиращите около него?”, попита водещата Илиана Беновска. Румен Порожанов отговори, че УС на ДФЗ не се занимава с частта на разплащанията на разплащателната агенция. Частта на разплащателната агенция работи по съвсем различен начин. „Говоря за разплащанията, които не би трябвало да се извършат, ако има прокурорска проверка!”, уточни водещата. Гостът й отговори, че не знае да са извършвани такива плащания, но пак подчерта, че не може да коментира темата, защото не е запознат. „Ще попитам за последно, ще свикате ли УС на ДФЗ по тази тема или не?”, попита водещата. Порожанов отговори: „По тази тема - по-скоро не!”. \r\nТвърденията, че синът му е свързан с одитирането на къщи за гости. \r\n„Вашият син свързан ли е по някакъв начин с одитирането на къщите за гости?”, попита водещата Илиана Беновска. Румен Порожанов отговори: „Категорично не ,  по никакъв начин! Обясних го многократно, казвам го за последен път – моят син е работил в „Делойт” през 2012 или 2013 г, не помня, първо като стажант една година, когато завърши в чужбина и после още една година на най-ниските младши нива, които са в йерархията. „Делойт” е американска компания, която много точно и ясно следи конфликтите на интереси на служителите си и в одитните екипи, които са работили по сертификацията на ДФ „Земеделие”, по никакъв начин той не е участвал в тях! Това е една хипотеза, появила се от това, че някой е видял, че в CV-то на моя син пише, че е работил там, това е!”. \r\n„А има ли фирма, която е абревиатура на неговото име – ARP, Антоан Руменов Порожанов, с която той да дава консултации на контрагенти на ДФЗ?”, попита водещата. Събеседникът й отговори категорично: „Това е абсолютно несериозно, дори, не искам да го коментирам!”. „Питам Ви неслучайно, за да кажете да или не!”, подчерта водещата Илиана Беновска. Гостът й отговори: „Абсолютно не! Това е един пасквил, който се появи преди година и нещо, който дори не желая да коментирам!”.  Проверките около къщите за гости . \r\n„Добре, последен въпрос – къщи за гости, автомобили за високопроходим планински туризъм? Знаете, че когато вие се върнахте за втори път след правителството „Орешарски”, там имаше спрени пари по тези програми именно заради такива злоупотреби, извършени по-скоро с автомобили?”, попита водещата Илиана Беновска. Румен Порожанов отговори, че пари не са били спирани. Той обясни, че вторият прием по мярката за туристическите дейности е бил договорен през 2014 г. Това се е случило основно в рамките на правителството на Пламен Орешарски и неговия екип и след това в рамките на служебното правителство. „След като се върнах, този прием беше договорен. Наистина имаше определени договорени малко по-скъпи автомобили, но ние направихме всичко възможно те да не бъдат разплатени. Имаше яхти по рибарските програми, те бяха 3 и също не са разплатени. Ние дадохме нарочна пресконференция за това какво и как е било разплатено тогава. Темите вече не искам да ги повтарям многократно, в конкретния случай с къщите за гости, знаете тя се се появи като тема, стартирани са определени проверки, така че нека да си вървят, нека да се произнесат и каквото е необходимо да се съдейства, както от структурите на ДФЗ- казвам „съдейства”, не съвместно разследване с прокуратурата, а съдействе. Защото определени журналисти са тълкували, че ние правим съвместни проверки. Не, ние не правим съвместни проверки с прокуратурата. Никога не съм споменавал такова нещо, така че каквото има необходимост като съдействие ние ще го направим!”, категоричен беше земеделският министър. \r\n„А споменавала ли Вие е прокуратурата, понеже казахте, че няма да свикате управителен съвет на ДФ „Земеделие”, че има съмнения, че г-н Живко Живков, който е начело на фонда, е имал уговорки с хората на Миню Стайков да връщате 15% от сумите, които са разплатени?”, попита водещата Илиана Беновска. Румен Порожанов отговори: „Не, това го чувам от Вас! Прокуратурата не е длъжна да споделя с мен каквото и да е!”. \r\nЗастраховането на земеделските стопани. \r\n„Хайде да стъпим, „земеделецо”, на земеделска тема, Вие сте министър на земеделието, храните и горите. Няколко пъти сме говорили с Вас тук за отсъствието на застраховки, които да помагат на стопаните да възстановяват щетите си, било при епидемии по животни, било по градушки, както се случи сега в Плевенско и Силистренско. И пак отиваме на de minimis, на 80% покриване от страна на държавата?”, попита водещата Илиана Беновска. Румен Порожанов отговори, че темата за щетите изисква наистина една по-висока застрахователна култура. Според него в момента тя не е на необходимото ниво. Водещата попита къде е тук ролята на държавата. Събеседникът й отговори, че не би се ангажирал с такива активности от страна на държавата да се занимава със застраховане. „А с какви пари ще се покрие този de minimis?”, попита водещата Илиана Беновска. Гостът й отговори, че това пак е държавна помощ, която е нотифицирана и се отнася при 100% унищожена продукция. Конкретно в случая в Българене проектите са приключили, направени са протоколи и на тамошните земеделци ще се помогне.  \r\n„Тоест излиза, че е по-евтино да няма застрахователен пул между държавата и застрахователните дружества, а да се възстановяват при инциденти само с пари на държавата щетите, така ли?”, попита водещата Илиана Беновска. Румен Порожанов отговори още веднъж, че не е функция на държавата да се занимава със застраховане. „Достатъчно застрахователни компании има, въпросът е те да направят пакетите така, че да бъдат атрактивни за земеделците. Но проблемът не е толкова в пакетите, а по-скоро после във взаимоотношенията след щетите, защото земеделците се оплакват, че след щети ги обезщетяват не на нивата, които те смятат, че трябва да бъдат обезщетени!”, обясни министърът на земеделието, храните и горите. Измирането на пчелни семейства заради отравяне с пестициди . \r\n„Пчеларите, защо ще се пръска с пестициди, за да измират пчелите?”, попита водещата Илиана Беновска. Румен Порожанов отговори, че тук става дума за арогантно поведение от страна на определени земеделци арендатори. „Докога така? Кой трябва да ги контролира, земеделска полиция ли трябва да се създаде?”, попита водещата. Събеседникът й отговори, че от МЗХГ правят всичко възможно, за да координират информацията между пръскащите и пчеларите чрез кметовете и ветеринарните работници. „Това са жестоки хора!”, заяви водещата. Порожанов отговори: „Да, констатациите в Долна Митрополия са именно от такова поведение, както и във Варненско!”. \r\n„И как смятате това да се случи, че да може тези „екологични егоисти”, които изтребват пчелите, да бъда регулирани?”, попита водещата Илиана Беновска. Румен Порожанов отговори, че е бил проведен много полезен консултативен съвет и се изчистват няколко неща. На първо място много бързо се изчиства процедурата на БАБХ за вземане на пробите и изпращането им, така че да може да се търси отговорност от тези арендатори. В конкретни случаи се облекчава тежестта на пробите, защото те не са никак евтини. В момента се водят преговори с лабораторията да се намали стойността на пробата. Ако това не се случи, вероятно пробите ще бъдат изпращани в Румъния. Биопроизводителите . \r\n„Като говорите за проби, връщам Ви към биопроизводителите - Вие успяхте, някак си, много дипломатично, в много къс срок, сякаш, да овладеете проблема, така ли е?”, попита водещата Илиана Беновска. Румен Порожанов отговори, че се надява, че в момента има добра комуникация. Проведен е и първият официален консултативен съвет, макар че срещи са били провеждани непрекъснато. В идните дни ще бъде направено и предложение за пети заместник-министър, който да се занимава с този ресор. Тази идея е била предложена от асоциацията на биологичните производители и производителите на плодове и зеленчуци. „Предложението е за един млад мъж, който надявам се със своите амбиции и компетентност да бъде полезен, да има много по-активен и професионален контакт. В конкретния случай мисля, че е с икономическо образование, но със съответните компетенции!”, обясни земеделският министър. Изкупната цена на млякото и зеленчуците на малките производителr . \r\nРумен Порожанов обясни, че цената на млякото е на нивата от миналата година. Основно проблеми с цената на млякото имат малките производители, които нямат договори с млекопреработвателите и по едни или други причини понякога не успяват да си продадат млякото.  \r\nПроф. Греков, предишен министър, беше започнал да прави регистър на малките производители на зеленчуци, на мляко и т.н., за да ги подкрепя МЗХГ какво става с него?”, попита водещата Илиана Беновска. Събеседникът й отговори, че регистърът е в ИСАК, всеки производител се регистрира с площите си и с това, което гледа. „В момента съм дал ясни указания, при плодове и зеленчуци, за да няма измами с фиктивно гледащите, за да получават субсидии, нашите служби - областните и общинските - ще ги посетят, след като приключи регистрацията на земеделските площи в кампанията, която е в момента и ще поискаме преди реколтиране да ни уведомяват, за да няма фиктивно работещи!”, обясни земеделският министър.  \r\n„А за млякото и тях ли ще ги посещавате?”, попита водещата. Румен Порожанов отговори: „За млякото не. За млякото правим анализ, за да видим с какви възможности можем да компенсираме овцевъди, разбира се и говедовъди. До края на тази седмица ще сме готови!”, с което завърши участието си в седмичното обзорно политическо предаване „Беновска пита“ по „Канал 3“ и „Радио К2“ на 12-ти май 2019 година.", "date": "2019.05.13", "title": "Министър Румен Порожанов: УС на ДФЗ няма за обсъждане Миню Стайков, а  декларацията ми пред КОНПИ е коректна и ще я публикуват"}
{"url": "http://www.focus-news.net/news/2019/05/13/2657080/smolyan-obshtinata-shte-bade-domakin-na-seminar-za-ranna-diagnostika-na-revmatichni-zabolyavaniya.html", "text": "От 17.00 часа до 19.30 часа в 247 зала в Община Смолян, ще се проведе информационен семинар за ранна диагностика на ревматични заболявания, съобщиха от пресцентъра на  Общината . По време на събитието присъстващите на семинара граждани, които нямат диагноза, но имат симптоми на ревматично заболяване ще имат възможност да се запишат за безплатен преглед при ревматолог. Прегледите са предназначени за хора на възраст от 18 г. до 50 г. с цел ранна диагностика на заболяванията в млада и работоспособна възраст. \r\nПо данни от социологическо изследване „Нагласи и предизвикателства пред пациентите с ревматични заболявания” поставянето на диагноза закъснява средно между 5 и 10 години. Закъснялата диагноза повишава риска от инвалидизация при това в млада възраст. Това се явява следствие от ненавременното разчитане на симптоматиката и закъснелия достъп до ревматолог. \r\nЛектори на семинара ще бъдат: проф. д-р Анастас Баталов, ревматолог, д-р Мария Пройнова-физиотерапевт  и др. \r\nИнформационният семинар се провежда с  подкрепата на д-р Даниела Дариткова, председател на Комисията по здравеопазване в Народното събрание. Тя ще открие кампанията и събитието в Смолян.", "date": "2019.05.13", "title": "Смолян: Общината ще бъде домакин на семинар за ранна диагностика на ревматични заболявания"}
{"url": "http://www.focus-news.net/news/2019/05/13/2657083/afp-maykal-pompeo-shte-poseti-bryuksel.html", "text": "Държавният секретар на САЩ Майк Помпео ще посети Брюксел в понеделник, за да обсъди \"неотложни въпроси\", включително Иран, заяви служител на Държавния департамент в неделя, цитиран от  AFP . \r\nВ резултат на това първият американски дипломат отмени пътуването до Москва в понеделник, като запази срещите с руския президент Владимир Путин и външния министър Сергей Лавров в Сочи във вторник. \r\nВ понеделник в Брюксел е насрочено заседание на Съвета по външни работи на ЕС, но Държавният департамент не обяви конкретни подробности за преразгледания дневен ред на Помпео. \r\nТой просто каза, че ще се проведат преговори с представители на Франция, Великобритания и Германия - трите европейски страни, подписали ядрената сделка с Иран. \r\nИран обяви на 8 май, една година след като САЩ се оттеглиха от сделката, че суспендира някои от ангажиментите си по споразумението. \r\nПрезидентът Хасан Роухани постави ултиматум на европейците, заплашвайки, че Иран ще отиде по-далеч, ако не успеят да осигурят облекчение за санкциите, за да противодействат на подновеното нападение на американския президент Доналд Тръмп срещу иранската икономика в рамките на 60 дни. \r\nЕвропейските сили отхвърлиха този ултиматум.  Юлиян Марков", "date": "2019.05.13", "title": "АFP: Майкъл Помпео ще посети Брюксел"}
{"url": "http://www.focus-news.net/news/2019/05/13/2657088/blagoevgrad-povishena-e-opasnostta-ot-padashti-kamani-i-skalna-masa-v-rayona-kresnenskoto-defile-i-prohodite-predel-i-papaz-chair.html", "text": "Трафикът по автомагистрала „Струма“, главен път Е-79 и второкласен път 19 Симитли – Гоце Делчев се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. Няма регистрирани тежки пътни инциденти. Пътните настилки са сухи. Повишена опасност от падане на камъни и скална маса, както и на клони от дървета има в района Кресненското дефиле и проходите Предел и Папаз Чаир. Движението по главен път Е-79 София – Кулата в района от изхода на Благоевград до тунела на село Железница от км 366 до км 370 трябва да се извършва с повишено внимание поради ремонтни дейности. Участъкът е обозначен с пътни знаци до 15 май. Преминаването трябва да се извършва със съобразена скорост. Движението по третокласен път 108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава през третокласен път – 198 Дрангово – Ръждак – Петрич и обратно до 31 юли. \r\nЛивия НИНОВА", "date": "2019.05.13", "title": "Благоевград: Повишена е опасността от падащи камъни и скална маса в района Кресненското дефиле и проходите Предел и Папаз Чаир"}
{"url": "http://www.focus-news.net/news/2019/05/13/2657090/dobrich-prodalzhava-remontat-na-chast-ot-pat-ii-71-dobrich-silistra.html", "text": "Продължава ремонтът на две отсечки от второкласната пътна мрежа в областта. Част от път II-71 Добрич - Силистра е в ремонт до 20 май, предаде кореспондент на  Радио „Фокус” – Варна . Движението на автомобили по този път и по част от път II-29 Генерал Тошево – ГКПП „Кардам“ се осъществява с повишено внимание и се регулира с пътни знаци поради ремонтни дейности на асфалтовата настилка. Ремонтът по втория участък е до 13 май. Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич се работи по ул. „Никола Петков“ и част от бул. „Добруджа“ в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно,  духа умерен вятър, температурата на въздуха е около 12 градуса.  \r\nЖулиета НИКОЛОВА", "date": "2019.05.13", "title": "Добрич: Продължава ремонтът на част от път II-71 Добрич - Силистра"}
{"url": "http://www.focus-news.net/news/2019/05/13/2657093/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на службата е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2019.05.13", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/05/13/2657087/tsvetomir-paunov-radev-se-vdahnovyava-sutrin-i-spodelya-bez-osmislyane.html", "text": "Радев се вдъхновява сутрин и споделя без осмисляне. Това каза Цветомир Паунов, административен секретар и координатор София - ГЕРБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nИлиана Беновска посрещна госта си Цветомир Паунов, който рядко се появява в публичното пространство. Тя го попита дали го играе „сив кардинал“, а събеседникът ѝ отговори, че е далече от това определение. Според него, не е негова работа да се появява толкова често в публичното пространство и допълни: „По-важно е, когато се появявам да бъде интересно и да можем да направим един добър анализ на обществено-политическата ситуация в страната“. Водещата го попита дали социологическото образование, което има му помага да разтълкува социологията, която се върти в публичното пространство за евроизборите – ту БСП, ту ГЕРБ имат малко преимущество. „Обществено-политическата динамика постоянно се променя. Да не забравяме, че ние сме и в период на активна предизборна кампания“, каза Цветомир Паунов. Стана ясно, че за него е от изключително важно значение противопоставянето и езикът на омразата, които съществуват в политическия диалог между партиите.  Каква отговорност носи БСП извън парламента \r\nЦветомир Паунов добави, че за него са много тревожни тези процеси в българската политика и най-вече в хората, призвани да правят политиката в България. Беновска настоя да говори с имена. „На първо място тези тенденции се наблюдават в опозицията, в Българската социалистическа партия“, каза той и допълни, че е недопустимо в държава, която по конституция е парламентарна република, да абдикираш Народното събрание, най-висшия орган в страната. Водещата обърна внимание, че няма норма, която да ги накаже, че избирателите са ги избрали да защитават интересите им и да градят тяхното бъдеще. „Нормата не е писана, но тя се нарича „отговорност“ и се нарича „морал“. Отговорност към всички хора, които са гласували за теб. Отговорност към правенето на политика в България“, заяви Цветомир Паунов. Той допълни, че като човек, занимаващ се с организационна дейност, знае какво е да носиш отговорност пред хората, с които работиш и тези, на които се опитваш да решаваш проблемите.  Моралът в политиката \r\nБеновска назова имената, които събеседникът ѝ не изброи: „Казвате „БСП“ в съвкупност. Аз ще назова на първо място лидерката ѝ Корнелия Нинова. Тя има ли моралното право да говори, че ГЕРБ няма моралното право да говори за морал след Роднинигейт, Апартаментгейт, Терасагейт, Суджукгейт, къщи за гости и прочее?“ Цветомир Паунов каза, че лидерът на една партия е човекът, който е фактора, който задава тона на неговата политическа партия. „За съжаление, думите, политическият дебат и политическият изказ до такава степен бяха принизени, именно, поради средата на говорене, която беше създадена лично от г-жа Нинова и лично от колегите в БСП“, заяви Паунов.  \r\nБеновска обърна внимание, че тази среда не се е самосъздала сама или от някакви големи стратези - бивши служители на ДС, неудовлетворени бизнесмени, анти-гербаджии и много други, които имат интерес да разклатят ГЕРБ и Борисов. Тя каза, че членове на ГЕРБ на високи позиции не могат да обяснят на разбираем език някои неща, които може би са законни, но поради популисткия тон на говорене изглеждат неморални.  \r\nЦветомир Паунов заяви, че ГЕРБ като най-голямата политическа партия, с най-силния лидер в лицето на премиера Борисов, е доказала не само, че има морал, но и може да взима важни и трудни решения. Това гостът го определи като едно от нещата, които ги отличават от останалите партии. „Колко трудно беше на Борисов да вземе решението категорично да помоли, да не употребя друг глагол, Цветанов да напусне парламента, позицията на председател на парламентарната група и да остане, засега, председател на предизборния щаб“, попита Беновска, а събеседникът ѝ Паунов отговори, че всяко едно решение, което се взима в партията и засяга цялостната дейност на партията, винаги е трудно. „Лесни решения в политиката няма“, допълни Цветомир Паунов и подчерта, че това основно ги отличава от останалите партии.  \r\n„Стана ясно, че когато има най-малки съмнения за нещо, което би имало негативен аспект в публичното пространство, ГЕРБ взимат подобни решения“, а водещата попита дали това не е малко прекомерно и какво става когато се окаже, че тези, които са си подали оставките, са го направили за неверни обвинения.  Цветомир Паунов отговори, че не би казал, че репутацията им е съсипана. Беновска каза, че често се случва един да прочете първата част на интригата, а друг – втората, но се помни жълтото.  „По отношение на думите и на четеното, ние все по-малко сме критични и по-малко четем, защото това е един основен похват на опозицията, който се използва в публичното пространство – постоянно да се хвърлят думи, тези, твърдения, без те да бъдат подплатени със съответните доказателства. Това от друга страна е много опасен момент, защото в страната има разделение на институциите. Има компетентни органи, които могат да направят проверки“, заяви гостът в предаването.  \r\nБеновска обърна внимание, че обвиненията са, че тези органи, например КПКОМПИ са услужливи, цитирайки президента Радев, а не само Корнелия Нинова. Според Цветомир Паунов това е основна опорна точка, когато се хвърлят в публичното пространство заучени фрази и тя би могла да доведе до недоверие към тези институции.  \r\nБеновска попита разговорно: „Добре, но все пак - кой ги накара тези хора, високопоставени от ГЕРБ, да закупят тези апартаменти? Някой отиде и ги принуди ли? Каза им „вземи, вземи?“ и уточни, че не казва, че трябва да живеят на улицата или в наколни жилища. Цветомир Паунов ѝ заяви, че темата се преекспонира и ако се направи съпоставка с личното имущество на всички участници в политическата власт от началото на 90-те години, този пример, върху който са се фокусирали не е най-важният.  \r\nВодещата се намеси с думите: „Да, но лично Вие, предпазливо не споменавате „Техноимпекс“, Корнелия Нинова, нейните апартаменти и имоти, и приватизационните ѝ „подвизи“ за много пари на 28 години“. Цветомир Паунов подчерта, че когато имаш някаква теза или доказателства - както в случая с Делян Добрев  и  ежедневното споменаване на други колеги от ГЕРБ, имаш право, със съответните документи, да внесеш конкретни сигнали в компетентните институции. Той продължи с думите: „Ти не можеш да бъдеш съдник. Ти не можеш да излизаш от функцията на отговорен български политик и да раздаваш правосъдие, независимо за кого се отнася“.  \r\nБеновска напомни - Борисов казва „Подай си оставката и заминавай“. Събеседникът ѝ направи разделение за премиера Борисов, като председател на политическа партия и например, Елена Йончева като водач на листата на БСП.  \r\nВодещата остана изумена от това сравнение и попита г-н Паунов къде е намерил база да ги съпоставя. „Пази Боже, аз съм далече да правя подобно сравнение“, заяви Цветомир Паунов и обясни, че Йончева всеки ден раздава правосъдие в града, в който се намира, като водач на листата  на БСП. Той допълни, че Елена Йончева раздава правосъдие в общината, в която се намира без след това, имайки необходимите доказателства, да сезира компетентните органи.  \r\n„Е, Вие, надали очаквате, че Елена Йончева, която обича да се „отърква“ у властта, но не се е „отъркала“ у Борисов, казвам го с ирония, ще каже: „Аз вярвам в управлението на Борисов, колко е умен, загрижен и т.н.“ Тя е длъжна да го хейти“, каза Беновска и добави, че това се очаква от Йончева , като нареждане, защото определя лидерът на партията поведението на своите подопечници, а Нинова всеки ден иска „да се разбира с Борисов като мъж“.  \r\nЦветомир Паунов отбеляза, че дори, когато опозицията трябва да се държи като такава, тя трябва да дебатира с инструментариум, който да включва доказателства, дебат по основните приоритети на страната, а не да хейти безразборно и за всичко, което се прави в държавата, без съответните аргументи и без да заема отговорна политическа позиция.  \r\nБеновска попита Паунов: „Ето, опозицията използва „инструментариум“, както се изразявате, че Борисов прави предизборна агитация с държавни средства и в качеството му на министър-председател, който обикаля по строителни обекти, по друг вид събития в градовете и не на последно място изтъква, пред ЦИК ,че Борисов трябва да излезе в отпуск. И , изяснете въпроса, че е станал Борисов председател на предизборен щаб на коалиционните партньори на СДС, или как точно, аз не го разбрах“ , допълни по темата Беновска и попита Борисов какъв председател е станал. Паунов отново подчерта, че Борисов освен председател на политическа партия е и министър-председател и в качеството си на такъв посещава градове и строителни обекти постоянно.  „Това, че ние в момента сме в предизборна кампания, не означава, че обществено-политическият живот в страната трябва да спре и Борисов не  трябва да изпълнява функциите си на министър-председател“, допълни Цветомир Паунов. Беновска се засмя и каза, че Нинова е поискала той да излезе в отпуск и припомни, че ЦИК се е занимавала два пъти с Борисов. По отношение на щаба, за който попита Беновска, гостът го определи като неформален. Той поясни, че Цветанов е председател на Националния предизборен щаб на ПП ГЕРБ, а щаба, чиято дейност координира Борисов има неформални функции и е аналитичен. В отговор на въпрос на водещата, стана ясно, че Цветомир Паунов говори за щаба, в който влиза СДС и другите партии, с които ГЕРБ има подписани споразумения за подкрепа. Той призова да не се месят в компетентните за това институции, към които има подадени жалби и трябва да се произнесат. Гостът допълни, че ЦИК е контролният и компетентен орган, който трябва да се произнесе по внесените жалби по казуса, а Беновска поясни, че досега жалбите са безрезултатни.  Атаките на Радев срещу Борисов   \r\n„Президентът Радев продължава с атаките си срещу Бойко Борисов във всеки един аспект. Радев заяви, че той е довел „Фолксваген“, както и, че той е заръчал на Борисов и Каракачанов да открият наново Военното въздушно училище в Долна митрополия и бил много щастлив, че са го послушали. Водещата цитира президента от днешното му посещение във Асеновград, че „това нямало да бъде цената на неговото мълчание“. Беновска цитира, че Радев е препоръчал, както Борисов нарежда да ровят в кофите за боклук да намерят цигари без бандерол, Борисов, който събира всяка сряда директорите на ГДБОБ, ДАНС, МВР, главния прокурор и т.н. , така трябвало да им нареди „да ровят и в кофите за боклук да открият корупцията и да разкрие офшорните сметки след Апартаментгейт“. Тя попита събеседника си как ще анализира поведението на Радев. \r\nЦветомир Паунов каза, че от доста време има усещането, че изказванията на Радев са следствия от вдъхновения, които са дошли при него рано сутрин, които той бърза да сподели на обществеността без да ги е осмислил и анализирал. Той припомни, че президента по конституция и призвание би трябвало да е обединител на нацията, да комуникира с политическите партии, да подпомага процеса на решаване на проблемите, от една страна, и от друга страна да дава духовната насока накъде трябва да върви страната.  \r\nБеновска го прекъсна с цитат на Радев: „Възстановяването на държавността минава през възмездието“. Събеседникът й заяви, че не вижда какво трябва да възстановяват, защото постоянно се говори за разруха и възстановяване, за спасяване на София, говорейки за изказа на политическата опозиция и оприличи, че все едно живеем в 1995-1996 година, за да може да се тръгне да се възстановява нещо. Беновска го попита за какво „възмездие“ става въпрос и дали съдът е синоним на „възмездието“, защото то звучи доста мафиотски. Цветомир Паунов призна, че той също не може да разбере и допълни, че до колкото той си спомня изказът в българската армия е много точен и ясен. Гостът каза: „Тук дори и аз започнах да се обърквам аналитично какво президентът Радев е имал предвид.“  \r\nЦветомир Паунов сподели, че понякога се опитва да анализира словесността на Радев, но не може да намери отговор на някои от неговите думи.  Паунов прикани да не влизат в подобна конкретика, защото по-тежкият въпрос е, че ролята на президентската институция, която започва да стои като място, от което се раздават присъди, квалификации за определени процеси и хора, копирайки модела на БСП.  \r\nЦветомир Паунов добави, че не премереното изказване на президента за евентуалната инвестиция, на „Фолксваген“ в България, и че той самият е подпомогнал за голяма инвестиция в България, която още не се е състояла, при положение, че Борисов е призовал да не се говори по тази тема. Гостът даде по-елементарен пример за ситуацията – 2 футболни отбора преговарят за 1 футболна звезда и това се пази в тайна, а ние се опитваме сами на себе си да навредим поради такива не премерени изказвания. „Всичко това е в следствие на опита на президента по някакъв начин да се опита да докаже, че благодарение на него, неговите качества, неговия авторитет всичките тези процеси са се случили. Той винаги е вървял след събитията“, допълни Цветомир Паунов и даде пример с това, че е вървял след събитията по време на Българското председателство на Съвета на ЕС, форумите, свързани със Западните Балкани, вътрешнополитическите събития в страната.  \r\nСъбеседникът посочи, че констатира това със съжаление, защото той не разбира ролята на един президент по този начин. Беновска се намеси със леко иронично нейно тълкование: „Дали президента Радев с това, че почита кръстницата си Корнелия Нинова, почита ръкоположилия го в президентството Иво Христов, който сега се кандидатира за евродепутат, почита Елена Йончева, която се отърка за известно време около него. Той дали не е решил да ни покръсти в правата вяра социализма? Как изпълнява той функциите си наистина на президент на нацията?“  \r\nЦветомир Паунов заяви, че това, което президентът Радев  прави с „коалиционните“ си партньори е лично негова работа. За него по-проблемното е, че не е достойно и морално един независим президент, който трябва да олицетворява единството на нацията, да използва подобен подход и изказ в работата си и ангажиментите си. Водещата каза, че ще се радва да продължат този разговор след изборите, защото ще дойде водоразделът европейски избори, след които ще следват местните избори, които са важни и трябва да обсъдят. \r\nБеновска попита как Паунов  е разбрал казаното от Борисов, че 26 май е денят на прошката и как ще се почисти ГЕРБ след това. Цветомир Паунов заяви, че ГЕРБ е силна партия, защото има силата да взима трудни решения, които касаят нейното функциониране и от там нататък те могат с чиста съвест да се изправят пред българските граждани и да поискат вот на доверие на 26 май. \r\n Водещата каза, че ако разкодират гражданите казаното от него, следва да разбират, че в зависимост от успеха на ГЕРБ на евроизборите, ще бъде и степента „на почистване“ на партията и попита събеседника си дали това е така. Цветомир Паунов отговори, че не би казал „прочистване“, защото не са комунисти, за да се прочистват. „При нас това са постоянни процеси, защото всеки, който работи, греши. Въпросът е границата на моралната оценка каква е и въпросът е всеки един каква отговорност може да понесе и каква отговорност носи за своите действия, участвайки в политиката“, каза още той. Беновска каза, че ще се радва да го види след изборите, за да продължат анализа, който е важен. Така завърши разговорът между Цветомир Паунов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 12 май 2019 година.", "date": "2019.05.13", "title": "Цветомир Паунов: Радев се вдъхновява сутрин и споделя без осмисляне"}
{"url": "http://www.focus-news.net/news/2019/05/13/2657094/blagoevgrad-v-obshtinata-shte-se-provede-preskonferentsiya.html", "text": "Пресконференция ще се проведе в сградата на Общината. Това съобщиха от пресцентъра на   Община Благоевград . Пресконференцията ще бъде от 12.30 часа и ще бъде съвместна с БГ Радио. Ще се проведе в зала 5 на Общината.", "date": "2019.05.13", "title": "Благоевград: В Общината ще се проведе пресконференция"}
{"url": "http://www.focus-news.net/news/2019/05/13/2657091/sport-real-madrid-zagubi-s-13-kato-gost-na-real-sosiedad.html", "text": "Реал Мадрид загуби с 1:3 като гост на Реал Сосиедад в среща от 37-ия кръг на испанската Ла Лига. Поражението е 17-о за испанския град във всички турнири през сезона, а загубите на тима в Примера дивисион са 11. Отборът е на трето място в класирането, на 20 точки зад Барселона, който спечели титлата в Испания предсрочно.  \r\nЗа първи път от началото на новия век Реал Мадрид губи толкова много мачове за един сезон. Статистиката показва, че за последно испанският тим е допуснал 17 поражения преди 20 години - през сезон 1998/99.", "date": "2019.05.13", "title": "Спорт: Реал Мадрид загуби с 1:3 като гост на Реал Сосиедад"}
{"url": "http://www.focus-news.net/news/2019/05/13/2657096/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община . Забранява се влизането на пътни превозни средства за максимум от 5 /пет/ минути за заснемане на кадър, както следва: от 14.00 до 18.00 часа на 13 май по ул. „Цар Симеон“ между ул. „Сердика“ и бул. „Кн. Мария Луиза“.", "date": "2019.05.13", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/05/13/2657095/burgas-zapochva-obrabotka-na-zemedelski-ploshti-do-18-may-pchelarite-tryabva-da-obezopasyat-kosherite-si.html", "text": "Предстои обработка на земеделски площи от днес  до 18 май, от 07.00 часа до 20.00 часа. „Сортови семена- Бургас“ ООД, ще извърши третиране на посеви с пшеница срещу брашнеста мана и фузариоза. Това съобщиха от пресцентъра на  Община Бургас . Третирането ще се извърши с продукти за растителна защита „Сфера макс“, при доза 0.040 мл/дка и течен тор „Витал“ при доза 0.200л/дка, с  карантинен срок 42 дни. Подлежащите на третиране на парцели са в масив на местност и на площи, както следва: \r\n– Землище Бургас масив №3. бивши 86, 87. 88 - с площ 1176 дка, отстоящи от населеното място 8 км, отстояние от съседно селище – кв. „Ветрен“ на 6 км: дата на третиране: 14 май 2019; \r\n– Землище Бургас масив №3, бивши 105. 106-110 с площ 1547 дка, отстоящи от населеното място 7 км, отстояние от съседно селище – кв. „Ветрен“ на 7 км; дата на третиране: 15 май 2019; \r\n– Землище Бургас масив №3, бивши 140- 145, с площ 4419 дка, отстоящи от населеното място 1 км, отстояние от съседно селище – кв. „Лозово“ на 5 км; дата на третиране: 16 май 2019.  \r\nЗа организиране и провеждане на третирането отговаря Али Хамид Али. \r\nНа основание чл. 10 от Наредба №13 от 26.08.2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването на пчелните семейства от отравяне. По преценка на собствениците, мястото на пчелина може да бъде обозначено с бял флаг.", "date": "2019.05.13", "title": "Бургас: Започва обработка на земеделски площи до 18 май, пчеларите трябва да обезопасят кошерите си"}
{"url": "http://www.focus-news.net/news/2019/05/13/2657092/pregled-na-osnovnite-temi-v-starozagorskiya-pechat.html", "text": "„Архитектката, възстановила желязната църква в Истанбул, ще дойде в Стара Загора“ е водещо заглавие във всекидневника  „Старозагорски новини“.    \r\nКамарата на инженерите в инвестиционното проектиране в Стара Загора, със съдействието на Общината и местната Камарата на архитектите, организира среща с арх. Фикрие Булунмаз от Истанбул, Турция. Срещата с арх. Булунмаз ще се проведе на 17 май от 14:00 часа в зала \"П. Р. Славейков\" на Община Стара Загора.  \r\nВ продължение на около 7 години архитект Булунмаз ръководи реставрацията и ремонта на желязната църква \"Свети Стефан\" в Истанбул. Като главен реставратор тя има най-голяма заслуга за възраждането за нов живот на храма - най-ценната българска светиня в Истанбул. Участвала е и в реставрацията на църквата \"Света София\", както и на Джумая джамия в Пловдив.  \r\nРодена е през 1960 г. в Карабюк Ефлани, но целият й живот преминава в Истанбул. През 1982 г. завършва Технически университет и защитава магистратура. Има издадена авторска книга с разкази, участва в общи изложби с дъщеря си и сина си.  \r\nПо думите й \"Свети Стефан\" е най-красивата църква на света. Тя няма аналог, тъй като железните църкви са били две, но е запазена само българската.  \r\nСега арх. Булунмаз участва в семинари с професионалисти и студенти в Истанбул и в чужбина, на които разказва за работата по реставрацията на \"Свети Стефан\". Пише и книга, в която ще пресъздаде процеса по възстановяването на уникалната българска църква.  \r\nНа 12 февруари т.г. председателят на Комисията по култура и медиите Вежди Рашидов връчи почетен плакет на Народното събрание на арх. Фикрие Булунмаз.  \r\n„С леко закъснение и много притеснение започва тазгодишният розобер“ гласи друго водещо заглавие във вестника.   \r\nКампанията по прибиране на розов цвят в страната се очаква да започне през настоящата седмица. Лекото застудяване през април забави брането с около седмица. Първите берачи трябва да влязат в масивите с рози в Карловската долина. Около 7 до 10 дни по-късно започва розоберът и в Казанлъшко. \"Няма нищо драматично в тазгодишното забавяне на прибирането на розовия цвят. Имало е години, в които сме започвали на 24 май\", заяви за медията ни Зара Клисурова - председател на Националния клонов съюз на производителите на етерично-маслени култури. Голямото притеснение пред производителите на рози в навечерието на старта на беритбата е свързано с неизвестностите около пазара и цената, на която цветът ще бъде изкупуван. \"Тази година розоварните заявяват по-малък капацитет на изкупуване на розов цвят. Причината за това е, че те не са реализирали все още своето розово масло от кампания 2018 г.\", разкри Клисурова. По думите й Националният клонов съюз прави всичко възможно да организира нормалното протичане на кампанията, като предварително осигури определени количества от маслодайната култура след заявка на преработватели. На този етап обаче няма яснота за стойностите на изкупната цена. През миналата година тя стартира от около 2.40 лв. за килограм, но впоследствие се срина до 2.00 лв., а на някои места и до 1.80 лв. \"От пазарната цена зависи много. На база на нея се договаря и дела на берачите, за които разбирам, че през настоящата година няма да бъдат съгласни да влязат в розовите масиви за по-малко от 1 лв. за килограм\", обясни Клисурова. Председателят на Националния клонов съюз изрази надежда, че държавата ще успее чрез свои външнополитически контакти да осигури пазар на българското розово място. Към момента, по думите на Клисурова, сериозен интерес за закупуване на традиционно българския продукт има заявен от Франция, Германия и Обединените арабски емирства. \"Страната ни е длъжна да положи всички усилия, за да разшири пазарите за розово масло\", посочи Зара Клисурова.  \r\nЗа съжаление, стартът на настоящата кампания по прибиране на розовия цвят тази година изпревари приемането на Закона за маслодайната роза. Документът бе обещан на розопроизводителите лично от министър Румен Порожанов преди една година, когато страната бе обхваната от протести на недоволни от липсата на пазари стопани. С него се цели да се създаде единна национална регламентация за производство и преработка на маслодайна роза, която да гарантира качеството на българското розово масло. Въпреки гръмките обещания 12 месеца не стигнаха на българските законотворци за неговото приемане. Проектозаконът все пак бе одобрен от правителството и премина на първо чете в парламента през април, но с редица забележки по отделни негови разпоредби. \"Има някои неща, които трябва да бъдат коригирани. Водим разговори с Министерството на земеделието и предложенията ни срещат чуваемостта и разбирането на специалистите и ръководството на ведомството. Този законопроект обаче няма как да бъде приет до края на тазгодишната кампания по бране на розов цвят\", обобщи Зара Клисурова.  \r\n„Полагат основния камък на храм във военната бригада в Казанлък“ пише още на страниците на всекидневника.   \r\nТой ще има за патрон св. Димитър Солунски Чудотворец  \r\nНай-после военнослужещите от Казанлък ще имат собствен православен храм. Първата стъпка е направена преди около 15 години, когато местни православни християни от Града на розите подемат идеята за изграждане на параклис за служещите от казанлъшкия гарнизон. Тогавашната идея е храмът да носи името на св. Михаил Воин Българин, родом от българския средновековен град Потука, за който изследователите предполагат, че се е намирал в околностите на днешен Казанлък. Инициативата обаче не попада на благосклонни командири и военни министри и... заглъхва.  \r\nНо сега, на 16 май, с благословението на Старозагорския митрополит Киприан богоугодното дело е на път да се сбъдне. Първата копка и полагането на основния камък ще бъдат направени от владиката в присъствието на бригаден генерал Пламен Йорданов - командир на 61-ва Стрямска механизирана бригада, и на кмета Галина Стоянова. Храмът в Казанлък е стъпка в правилната посока, защото Българската армия е единствената натовска армия, в която не е възстановена капеланската институция - някогашните полкови свещеници.  \r\nСвети великомъченик Димитър Солунски умира за християнската вяра през 306 година. Той е служил приживе на висок военен пост, затова военните от всички православни страни го почитат като свой покровител.", "date": "2019.05.13", "title": "Преглед на основните теми в старозагорския печат"}
{"url": "http://www.focus-news.net/news/2019/05/13/2657097/dobrich-v-obshtina-kavarna-shte-se-provede-publichno-obsazhdane-na-aktualizatsiyata-na-byudzheta-na-obshtinata-za-2019-g.html", "text": "Публично обсъждане на актуализацията на бюджета на Община Каварна за 2019 г. ще се проведе в заседателната зала на Общината от 11.00 часа. Това съобщиха от пресцентъра на  Община Каварна .  \r\nМатериалите по актуализацията на бюджета на Община Каварна за 2019 г. са публикувани на адрес:  , в секция „Бюджет и финанси“.", "date": "2019.05.13", "title": "Добрич: В Община Каварна ще се проведе публично обсъждане на актуализацията на бюджета на Общината за 2019 г."}
{"url": "http://www.focus-news.net/news/2019/05/13/2657098/kardzhali-patnite-nastilki-v-oblastta-sa-suhi-dvizhenieto-se-osashtestvyava-normalno.html", "text": "Пътищата в областта са сухи, движението се осъществява нормално. Това съобщиха за  Радио „Фокус“  от Областно пътно управление - Кърджали. Ремонтните дейности по пътя от Крумовград до границата с област Хасково продължават. Преминаването в участъка от 36 км до 55 км трябва да се осъществява с повишено внимание поради локалните ремонти на пътното платно и асфалтовите работи. Продължават и ремонтните дейности по пътя Карамфил – Крумовград от 30 км до 36 км. Извършват се подокопен дренаж, преоткосиране, ремонт на водостоци и облицоване на окопи, като се очаква ремонтът да приключи до 31 май. По път Черноочене – Кърджали преминаването се осъществява само в посока Кърджали за МПС над 15 т. Обходните маршрути са:  \r\n- в направление Хасково – Кърджали: по път І-5, път ІІІ-505 с. Манастир, път ІІІ-507 Г. Войводино – Мост – Чифлик – Кърджали;  \r\n- в направление Асеновград – Кърджали: по път ІІ-58, път І-5 посока Хасково, път ІІІ-505 с. Манастир, път ІІІ-507 Г. Войводино – Мост – Чифлик – Кърджали;  \r\n- в направление Минерални бани – Кърджали: по път ІІІ-506, път І-5 посока Хасково, път ІІІ-505 с. Манастир, път ІІІ-507 Г. Войводино – Мост – Чифлик – Кърджали.  \r\nДарина ДЕЕНИЧИНА", "date": "2019.05.13", "title": "Кърджали: Пътните настилки в областта са сухи, движението се осъществява нормално"}
{"url": "http://www.focus-news.net/news/2019/05/13/2657102/evropeyski-izbori-2019-sergey-stanishev-i-valeri-zhablyanov-posetiha-oblast-dobrich.html", "text": "Кандидатите за евродепутати от \"БСП за България\" Сергей Станишев и Валери Жаблянов посетиха град Генерал Тошево, област Добрич. Това съобщиха от пресцентъра на  Националния съвет на БСП . Двамата кандидати обърнаха внимание на лявата вълна, която се надига в Европа, визирайки победите на левите партии в Швеция и Испания. По мнението на кандидатите за евродепутати, в името на едно по-силна „БСП за България“, е добре тя да има повече представители в Европейския парламент. \r\nКандидатите получиха редица въпроси от препълнената зала – за пакета „Мобилност“, за социалните мерки, които левицата предлага. Сергей Станишев обърна внимание на манифеста на ПЕС, на въвеждането на европейска минимална пенсия и европейска минимална заплата. Той констатира още, че над 40 процента от децата в България са в риск от бедност и допълни, че ПЕС предлага стратегия зsа „Детска гаранция“. Станишев засегна и темата за двойните стандарти при хранителните продукти в големите търговски вериги, както и мерките на левите за младежката заетост, Еразъм плюс, културния чек и други политики, насочени към младежта. Валери Жаблянов, от своя страна, акцентира върху възможността за промяна, дължаща се на изчерпаното доверие към сегашните управляващи. \r\nПо-късно кандидатите за евродепутати посетиха и село Дъбовик, родното село на поетесата Дора Габе, където връчиха награди за конкурса за народна песен „Иван Георгиев“.", "date": "2019.05.13", "title": "Европейски избори 2019: Сергей Станишев и Валери Жаблянов посетиха област Добрич"}
{"url": "http://www.focus-news.net/news/2019/05/13/2657100/sofiya-toplofikatsiya-zapochva-izpalnenieto-na-neotlozhnite-remonti-i-profilaktika-po-toploprenosnata-mrezha.html", "text": "Стартира изпълнението на неотложните ремонти и профилактика по топлопреносната мрежа в участъците с повишена аварийност през последните месеци в София. В тази връзка подаването на топла вода ще бъде временно спирано. Това съобщиха от пресцентъра на  „Топлофикация София” ЕАД . Съгласно изискванията на Общите условия за продажба на топлинна енергия за битови нужди от „Топлофикация София” EАД на клиенти в град София дружеството следва да информира клиентите 15 дни по - рано за началото и продължителността на спиране на топлоподаването поради извършване на ремонтни работи, реконструкция или други подобни действия, които подлежат на планиране.   \r\nОт днес до 20 май 2019 г. (вкл.) ще бъде спряно подаването на топла вода към всички сгради в ж.к. „Младост-1“, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“.  \r\nЩе бъдат засегнати следните сгради: \r\n- ж.к. „Младост-1“: от бл. № 1 до бл. № 79 В и от бл. № 121 до № №150, УМБАЛ „Света Ана“;  \r\n- ж.к. „Мусагеница“: от бл. № 80 до бл. № 110; \r\n- ж.к. „Дървеница“ блокове №№ 15,16,17, 18, 18А, 19, 21, 23, 28, 33 34, 35, 36, 38, 40, 42, 42А, 43, 44, 45, 45А, 46, 47, 48, 49; ул. „Дъбница“: бл. №№ 3А, 5, 7, 11, 16, 18, 20, ул. „Константин Игнатов“ бл. №1, 1А, 2, 3, 4, 5, 6, 8; ул. „Айдемир“: бл. №13, ул. „Проф. Стоян Киркович“ бл. №1, 1А, 3, 5, 12, 27; ул. „Андрей Ляпчев“: бл. №№ 7, 9, 11; ул. „Яна“ бл. № 1, 2, 4; ул. „Белимел“: бл. №4, 10, 24; ул. „Иван Боримечка“: бл. №22; ул. „Климент Охридски“ №5, 7, 9; \r\n- ж.к. Студентски град“ - всички общежития от бл. №1 до бл. № 61, НСА, УНСС, МГУ, ЛТУ, ХТМУ, ТУ-зала „Октомври“;  \r\n- кв. „Витоша“ - хотел „Вега“, офис сграда „Трелеборг“, НХА, ул. „Никола Габровски“ №90, ул. „Проф. Хр. Вакарелски“ №1, 3, 5, 5А; ул. „Акад. Й. Трифонов“ №1, 4, 18; ул. „Проф. Г. Златарски“ №3, 5, 18; бул. „Симеоновско шосе“ №1, бул. „Г. М. Димитров“ №38;  \r\nкв. „Витоша“ бл. №1, 2, 3, 6, 7; резиденциите на бул. „Симеоновско шосе“ - Република Афганистан, Емирство Кувейт, Ислямска република Индонезия, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина.  \r\nОт 13 май до 16 май 2019 г. ще бъде спряна топлата вода към сградите в района между бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триядица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. Поп Богомил“. \r\nОт 13 май до 19 май 2019 г. ще бъде спряна топлата вода в сградите, намиращи се в: \r\n-\tчаст от ж.к „Лагера“ между ул. „Христо Матов“, бул. „Цар Борис III“, бул. „Акад. Иван Гешов“, ул. „Костенец“, ул. „Житница“,ул. „Съвет на Европа“ и ул. „Плиска“; \r\n-\tчаст от кв. „Хиподрума“ между ул. „Софийски герои“, ул. „Найден Геров“, бул. „Акад. Иван Гешов“ и бул. „Цар Борис III“; \r\n-\tчаст от кв. „Крива река“ между бул. „Акад. Иван Гешов“, ул. „Свети Георги Софийски“, ул. „Константин Иречек“ и бул. „Ген. Едуард И. Тотлебен“. \r\nОт 20 май до 22 май 2019 г. без топлоподаване ще останат сградите в района между бул. „Патриарх Евтимий“, ул. „Фритьоф Нансен“, бул. „Евлоги и Христо Георгиеви“ и ул. „Граф Игнатиев“, както и между бул. „Евлоги и Христо Георгиеви“, ул. „Крум Попов“, ул. „Милин камък“, ул. „Орфей“, ул. „Розова долина“, ул. „Калиакра“ и ул. „Иглика“. \r\nОт 27 май до 31 май 2019 г. ще бъде спряно топлоподаването към следните райони: \r\n-\tчаст от ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“; \r\n-\tчаст от кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III “; \r\n-\tчаст от кв. „Красно село“ между ул. „Хайдушка гора“, ул. „Дойран“ и ул. „Кюстендил“;  \r\n-\tж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“; \r\n-\tчаст от ж.к „Стрелбище“ между бул. „Гоце Делчев“,ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“; \r\nИнформацията за сроковете на спиране на топлата вода и засегнатите квартали  е публикувана в сайта на дружеството –   и във „Фейсбук“ -  . Повече подробности клиентите могат да получат на информационния телефон в Кол центъра на компанията – 0 700 11 111.", "date": "2019.05.13", "title": "София: „Топлофикация” започва изпълнението на неотложните ремонти и профилактика по топлопреносната мрежа"}
{"url": "http://www.focus-news.net/news/2019/05/13/2657099/denyat-13-may-v-svetovnata-istoriya.html", "text": "На този ден през 1981 година в Рим на площад \"Св. Петър\" Мехмед Али Агджа стреля срещу папа Йоан Павел II. Главата на Римокатолическата църква е прострелян с два куршума докато преминава между десетки хиляди богомолци. \r\n1346 г. - Йоан VI Кантакузин е коронясан за византийски император от патриарх Изидор. През 1501 година Америко Веспучи се отправя на пътешествие на Запад, по време на което разбира, че Христофор Колумб е открил нов континент. 1846 година - САЩ обявяват война на Мексико. Основните причини са избухването на  войната са стремежът за разширение на Щатите и предшестващата война за независимост на Тексас. 2015 г. \r\nВ Бурунди генерал-майор Годфроа Нийомбаре прави неуспешен опит за преврат. 2014 г.  \r\nСъдът в Израел осъжда бившият министър-председател Ехуд Олмерт на 6 години затвор за взимане на подкуп. 2014 г.  \r\nПри взрив в шахта в Маниса загиват 301 човека. 2011 г.  \r\nДвижението на талибаните в Пакистан организира двоен атентат в тренировъчен център на паравоенни сили в Чарсада, провинция Хайбер Пахтунхва, при който са убити над 70 полицаи-новобранци, а още десетки са ранени. Говорителят на движението Ехсанулах Ехсан заявява, че този акт на отмъщение за смъртта на Осама бин Ладен няма да е последният. 2008 г. \r\nУмира Саад I ал-Абдула ал-Салем ал-Сабах - емир на Кувейт. Заема поста емир от 15 до 24 януари 2006 г., когато абдикира заради болестта си. 2006 г. \r\nДве деца загиват при експлозия на бомба в Източна Турция. Взривното устройство избухва пред постройка, използвана за гараж. Двете деца са на възраст между 12 и 14 години. \r\nМестните власти обвиняват за бомбения атентат Кюрдската работническа партия (ПКК). 2006 г. \r\nЯпонските здравни власти потвърждават нов случай на болестта “луда крава”. Това е 26-ти случай на болестта “луда крава” в страната. 2006 г. \r\nПремиерът на Литва Алгирдас Бразаускас иска оставката на министъра на външните работи Антанас Валионис и на труда и социалната политика Вили Блинкявичюте. 2005 г. \r\nВъоръжени бунтовници завземат ключови държавни сгради в третия по големина град в Узбекистан – Андижан. Причините за размириците са задържането на 23-ма жители на града по обвинения в поддържане на радикални ислямистки организации. \r\nАкцията започва с щурм срещу местния затвор, при който са освободени хиляди намиращи се там арестанти. \r\nСред тях има 23-ма мюсюлмански бизнесмени, които според правозащитници са задържани неотдавна по скалъпени обвинения в ислямски екстремизъм. \r\nБунтът бързо се разраства до масово въстание. \r\nПо официални данни убитите са 9, а ранените -36. Демонстрантите обаче твърдят за 20 убити. \r\nБунтовниците държат в завзетите административни сгради около 30 военни като заложници, има и жени и деца. На централния площад се събират над 15 000 души, които искат оставката на президента Каримов и правителството. 2000 г. \r\nФабрика за фойерверки в Холандия експлодира. Вследствие на експлозията загиват 22 души, ранени са 950. Нанесени са щети за стотици милиони евро. 1981 г. \r\nВ Рим на площад \"Св. Петър\" Мехмед Али Агджа стреля срещу папа Йоан Павел II. Главата на Римокатолическата църква е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова операция. За покушението е арестуван мъж от турски произход, за който се предполага, че е отправял и в минал период заплахи към Папата. Името на задържания е Мехмед Али Агджа, на 23-годишна възраст към момента на извършване на атентата. Задържането му е станало възможно благодарение на намесата на събралите се на площада богомолци. Те избиват от ръцете му 9-милиметров \"Браунинг”. След залавянето му Али Агджа заявява: \"Моят живот не е важен\". По думите на Агджа в Италия той пристига 9 май 1981 година на летище в Милано и два дни по – късно отива в Рим. Полицията открива бележки, написани на турски език. Съдържанието на една от тях е било: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан.\" \r\nЕдна от версиите за атентата е, че по поръчка на съветското КГБ, българските служби с посредничеството на турската мафия, са планирали убийството на папата поляк, подкрепящ независимия профсъюз Солидарност. На самия процес Али Агджа съобщава за връзки с българските тайни служби. \r\nНа 25 ноември 1982 г. е задържан българския гражданин Сергей Антонов по обвинение в съучастие на атентатора Мехмед Али Агджа. Освен служителя на БГА \"Балкан\", Агджа набеждава за свои съучастници още двама българи - дипломатите Желю Василев и Тодор Айвазов, които вече са се върнали в България. Следствието продължава 2 години и 6 месеца. Процесът започва през май 1985 г. и завършва през март 1986 г. На него Сергей Антонов отрича да е познавал Агджа и да е участвал в предполагаемия заговор. Той е освободен поради липса на доказателства и се завръща в България за Великден 1986 г. Известно време продължава да работи на куриерска длъжност в БГА \"Балкан\", след което е пенсиониран по болест. 1969 г. \r\nКитайско-малайските сблъсъци на расова основа в Куала Лампур, Малайзия вземат многобройни жертви. 1959 г. \r\nФренската армия поема контрола на властта в Алжир. През юли 1830 г. френски войски завземат град Алжир, а през 1857 г. страната е напълно покорена от Франция. През 1954 г. Бен Бела основава Фронта за национално освобождение, обявил се от 1958 г. за временно правителство на Алжирската република. През 1959 г. генерал Дьо Гол обявява правото на Алжир за самоопределение. На 25 септември 1962 г. държавата е обявена за Алжирска демократична и народна република. 1958 г. \r\nПо време на визитата на вицепрезидента на САЩ, Ричард Никсън в Каракас, Венецуела, колата му е нападната от анти-американски демонстранти. \r\nРичард Милхаус Никсън (9 януари 1913 г. – 22 април 1994 г.) е американски политик, 37-ия президент на САЩ (1969-1974 г.), кандидат от Републиканската партия. През 1934 г. завършва \"Уайтър Колидж\" . Служи във Военноморските сили на САЩ (V. S. Navy) от 1942 г. до 1945 г. От 1950 г. е в Сената на САЩ. От 1952 г. до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната (20.07.1969 г.); водят се военни действия в Камбоджа и Виетнам; подписва се мирен договор с Виетнам (1973 г.). Сменен от вицепрезидента Дж. Р. Форд през август 1974 г. в резултат от аферата \"Уотъргейт\". 1940 г. \r\nГерманските войски навлизат във Франция. \r\nНа 1 септември 1939 г. Германия напада Полша и до 15 септември я завладява. На 3 септември Великобритания и Франция обявяват война на Германия, но не предприемат решителни действия до май 1940 г. Това е периодът на т.нар “Странна война”. През април и май 1940 г. Германия завладява Норвегия и Дания, окупира Белгия, Холандия и Люксембург и до 22 юни 1940 г. завзема Франция. 1940 г. \r\nЧърчил произнася първата си реч като министър- председател пред парламента. “Нямам какво да предложа, освен кръв, труд, сълзи и пот” казва той. \r\nУинстън Чърчил поема министър-председателския пост на 10 май 1940 г. и остава на него до юли 1945 г. Той заема този пост при началото на германската атака и с твърдата си политика извежда Великобритания до окончателна победа-капитулацията на Германия през май 1945. По време на своето управление организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. След 22 юни 1941 г. е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участвува в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. Тази политика на Уинстън Чърчил довежда до установяването на тоталитарни режими в източноевропейските страни. В отговор на политиката на Сталин в Източна Европа и издигането на “желязна завеса” по границите на източноевропейските страни Уинстън Чърчил (в речта си на 5 март 1946 г. в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за началото на “студената война”. \r\nПрез 1951-1955 г. е отново министър-председател; поради пределна възраст излиза в оставка и се оттегля от активна политическа дейност. \r\nУинстън Леонард Спенсър Чърчил е роден на 30 ноември 1874 г. Освен като политик Чърчил е известен и като писател, публицист и автор е на исторически и мемоарни книги. През 1953 г. получава Нобелова награда за литература. Уинстън Чърчил умира на 24 януари 1965 г. в Лондон. 1926 г. \r\nС изменение на митническата тарифа е възстановена традиционната система на протекционистични мита, отменена по Ньойския договор. 1846 г. \r\nСАЩ обявяват война на Мексико. Основните причини са избухването на войната са стремежът за разширение на Щатите и предшестващата война за независимост на Тексас. 1833 г. \r\nВ Лондон се състои премиерата на Четвърта (Италианска) симфония на Менделсон. Якоб Лудвиг Феликс Менделсон Бартолди е роден на 3 февруари 1809 г. в Хамбург. Той е германския композитор, диригент, пианист и органист. Менделсон е основател и пръв директор на консерваторията в Лайпциг. \r\nАвтор е на много музикални произведения, сред които 5 симфонии, 10 квартета, 2 трио, сонати, хорови композиции, няколко оратории, химни, църковни кантати и др. Композиторът умира на 4 ноември 1847 г. в Лайпциг. 1830 г. \r\nПровъзгласено е създаването на република Еквадор. Южноамериканската държава със столица Кито е разположена в екваториалната част на тихоокеанското крайбрежие. Площта й е 283 561 кв. км., населена към 1996 г. от 11 460 000 жители. В древността територията на Еквадор е населявана от индиански племена. През ХV в. тя е завоювана от инките, а през ХVI в. - от испанските конкистадори. В хода на войните за независимост на испанските колонии в Америка, през 1822 г. е премахнато испанското владичество върху територията на Еквадор. До 1830 г. Еквадор под име Област Кито се намира в състава на Велика Колумбия. От края ХIХ в. започва инвестирането на чужди капитали, главно английски и североамерикански. След държавния преврат от 1972 г. военното правителство започва да провежда националистична политика, предназначена да защити суверенитета, националните богатства и да укрепи държавния сектор в икономиката. 1647 г. \r\nВ резултат на земетресение почти изцяло е разрушен Сантяго. Градът е основан през 1541 г. от испанците и от 1818 г. е столица на Чили. Разположен е в подножието на Андите на р. Мапочо. Към 1996 г., с предградията градът е населен с 6 000 000 жители. Сантяго е главен икономически, научен и културен център на страната. Там е съсредоточена около половината от обработващата промишленост на страната- машиностроене, металообработване, химическа, текстилна, обувна, полиграфическа и хранително-вкусова промишленост. В столицата се намират няколко университета, включително и Чилийския, институт за изучаване на Антарктида, Национално исторически музей, Национален музей на изящните изкуства, музей за съвременно изкуство и др. В Сантяго има много театри, две обсерватории и ботаническа градина. Запазени са архитектурни паметници от ХVI-ХVIII в., между които Монетният двор, по-късно президентски дворец Ла Монеда. 1501 г. \r\nАмерико Веспучи се отправя на пътешествие на Запад, по време на което разбира, че Христофор Колумб е открил нов континент. Америко Веспучи е роден във Флоренция между 1451 и 1454 г. Мореплавателят участва в няколко експедиции към \"Новия свят\" (1499 - 1504 г.), за които разказва в няколко обширни писма. Писмата получават широка популярност и са преиздавани многократно за периода 1505 - 1510 г. Едно от тях е включено в трактата на Мартин Валдземюлер \"Увод в космографията\" (1507 г.), който приписва откриването на \"четвъртата част на света\" на Веспучи и предлага, пренебрегвайки Христофор Колумб, новооткритата земя да бъде наричана \"Америка\". Америго Веспучи умира на 22 февруари 1512 г. в Севиля. 1346 г. \r\nЙоан VI Кантакузин е коронясан за византийски император от патриарх Изидор. В продължение на 5 години Йоан VI Кантакузин води гражданска война срещу регентството на Анна Савойска, Алексий Апокавк и патриарх Йоан Калекас. В съюз с българския войвода Момчил и емира на Айдън Умур той опустошава византийските земи. До лятото на 1345 г. превзема цяла Тракия. През 1346 г. Йоан VI Кантакузин влиза в съюз с османския емир Орхан. На 3 февруари влиза в Константинопол и е признат за император. Владетелят провежда политика в подкрепа на провинциалната аристокрация. Във външнополитически план през 1349 г. влиза в конфликт с Генуа, вследствие на което византийският флот е унищожен. Същевременно съглашателството на императора с османските нашественици предизвиква всеобщо недоволство. Византия губи стратегическите крепости Цимпе и Галиполи, които се превръщат в база на османската инвазия. Йоан VI Кантакузин е принуден да абдикира от престола през ноември 1354 г. Приемайки името Йоасаф той се оттегля в манастир и остава там до смъртта си на 15 юни 1383 г. Автор е на съчинението \"История\", в което се съдържат сведения и за българите през XIV в. На тази дата са родени: 1950 г. \r\nРоден е Питър Гейбриъл – английски рокпевец и композитор. До 1975 г. той е основна фигура на \"Дженезис\". Стремежът на Питър Гейбриъл към театрализиране на рокмузиката достига пълното си осъществяване в двойния албум \"The Lamb Lies Down on Broadway\" (1974 г.), а албумите на \"Дженезис\" от 1972 и 1973 г. доказват таланта му на актьор и певец. Голямо внимание отделя на видеоклиповете си, фигуриращи често във водещи класации. Дискографията му включва \"Peter Gabriel\", \"Peter Gabriel\", \"Peter Gabriel\", \"Peter Gabriel\", \"Security\", \"Peter Gabriel Plays Live\", \"So\", \"Us\", \"Secret World Live\", \"OVO: Millennium Show\", \"Up\". 1950 г. \r\nРоден е Стиви Уондър (Морис Стийвлънд) – популярен американски изпълнител и композитор. Месторождението му е Сагиноу, Мичиган, САЩ. Той създава новаторска музика в различни стилове и жанрове - соул, ритъм-енд-блус, реге, госпъл, рок, фънк, балада, латиноамерикански и африкански ритми). Стиви Уондър е сляп по рождение. Уондър бързо се научава да свири на устна хармоника и ударни инструменти и когато Рони Уайт от “Миракълс” го чува, го завежда при Бари Горди - бъдещият шеф на “Мотаун”. По това време Морис е 10-годишен. До 1971 г. той е принуден да изпълнява предписанията на фирмата, чиято единствена цел е създаване на шлагери. С новия договор, който подписва след навършване на 21 години, той е първият, който успява да си извоюва пълна свобода на творчество сред звездите на “Мотаун”. Всеки негов следващ албум се превръща в шедьовър, а отделни песни - в евъргрийни. Стиви Уондър изнася концерти с “Ролинг Стоунс” през 1972 г., освен това записва с Рей Чарлс, Стен Гетц, Джеф Бек и Ерик Клептън. В голяма част от записите си, които осъществява професионално, той изпълнява партиите на почти всички инструменти. През 1974-1977 г. са му присъдени 14 награди “Грами”. 1928 г. \r\nРоден е Едуар Молинаро – френски режисьор. В началото на кариерата си той снима документални филми. В игралното кино дебютира с филма “С гръб към стената”. От средата на 60-те години Милинаро снима предимно парадоксално-ексцентрични комедии. Режисьор е на: “Арсен Люпен срещу Арсен Мопен” (1962 г.), “Лов на човек” (1964 г.), “Оскар” (1967 г.), “Моят чичо Бенджамен” (1969 г.), “Замразеният” (1969 г.), “Мандаринът” (1972 г.), “Принуда” (1973 г.), “Розовият телефон” (1975 г.), “Клетка за луди” (1978 г., “Оскар”, 1979 г.), “Говорете, интересно ми е” (1979 г.), “Клетка за луди II” (1980 г.), “Сто милиона не са пари” (1982 г.), “Вляво от асансьора” (1988 г.), “Манон Ролан” (тв, 1989 г.), “Горилата” (тв, 1990 г.), “Изоставената” (тв, 1992 г.), “Бомарше” (1997 г.). 1912 г. \r\nРоден е Варкони Золтан – унгарски актьор и режисьор. През 1934 г. завършва Висшата театрална школа в Будапеща. Автор е на сценарии. Филмите му представляват своеобразно изследване на диалектиката на народната душа, екранизира произведенията от унгарската литература, като изпълнява и главни роли в повечето от филмите си: \"Западна зона\" (1951 г.), \"Денят на гнева\" (1953 г.), \"Раждането на Менхерт Шимон\" (1954 г.), \"Особена поличба\" (1955 г.), \"Жорж Данден\" (1955 г.), \"Горчивата истина\" (1956 г.), \"Соленият стълб\" (1957 г.), \"Катастрофа\" (1959 г.), \"Три звезди\" (новела, 1960 г.), \"Чудакът и сивият кон\" (1960 г.), \"Последната закуска\" (1962 г.), \"Фото Хабер\" (1963 г.), \"Синовете на човека с каменното сърце\" (1965 г.), \"Унгарският набаб\" (1966 г.), \"Золтан Карпати\" (1966 г.), \"Звездите на Егер\" (1968 г.), \"Очи в очи\" (1970 г.), \"Отвличане по унгарски\" (1972 г.), \"Невинни убийци\" (1973 г.), \"Черните диаманти\" (1976 г.). Участва във филмите \"Желязното цвете\" (1958 г.), \"Дневно затъмнение\" (1963 г.), \"Етюд за жените\" (1967 г.) и др. \r\nУмира през 1979 г 1832 г. \r\nРоден е Юрис Андреевич Алунан - латвийски поет и общественик, основоположник на латвийската национална писмена поезия. Учи в Тартуския университет (1856 – 1861 г.) и в Петербургската лесотехническа академия. Издава сборник със стихове \"Песнички\" през 1856 г. Съставя сборник с научнопопулярни статии \"Домакинство, природа и Вселена\" (т. 1 - 3, 1859 – 1860 г.). Редактор е на в-к \"Петербурски вестник\" (\"Peterburgas Avizes\"). Творбите му са насочени срещу крепостничеството и клерикализма. Алунан е преводач на съчинения от Хораций, А. С. Пушкин, М. Ю. Лермонтов, Й. В. Гьоте, Ф. Шилер, Х. Хайне и др. 1795 г. \r\nРоден е Павел Йозеф Шафарик - чешки и словашки филолог и етнограф. Активен участник в Чешкото и Словашкото възраждане. Той взема участие в славянския събор през юни 1848 г. Автор е на ценни изследвания върху славянския език, литература и етнография, някои от които са: “История на славянския език и литература на всички наречия”(1826г.), “Обзор на най-новата литература на илирийските славяни”(1833 г.), “Славянски древности”(1837 г.). Последният му труд “Славянски древности” (1837 г.) представлява първият цялостен обзор на етногенезиса на славянските народи. “Славянска етнография” (1842 г.) е пък първият общ преглед на разпространението на славяните. 1792 г. \r\nРоден е граф Джовани Мария Мастай-Ферети – римски папа от 1846 до 1878 г. - най-дългият понтификат в историята на папството. Стреми се към светската власт. През 1864 г. публикува т. нар. \"Силабус\" (\"Списък на съвременните заблуждения\"). Свиква първия Ватикански събор (1869 г.), който провъзгласява догмата на непогрешимостта на папата. Някои от неговите съвременници го наричат \"основател на съвременното папство\". 1753 г. \r\nРоден е Лазар Николас Карно - френски държавник и военен деец, инженер и математик. По време на Великата френска революция е член на Комитета за обществено спасение. Организатор е на републиканската армия. През 1795 г. е член на Директорията, през 1800 г. е министър на войната, през 100-те дни на Наполеон е министър на вътрешните работи, а по време на Реставрацията е в изгнание. Умира на 2 август 1823 г. На тази дата умират: 1946 г. \r\nУмира Алексей Николаевич Бах – руски (украински) учен, академик на АН на СССР през 1929 г. Бах е основател на руската биохимична школа. Поставя 3 основни проблема в изследванията си: асимилацията на въглеводорода от зелените растения, процес, който е в основата на образуването на органични вещества в природата; окислителните процеси в живата клетка, в частност на дишането, и учението за ферментите - ензимологията. 1930 г. \r\nУмира Фритьоф Нансен – норвежки естественик, полярен изследовател, общественик и политически деец. Роден е в Стуре Фрьоен на 10 октомври 1861 г. На 27-годишна възраст преминава Гренландия от изток към запад на ски. През 1893-1896 г. той ръководи експедиция - с кораба \"Фрам\", посещава Новосибирския архипелаг, на 8 април 1896 г. достига до 86°14' с. ш. Завръща се по плаващите ледове през архипелага Франц Йосиф в Хамерфест. От 1900 до 1902 г. Фритьоф Нансен продължава своите океанографски наблюдения. В Норвегия учредява \"Нансенов фонд\" за подпомагане на научните експедиции по море. От 1914 до 1918 г. е върховен комисар на Лигата на нациите по военнопленническите дела, един от дейните организатори за събиране на помощи за гладуващите в Поволжието. На Фритьоф Нансен са наречени много географски обекти. През 1922 г. получава Нобелова награда за мир. 1916 г. \r\nУмира еврейският писател Шолом Алейхем (псевдоним на Шолом Нохумович Рабинович). Той е роден през 1859 г. в Переяславл, Украйна. Пише на иврит, идиш и руски език. От 1879 г. той публикува на иврит. Първите му произведения на идиш са повестта “Два камъка” и разказът “Избори” (1883 г.). В творчеството си Шолом Алейхем следва демократичните и просветителските традиции на европейската и руската литература. В памфлета “Съд над Шумер …” (1888 г.) и в серията статии “Темата за нищетата в еврейската литература” води борба против булевардната литература и идиличната романтика на народническата литература. Създаденият от него ежегодник “Ди идише Фолксбиблиотек” (1888-1889 г.) обединява много еврейски писатели и изиграва значителна роля в историята на новата еврейската литература. Шолом Алейхем е автор на романите: “Сендер Бланк и неговото семейство”, “Йосел Славея”, “Потоп”, “Кървава шега” и др. 1832 г. \r\nУмира Жорж Кувиер – френски естествоизпитател, барон, член на Парижката АН (1975 г.). Автор е на трудове в областта на сравнителната анатомия, палеонтологията и систематиката на животните. Формулира закона за “корелацията на частите в организма”, според който органите си съответстват по строеж и по функция. Едновременно с К. Бер въвежда понятието “тип” в зоологията. В областта на палеонтологията установява връзката между животните и земните пластове. Ценните му открития са основа за бъдещата еволюционна теория, но самият Кувиер не вижда развитието, а създава метафизическа теория за катастрофите, според която периодично големи пространства от Земята са опустошавани и заселвани след това с други животни. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.13", "title": "Денят 13 май в световната история"}
{"url": "http://www.focus-news.net/news/2019/05/13/2657101/burgas-zapochva-festivalat-burgas-tantsuva.html", "text": "Фестивалът „Бургас танцува“ ще се проведе до 17 май, от 18.30 ч., на пл. „Тройката“. Отново любители и професионалисти на танцовото изкуство ще могат да демонстрират на открито своят талант и умения. Това съобщиха от пресцентъра на  Община Бургас . В тазгодишното издание на фестивала са предвидени и много специални изненади. Една от тях е участието на талантливия бургаски DJ Максимилиан и младата красива певица Силвия Колева, които ще допринесат за още по-веселото и музикално настроение на всички желаещи да се включат в инициативата. Община Бургас ще подготви специална книжка с информация за всички танцови школи в града и стиловете, които  тe представляват.", "date": "2019.05.13", "title": "Бургас: Започва фестивалът „Бургас танцува“"}
{"url": "http://www.focus-news.net/news/2019/05/13/2657103/plovdiv-dvizhenieto-po-am-trakiya-se-osashtestvyava-samo-v-izprevarvashtata-lenta-v-uchastaka-ot-106-km-do-119-km-v-posoka-burgas-poradi-chastichni-remontni-deynosti.html", "text": "Трафикът на територията на областта е интензивен, съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“ и по пътищата Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са сухи и проходими. Движението по АМ „Тракия“ се осъществява само в изпреварващата лента в участъка от 106 км до 119 км в посока Бургас поради частични ремонтни дейности на асфалтовата настилка. Срокът за извършването на ремонта е до 31 май. Временно движението по пътя Асеновград - Чепеларе в участъка от км 28 до км 53 е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се ограничава на интервали до около 2 часа. Водачите изчакват на място. Алтернативният обходен маршрут е по пътя Кричим – Девин. Специализираното премахване на опасни скали ще се извършва в часовия диапазон от 08.00 до 18.00 часа и е с краен срок 21 май. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 18 май. Ремонтни дейности се извършват и по пътя Пловдив - Асеновград в участъка от км 14 до км 25 чрез пълното поетапно затваряне на платната за движение. Автомобилния трафик се прехвърля в свободното платно при ограничаване на скоростта на движение до 40 км/час и 60 км/час. Срокът за извършване на дейностите е до 17 май. Остава забранено движението на моторни превозни средства с височина над 4 метра през тунелите по пътя Асеновград – Нареченски бани. Обходният маршрут за водачите е по пътя Кричим - Девин. Все още е ограничено и преминаването на камиони над 12 тона по пътя Поповица – Болярци, поради намален габарит на пътното платно на мост. Обходният маршрут е по път Поповица – Садово – Кочево – Болярци. \r\nТрафикът на територията на град Пловдив е интензивен. Задръствания се образуват по булевардите „Христо Ботев“, „Цар Борис III Обединител“, „Васил Априлов“, „Марица-юг“, „Пещерско шосе“, „Санкт Петербург“, „Освобождение“ и „Източен“. Пътните настилки са сухи и нормално проходими.  \r\nТони МИХАЙЛОВ", "date": "2019.05.13", "title": "Пловдив: Движението по АМ „Тракия“ се осъществява само в изпреварващата лента в участъка от 106 км до 119 км в посока Бургас поради частични ремонтни дейности"}
{"url": "http://www.focus-news.net/news/2019/05/13/2657089/rosen-plevneliev-prezident-2012-2017-podkrepyam-kazanoto-ot-rumen-radev-da-se-brakne-po-dalboko-za-ofshornite-smetki-no-e-dobre-toy-da-pogledne-kam-sebe-si-i-svoya-ekip.html", "text": "Подкрепям казаното от Румен Радев да се бръкне по-дълбоко за офшорните сметки, но е добре той да погледне към себе си и своя екип. Това каза президентът в периода 2012-2017 г. Росен Плевнелиев в „Здравей, България“ по  Нова телевизия . „Държавният глава денонощно говори колко корумпирана е България“, отчете Плевнелиев. Той посочи, че е получавал стотици обаждания от външни представители, които са го питали защо да инвестират в България след като държавния глава говори колко корумпирана е държавата ни.  „Корупцията е навсякъде около нас. Тя е в държавния, тя е в частния сектор, но когато става въпрос за държавния глава и когато става въпрос за етап на развитие, в който ние се нуждаем от стратегически инвестиции, най-малкото, когато се говори за корупция, вече трябва да се дават конкретни примери. Трябва да  се казва не затвор, а да се иска върховенство на правото, т.е. да се пожелае от страна на държавния глава една работеща система. Тези тежки думи от негова страна ни подреждат в една друга лига“, допълни Плевнелиев. Във връзка с думите на президента Румен Радев да се бръкне по-дълбоко и да се извадят  офшорни сметки, Плевнелиев заяви, че подкрепя казаното от настоящия президент.  „Точно така трябва да се действа, да се бръкне дълбоко и да се извади истината. Държавният глава е добре да погледне към себе си, към собствения си екип, ако щете към собствената си политическа партия - именно БСП, с чийто лидер той денонощно и навсякъде е заедно. Прокуратурата не преди дълго време извади доказателства именно за член на екипа на държавния глава с офшорни сметки. Така че държавният глава, когато говори, нека да бъде по-конкретен“, допълни още Плевнелиев.", "date": "2019.05.13", "title": "Росен Плевнелиев, президент (2012-2017): Подкрепям казаното от Румен Радев да се бръкне по-дълбоко за офшорните сметки, но е добре той да погледне към себе си и своя екип"}
{"url": "http://www.focus-news.net/news/2019/05/13/2657105/sofiya-vavezhda-se-organizatsiya-na-dvizhenieto-za-provezhdane-na-mezhdunarodna-konferentsiya-obrazovanie-i-biznes-v-naroden-teatar-ivan-vazov.html", "text": "Въвежда се организация на движението за провеждане на международна конференция „Образование и бизнес“ в Народен театър „Иван Вазов”. Това съобщиха от пресцентъра на  Столична община", "date": "2019.05.13", "title": "София: Въвежда се организация на движението за провеждане на международна конференция „Образование и бизнес“ в Народен театър „Иван Вазов”"}
{"url": "http://www.focus-news.net/news/2019/05/13/2657109/burgas-poetesata-desislava-tsvetkova-shte-predstavi-knigata-si-svetlina-v-dushata-v-doma-na-pisatelya.html", "text": "Българската поетеса, журналистка и преводачка Десислава Цветкова, която от години живее и работи в Брюксел, избра Бургас, за да творчеството си, вдъхновено от морето. Морската премиера на поетичният ѝ сборник „Светлина в душата“ ще се състои от 18.00 часа в Дома на писателя. Това съобщиха от пресцентъра на  Община Бургас . Творбите, ориентирани към общочовешките теми за хармонията, светлината и любовта, са оригинален опит да се погледне позитивно към света. И в епохата на скепсиса, фокусът да бъде поставен върху красотата във всичките ѝ измерения.  \r\nДесислава Цветкова е родена в София. Завършила е Славянска филология в СУ „Климент Охридски“. Професионалната ѝ кариера започва като журналист. След журналистиката, през 2006 година съдбата я отвежда в Люксембург, а след това и в Брюксел, където работи и твори. Първите си стихове Десислава Цветкова публикува още като ученичка в списание „Родна реч“, следват изяви в сп. „Литературна академия“ като студентка, и в сп. „Пламък“, под редакторството на Георги Константинов. В чужбина поетичните и есеистични творби на Цветкова излизат в сборника на Европейската комисия „Музика на езиците“, многоезичното издание „Поети“ към ИнтерЛитраТур, Белгия, „Комисията директно“, издание на ЕК. Тази година талантливата българка участва в написването на многоезична поема към Фламандския културен център в Брюксел. Автор е на три стихосбирки „Птиците летят съвсем до бога“, „Светлина в душата“ и „Красотата е навсякъде“. Поетесата коментира, че Бургас и морето са сред изворите на нейното вдъхновение и се старае, чрез стиховете си, в които се възпява красотата им, тяхното вълшебство да докосне душите и сърцата и на читатели в други страни. Наред с личното си творчество и поетични изяви, Десислава Цветкова активно популяризира съвременни български автори в чужбина.", "date": "2019.05.13", "title": "Бургас: Поетесата Десислава Цветкова ще представи книгата си „Светлина в душата“ в Дома на писателя"}
{"url": "http://www.focus-news.net/news/2019/05/13/2657110/shumen-patnite-nastilki-v-oblastta-sa-suhi-trafikat-e-intenziven.html", "text": "Интензивен е трафикът по републиканските пътища в област Шумен, предаде репортер на  Радио „Фокус“ - Шумен . Засилено е движението на автомобили има в посока Варна, Търговище и в посока Бургас. Сред натоварените участъци са 5-ти км край Шумен, кръговото кръстовище в близост до 7 км, кръстовището за кв. „Макак\", п.в. „Белокопитово\". Пътните настилки в областта са сухи. Времето е облачно, видимостта е добра. Върбишки проход е затворен за всички видове пътни превозни средства. Ришки проход е отворен за движение. \r\nИвелина ИВАНОВА", "date": "2019.05.13", "title": "Шумен: Пътните настилки в областта са сухи, трафикът е интензивен"}
{"url": "http://www.focus-news.net/news/2019/05/13/2657107/sofiya-vavezhda-se-organizatsiya-na-dvizhenieto-za-zasnemane-na-seriala-otkradnat-zhivot-na-13-may.html", "text": "Въвежда се организация на движението за заснемане на сериала „Откраднат живот“ на 13 май, съобщиха от  пресцентъра на Столична община .От 11.00 до 18.00 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“ на ул. „Кърниградска“ между ул. „Цар Асен“ и ул. „Княз Борис I“.", "date": "2019.05.13", "title": "София: Въвежда се организация на движението за заснемане на сериала „Откраднат живот“ на 13 май"}
{"url": "http://www.focus-news.net/news/2019/05/13/2657106/burgas-dvizhenieto-se-osashtestvyava-v-edna-lenta-po-patya-slanchev-bryag-burgas-ot-207-do-212-km-poradi-stroitelno-montazhni-raboti.html", "text": "Спокойна е пътната обстановка в областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, няма затворени участъци, движението на моторни превозни средства се осъществява без затруднение. До 20 май т.г. е в сила ограничение по пътя Слънчев Бряг – Бургас в участъка при обхода на гр. на Ахелой от км 207+726 до км 212+233, където движението се осъществява в една лента поради изпълнение на строително-монтажни работи. Максималната скорост е намалена на 40 км/час в кръстовищата и на 70 км/час в останалите участъци. До 31 май т.г. важи ограничение в участъка Варна – Бургас в района на с. Баня от км 183+920 до км 184+595, където движението се осъществява при стеснение на едното платно за движение поради ремонт на водосток. Работният участък е върху едната пътна лента с дължина до 50 м. Максималната скорост на движение в посочения участък е намалена на 50 км/час. \r\nИнтензивно е движението на моторни превозни средства в сутрешните часове по основните пътни артерии на град Бургас. Струпване на автомобили се наблюдава в района на пътен възел „Юг“ поради ремонтни дейности на бул. „Захари Стоянов“. Натоварено е движението и по входно-изходните пътни артерии на града, както и в районите на някои от възловите кръстовища в центъра на града – между булевардите „Стефан Стамболов“ и „Демокрация“, между улиците „Генерал Гурко“ и „Цар Симеон“, както и в района на кръстовището с кръгово движение „Трапезица“. \r\nМария ПОПЧЕВА", "date": "2019.05.13", "title": "Бургас: Движението се осъществява в една лента по пътя Слънчев Бряг – Бургас от 207 до 212 км поради строително-монтажни работи"}
{"url": "http://www.focus-news.net/news/2019/05/13/2657108/evropeyski-izbori-2019-d-r-daniela-daritkova-shte-otkrie-forum-za-revmatichnite-zabolyavaniya-v-smolyan.html", "text": "Семинар за ранна диагностика на ревматични заболявания в Смолян ще открие председателят на здравната комисия и ръководител на парламентарната група на ГЕРБ д-р Даниела Дариткова. Това съобщиха от пресцентъра на  ПП ГЕРБ . Форумът „Кажи не на страха, попитай ревматолог“ ще се проведе в сградата на Община Смолян. Началото на семинара е от 17.00 часа и ще продължи до 19.30 часа. \r\nПрисъстващите, които нямат диагноза, но имат симптоми на ревматично заболяване, ще могат да се запишат за безплатен преглед при ревматолог. Прегледите са предназначени за хора на възрасти от 18 г. до 50 г. с цел ранна диагностика на заболяванията в млада и работоспособна възраст. \r\nПо данни от социологическо изследване „Нагласи и предизвикателства пред пациентите с ревматични заболявания”, поставянето на диагноза закъснява средно между 5 и 10 години. Закъснялата диагноза повишава риска от инвалидизация при това в млада възраст. \r\nЛектори на семинара ще бъдат: проф. д-р Анастас Баталов - ревматолог, д-р Мария Пройнова-физиотерапевт и др.", "date": "2019.05.13", "title": "Европейски избори 2019: Д-р Даниела Дариткова ще открие форум за ревматичните заболявания в Смолян"}
{"url": "http://www.focus-news.net/news/2019/05/13/2657104/georgi-dimov-bivsh-generalen-konsul-na-balgariya-v-odrin-s-izkazvaneto-na-npr-hasan-ulusoy-se-pravi-opit-za-promyana-i-modelirane-na-nashiya-tsivilizatsionen-kod.html", "text": "С изказването на Н.Пр. Хасан Улусой – турският посланик у нас, се прави опит за промяна и моделиране на нашия цивилизационен код. Това каза за сутрешния блок „Добро утро, България“ на  Радио „Фокус“    Георги Димов, бивш генерален консул на България в Одрин. Той добави, че призивът за задължително изучаване на турски език в българските училища се случва насила, под диктат и под контрола на една външна сила. Според Георги Димов това е очевидна провокация, с която се търси международен отзвук на проблемите в Турция. „Ние сме работили и ще продължим да се стремим към добросъседство, а ако е възможно и за изграждане на здрава основа за приятелски отношения. Думите на Негово превъзходителство драстично се разминават с виенските конвенции за дипломатическите и консулските отношения от 1961 г. И какво иска той да ни каже. Цитатът е, че Анкара има желание за по-ефективно изучаване на турски език. Тоест, това изучаване да стане задължително, насила, понеже не се търси, не се котира турският език, не е на мода. Съжалявам, но е факт. Не е като английския, немския, френския, китайския, японския, руския, иврит и т.н. Това още един път трябва да ни бъде като една сигнална лампа наистина да вземем решителни действия, защото ако не го направим, много жалко за нас“, коментира Георги Димов. Той каза още, че страната ни не трябва да допуска намеса във вътрешните си работи. Бившият генерален консул на България в Одрин призова приятелски, но твърдо да отстояваме позициите си. \r\nЙоланда ПЕЛОВА", "date": "2019.05.13", "title": "Георги Димов, бивш генерален консул на България в Одрин: С изказването на Н.Пр. Хасан Улусой се прави опит за промяна и моделиране на нашия цивилизационен код"}
{"url": "http://www.focus-news.net/news/2019/05/13/2657111/plovdiv-v-regionalniya-arheologicheski-muzey-shte-bade-otkrita-izlozhbata-preotkritiyat-svyat-na-stara-evropa.html", "text": "В Регионалния археологически музей ще бъде открита изложбата „Преоткритият свят на стара Европа”. Това съобщиха за  Радио „Фокус“ – Пловдив  от музея. Официалното откриване ще се състои от 11.00 часа. Изложбата представя Пловдив като един от най-старите и живи градове в Европа, а България – като наследник на една от най-древните европейски цивилизации. Ще бъдат представени 250 експоната свързани с най-древната история на града от VII – III хил. пр. Хр., както и златните съкровища от Вълчитрън (Плевенско), Хотница (Велико Търновско), Рупите (Петричко) и Дъбене (Карловско). \r\nОригиналът на Панагюрското златно съкровище също ще бъде експониран в една от залите на Регионален археологически музей – Пловдив. Жителите и гостите на града ще могат да видят оригиналa на световноизвестното съкровище в периода 14 май – 27 октомври, когато е и националната изложба „Преоткритият свят на Стара Европа”. Двете изложби са част от проявите на музея за „Пловдив – европейска столица на културата 2019”.", "date": "2019.05.13", "title": "Пловдив: В Регионалния археологически музей ще бъде открита изложбата „Преоткритият свят на стара Европа”"}
{"url": "http://www.focus-news.net/news/2019/05/13/2657112/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 08.30 до 17.00 часа на ул. „Кн. Борис I“ между бул. „Ал. Стамболийски“ и ул. „Позитано“;  \r\n- от 09.00 до 18.00 часа на ул. „Сердика“ между ул. „Струма“ и ул. „Екзарх Йосиф“;  \r\n- от 06.00 до 12.00 часа на локалното пътно платно на бул. „Цариградско шосе“ 111.  \r\nОт 14.00 до 18.00 часа се забранява влизането на пътни превозни средства за максимум от 5 минути за заснемане на кадър по ул. „Кн. Борис I“ между ул. „Позитано“ и бул. „Александър Стамболийски“.", "date": "2019.05.13", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/05/13/2657113/desislava-kuzmanova-obshtina-blagoevgrad-za-shesta-poredna-godina-v-grada-shte-se-provede-izlozhenieto-liter-ekspo.html", "text": "За шеста поредна година в Благоевград ще се проведе „Литер Експо“. Това каза за  Радио „Фокус“ – Пирин  Десислава Кузманова, експерт в отдел „Култура“ към Община Благоевград. По думите ѝ за изложението, което ще бъде открито на 14 май, и ще остане в града до 18 май е подготвена богата и изключително интересна програма. „Ще имаме 17 издателства. Откриването ще бъде от 17.30 часа, когато ще наградим и писателя Владимир Караджов от Благоевград, който издаде миналата година „Етиопска приказка“, която стана най-превежданата българска книга на чужди езици за 2018 година“, каза още Кузманова. Тя добави, че на 15 май в 18.00 часа ще има среща с писателя Димитър Тонин, който ще представи новите си книги. „На 16 май ще се проведе среща със Здравка Евтимова. Мисля, че няма почитател на книгата и четенето, който да не знае коя е тя. На 17 май ще имаме удоволствието да се видим с Добромир Банев и Маргарита Петкова. На 18 май ще закрием книжното изложение“, заяви Кузманова. Тя посочи, че шатрите отново ще бъдат разположени на площад „България“ и всеки, който иска да направи преглед на най-новите книги може да го посети.  \r\nЛивия НИНОВА", "date": "2019.05.13", "title": "Десислава Кузманова, Община Благоевград: За шеста поредна година в града ще се проведе изложението „Литер Експо“"}
{"url": "http://www.focus-news.net/news/2019/05/13/2657117/glavna-direktsiya-granichna-politsiya-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.13", "title": "Главна дирекция „Гранична полиция“: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/13/2657116/burgas-dvama-dushi-sa-postradali-pri-katastrofa-v-grada.html", "text": "Едно пътнотранспортно произшествие е регистрирано през изминалото денонощие в града. Това съобщиха за  Радио „Фокус“ – Бургас  от ОДМВР – Бургас. При пътния инцидент има двама леко пострадали, които са без опасност за живота.  \r\nПо данни на Община Бургас денонощието е преминало спокойно и без сигнали за нарушение на обществения ред или пожари. \r\nМария ПОПЧЕВА", "date": "2019.05.13", "title": "Бургас: Двама души са пострадали при катастрофа в града"}
{"url": "http://www.focus-news.net/news/2019/05/13/2657115/smolyan-remontni-deynosti-se-izvarshvat-po-napravleniyata-chepelare-hvoyna-i-mihalkovo-krichim.html", "text": "Нормално проходими са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са сухи. През прохода Пампорово целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nС повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци. По направлението от Асеновград до границата с ОПУ – Смолян се извършва обрушаване на скатовете и автомобилите да преминават след изчакване. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.13", "title": "Смолян: Ремонтни дейности се извършват по направленията Чепеларе – Хвойна и Михалково – Кричим"}
{"url": "http://www.focus-news.net/news/2019/05/13/2657114/veliko-tarnovo-v-ednata-lenta-se-osashtestvyava-dvizhenieto-po-pat-iii-5302-mindya-prisovo-zaradi-izvarshvane-na-osnoven-remont.html", "text": "Интензивен е трафикът по основните улици и булеварди в града, предаде репортер на  Радио „Фокус“ – Велико Търново . Времето в града е слънчево, настилките са сухи. Движението е натоварено по булевардите „България“ и „Никола Габровски“ в района на двата пътни възела – „Южен“ и „Качица“, по „Беляковско шосе“, както и по улица „Магистрална“. Колони от автомобили има в района на кооперативния пазар, на светофара по бул. „България“ при отбивката за стадион „Ивайло“ и пред пощата. В едната лента се осъществява движението в участък от улица „Климент Охридски“. В отсечката под крепостта „Царевец\" трафикът се регулира със светофар, а причината е свлачище. Натоварено е и покрай по-големите училища и детски градини, където движението се регулира от пътни полицай. Полицейски екипи има и на входовете и изходите на Велико Търново, както и в някои участъци от първокласната и второкласна пътна мрежа. \r\nВремето в останалата част от областта е ясно и слънчево и условията за пътуване са добри, но органите на реда призовават водачите да карат внимателно и със съобразена скорост. Отворен за движение е Проходът на Републиката, но там все още важи предупреждението за опасност от падащи камъни. В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. В едната лента се осъществява движението в участък от пътя между Велико Търново и Антоново. В отсечката от км 137 до км 172+900 тече ремонт на асфалтовата настилка, който ще продължи до 31 май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците, съветват от  Областно пътно управление. \r\nЛуиза ТРАНЧЕВА", "date": "2019.05.13", "title": "Велико Търново: В едната лента се осъществява движението по път III-5302 Миндя – Присово заради извършване на основен ремонт"}
{"url": "http://www.focus-news.net/news/2019/05/13/2657118/plovdiv-v-grada-shte-bade-otbelyazan-svetovniyat-den-na-kenguru-grizhata-15-may.html", "text": "За трети път в Пловдив ще бъде отбелязан Световният ден на кенгуру-грижата – 15 май. Това съобщиха за  Радио „Фокус“ – Пловдив  от Отделението по Неонатология в УМБАЛ - Пловдив. При практикувнето на този метод бебето се поставя на гърдите на майката или бащата. Научни изследвания доказват, че има редица научно доказани терапевтични ползи, както за бебето, особено когато то е преждевременно родено, така и за родителите. Дори ако се прилага и за 2 часа на ден дава огромно отражение не само върху моментното състояние на детето, а също така и върху развитието му в дългосрочен план. За недоносените кенгуру-грижата е една от най-важните и е в пряка връзка с тяхното оцеляване. Световната здравна организация препоръчва кенгуру-грижа, тоест продължителен контакт кожа до кожа, за всички бебета, при които това е медицински възможно. \r\nКенгуру-грижата навлиза в неонатологичната практика през 70-те години на 20-ти век. Използвана е при недоносени новородени в Богота, Колумбия. В няколко научни проучвания било установено, че недоносените, чиито родители извършват кенгуру-грижа, се възстановяват, адаптират и наддават на тегло много по-успешно от останалите новородени.", "date": "2019.05.13", "title": "Пловдив: В града ще бъде отбелязан Световният ден на кенгуру-грижата – 15 май"}
{"url": "http://www.focus-news.net/news/2019/05/13/2657124/kyustendil-dvizhenieto-po-pat-ii-62-dupnitsa-klisura-ot-km-42-do-km-59-se-osashtestvyava-v-edna-lenta-poradi-rehabilitatsiya-na-patnoto-platno.html", "text": "Движението по път II-62 Дупница – Клисура от км 42 до км 59 се осъществява в една лента поради рехабилитация на пътното платно. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът до 9 юли 2020 година. Продължават ремонтните дейности на асфалтовата настилка по пътя Слокощица – Богослов. Въведено е движение в една лента  по път III-6202 Слокощница – Богослов от км 4 до км 8 поради частични ремонтни дейности на асфалтовата настилка. Участъците в ремонт са сигнализирани с пътни знаци. Дейностите ще продължат до 17 май. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси: падащи камъни, свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.13", "title": "Кюстендил: Движението по път II-62 Дупница – Клисура от км 42 до км 59 се осъществява в една лента поради рехабилитация на пътното платно"}
{"url": "http://www.focus-news.net/news/2019/05/13/2657119/toplofikatsiya-sofiya-napomnya-na-klientite-si-za-spiraneto-na-toplata-voda.html", "text": "„Топлофикация София” ЕАД напомня на своите клиенти, че от днес ще бъде спряна топлата вода към следните столични квартали. До 20 май ще бъде спряно топлоподаването в ж.к. „Младост-1“, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“. Това съобщиха от пресцентъра на  дружеството . От 13 май до 17 май ще бъде спряна топлата вода към сградите в  района между бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триадица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. „Поп Богомил“. Списъците на сградите, в които няма да има топла вода, са публикувани на сайта и във Фейсбук профила на дружеството. Повече информация потребителите могат да получат и в кол центъра на компанията на тел. 0700 11 111. „Топлофикация София” ЕАД поднася своите извинения на засегнатите клиенти за причиненото неудобство.", "date": "2019.05.13", "title": "Топлофикация София” напомня на клиентите си за спирането на топлата вода"}
{"url": "http://www.focus-news.net/news/2019/05/13/2657120/haskovo-v-topolovgrad-shte-se-provede-24-toto-izdanie-na-mezhdunarodniya-festival-na-lyubitelskite-komediyni-teatri-pantomima-i-satira-velko-kanev.html", "text": "От днес до 19 май в Тополовград ще се проведе 24-тото издание на Международния фестивал на любителските комедийни театри, пантомима и сатира „Велко Кънев” – Тополовград 2019. Това съобщиха от пресцентъра на  Община Тополовград . Фестивалът се организира от Министерството на културата, Държавната агенция за българите в чужбина, Съюза на артистите в България, Съюза на народните читалища, Община Тополовград и читалище „Св. св. Кирил и Методий - 1894”. В седемте фестивални дни на сцената на нашето читалище ще се представят 19 театрални състава. Във фестивалната програма ще участват български театри от чужбина - Австрия, Испания, Канада, Молдова, Сърбия и Украйна. По традиция във фестивала ще се представят любителски театри от България. \r\nПрез 2018 г. за първи път театралният фестивал „Велко Кънев” се проведе с участието на български театри от чужбина и любителски театри от България, което го превърна в истински български празник на театъра. Гостите от българските театри от чужбина през седемте дни на фестивала представят таланта си пред българска публика и допринасят за съхраняване на българския дух далече зад пределите на Родината. \r\nФестивалът ще се открие в 18.30 часа с Фестивално шествие на площад “Освобождение” и с Тържествена церемония за издигане знамето на фестивала. В 19.30 часа ще започне тържественото откриване на фестивала в театралния салон с участието на творчески състави на читалището. В 20.00 часа на Фестивалната сцена ще се представи Театърът на комедията „Велко Кънев” при читалище „Св. св. Кирил и Методий - 1894” с постановката „Всичко е добре, когато свършва, както ви се харесва” от Майкъл Грийн. \r\nЖури с председател големият български режисьор Борислав Чакринов ще отличи най-добрите театрални състави и актьори. На носителя на голямата награда ще бъде връчена статуетката „Златна камила\" - дело на тополовградския художник Христо Дюлгеров. \r\nТържественото закриване на Театралния фестивал и награждаването на отличените театрални състави ще бъде на 19 май от 18.00 часа. На закриването на Фестивала ще бъде представен спектакълът на Драматичен театър „Стефан Киров” – Сливен „Между два стола” от Рей Куни, постановка - Васил Василев, с участието на Герасим Георгиев - Геро. \r\nИ тази година Програмата включва Втора фестивална сцена, която ще се проведе в съседни общини. В рамките на Втората сцена ще се представят най-добрите състави от фестивалния афиш, като представленията ще бъдат безплатни за публиката. \r\nТеатралният фестивал в Тополовград е създаден през 1996 година. В седемте си издания фестивалът бе национален, а в четири от тях се провеждаше като Балкански фестивал. От 2007 година Театралният фестивал се провежда като Международен фестивал на любителските комедийни театри, пантомима и сатира. От 2012 година Фестивалът с чест носи името на великия Велко Кънев.", "date": "2019.05.13", "title": "Хасково: В Тополовград ще се проведе 24-тото издание на Международния фестивал на любителските комедийни театри, пантомима и сатира „Велко Кънев”"}
{"url": "http://www.focus-news.net/news/2019/05/13/2657121/evropeyski-izbori-2019-momchil-nekov-sredstvata-ot-es-se-usvoyavat-nepravomerno.html", "text": "„Европейски средства има - важно е как се разпределят. В България, в последните години, няма нито един анализ как са разходвани. В момента настояваме за създаването на обща европейска прокуратура - това ще бъде начинът да се следи как се разпределят европейските средства. За съжаление, точно заради вредните практики с неправомерното изразходване на субсидии, хората не усещат европейските политики на място”. Това заяви кандидатът за евродепутат от „БСП за България\" Момчил Неков по време на срещите си в Русенска област - град Сливо поле и Николово, съобщиха от пресцентъра на  БСП .   \r\nТой обърна внимание, че 3 млрд. евро годишно влизат в българския бюджет под формата на субсидии и попита къде отиват тези пари. „Вместо да ги получават хората, които реално искат да развиват бизнес, се усвояват неправомерно, за къщи за гости\", коментира социалистът. \r\nПо темата за пчеларството, Неков заяви: „Проблемите на българските пчелари пренесох в ЕП и сега правилата се прилагат в целия ЕС. Забранихме неоникотиодите, които са най-отровни за пчелите. Мерките са разписани, сега трябва да се прилагат\".", "date": "2019.05.13", "title": "Европейски избори 2019: Момчил Неков: Средствата от ЕС се усвояват неправомерно"}
{"url": "http://www.focus-news.net/news/2019/05/13/2657125/sofiya-dvizhenieto-se-izvarshva-vremenno-v-aktivnata-i-avariynata-lenta-po-avtomagistrala-trakiya-ot-km-46-do-km-48-v-posoka-plovdiv-poradi-remontni-deynosti.html", "text": "Движението се извършва временно в активната и аварийната лента по автомагистрала „Тракия“ от км 46 до км 48 в посока Пловдив поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.05.13", "title": "София: Движението се извършва временно в активната и аварийната лента по автомагистрала „Тракия“ от км 46 до км 48 в посока Пловдив поради ремонтни дейности"}
{"url": "http://www.focus-news.net/news/2019/05/13/2657122/pregled-na-osnovnite-temi-v-burgaskiya-pechat.html", "text": "„Бургас ще има медицински факултет“ е водещото заглавие в днешния брой на бургаския ежедневник  „Черноморски фар“ . Петък бе големият ден за Бургас. Народното събрание взе решение да бъде разкрит Медицински факултет към Университет „Проф. д-р Асен Златаров“. По този радостен повод кметът Димитър Николов и ректорът на университета проф. Магдалена Миткова показаха за първи път пред журналисти напълно готовата и оборудвана сграда на новия факултет. Статията пояснява, че в Медицинския факултет са назначени 86 преподаватели, като  повече от 50 от тях са професори и доценти.  „Министър Ангелкова: Битката е за всеки турист“ е друго заглавие от първа страница в днешното издание. Министърът на туризма Николина Ангелкова посети Бургас по повод традиционната среща с местната власт, контролните институции и бизнеса малко преди началото на летния сезон. Според нея се очаква труден сезон с големи предизвикателства. По думите ѝ в условията на силна конкуренция в региона запазването на добрия имидж на българския туризъм е сред основните задачи на Министерството през 2019 година. В статията пише още, че проверките по плажовете ще започнат от 1 юни, а те ще бъдат извършени така, че да не пречат на дейността на бизнеса. „Стотици се любуваха на зелениката в Странджа“ е друга статия от страниците на ежедневника. 16-тото издание на Фестивала на зелениката събра стотици в село Кости. Сред официалните гости на събитието присъства и кандидатът за евродепутат от ГЕРБ Ивелина Василева, според която традиционният празник трябва освен да се запазва, също така и да се развива. В страниците „Моето училище“ са поместени статиите „Автото обявява конкурс за ново лого на училището“, „Абитуриенти от Механото събраха пари за сираци“ и „Ученици от Английската връчиха „Оскар“ – и на своите преподаватели“. Интервюто в днешния брой е с директора на НОИ – Бургас Енчо Жеков.", "date": "2019.05.13", "title": "Преглед на основните теми в бургаския печат"}
{"url": "http://www.focus-news.net/news/2019/05/13/2657123/shumen-obshtinata-uvedomyava-pchelarite-za-predstoyashto-praskane-s-preparat.html", "text": "Шумен: Общината уведомява пчеларите за предстоящо пръскане с препарат. Това съобщиха от пресцентъра на  Община Шумен.  Община Шумен уведомява собствениците на пчелни семейства в гр. Шумен, включително и в кв. Дивдядово, и гл. специалист на кв. \"Дивдядово\", гр. Шумен, че фирма „КИММС” ЕООД ще проведе третирания с растителнозащитни препарати в землището на Шумен и \"Дивдядово\" както следва: От днес до 14 май 2019 г. от 7.00 до 10.00 часа и от 18.00 до 10.00 часа с наземна техника за череши срещу кафяво гниене и черешова муха с препарата СИГНУМ при доза 60 гр./дка с карантинен срок 7 дни и с ДЕЦИС 2,5 ЕК при доза 30 мл./дка с карантинен срок 7 дни. Подлежащи на третиране са терени в местностите „Якова” – 81 дка и „Горен сусурлук” – 148 дка. Съгласно чл.10 от Наредба 13 от 26 август 2016 г. на МЗХ, собствениците на пчелни семейства са длъжни да предприемат мерки по опазване на пчелните семейства от отравяне. За повече информация: тел: 0888996222 – „КИММС” ЕООД или 054/857 710 – Община Шумен.", "date": "2019.05.13", "title": "Шумен: Общината уведомява пчеларите за предстоящо пръскане с препарат"}
{"url": "http://www.focus-news.net/news/2019/05/13/2657131/veliko-tarnovo-s-5-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция в града.  Водният стоеж на реката е 383 см., а температурата на водата 16.4 градуса. Разкъсана ще е облачността над българския участък на Дунав днес, като по-значителна ще е на запад. Там се очакват краткотрайни, интензивни превалявания. Ще духа до умерен югоизточен вятър. Максималните температури ще са между 19° и 22°.", "date": "2019.05.13", "title": "Велико Търново: С 5 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/13/2657130/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Туристите трябва да бъдат с повишено внимание, защото във високите части на планината духа от умерен до силен вятър. Често пада и мъгла. Температурите се движат от 0 до плюс 2, 3 градуса, но придружени с вятъра се усещат много по-ниски.  \r\nВсе още има доста сняг по високите части на планината. От ПСС съветват много внимателно да се преминава през тези участъци, през снежните преспи. Не се препоръчва пързаляне и заиграване с тях, защото винаги завършват с нещо лошо.  \r\nНяма регистрирани инциденти с туристи за последното денонощие.  \r\nЛифтовите съоръжения не работят. Те са в профилактика до откриване на летния сезон.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.13", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/13/2657127/pregled-na-osnovnite-temi-vav-velikotarnovskiya-pechat.html", "text": "„Над 160 000 гости посрещнаха на Събора на овцевъдите“ е заглавие от първа страница на областния всекидневник  „Янтра ДНЕС” . Над 160 000 души посетиха в трите дни Осмия национален събор на овцевъдите в България край Петропавловския манастир. Рекорден брой гости е имало в събота- около 80 000 души. „Около 200 души протестираха срещи Стратегията за детето“, пише още вестникът. Около 200 души протестираха във Велико Търново в събота срещу Стратегията за детето. Те се събраха в парка „Майка България“, за да поиска отмяна на документа и всички промени в българското законодателство, произтекли от него. „Хиляди великотърновци получиха „Книги за смет“ е друга новина от днес, в която се разказва за кампанията, която гостува вчера в старата столица. „Рецидивистът Гошо Циганчето заплаши с пистолет барман“ е новина от криминалната хроника. Девета страница ни разказва за 30 ученици от Старопрестолната професионална гимназия по икономика, които проведоха учебна практика в Португалия. „Етър“ на финал за седмото място в преследване на Лига Европа“ е новина от спортните страници.  \r\n„Съседи даряват имоти на Община Велико Търново, за да им направят улици“  е заглавие от другия областен ежедневник  „Борба“ . За пръв път в историята на града негови жители ще предоставят на Общината лични имоти, за да им … построи на тях улици. Великотърновците живеят в подножието на кв. „Бузлуджа“ в новоизградените комплекси около старите руски гробища. „Жест на Община Свищов към бъдещите абитуриенти“ е друга новина от днес. За втора година по покана на кмета Генчо Генчев пред сградата на Община Свищов с весели възгласи се събраха бъдещи абитуриенти. Младите хора пристигнаха заедно със своите класни ръководители, които споделиха тяхната емоция. „Няма да се продават небелязните два имота в областната болница“, пише още „Борба“. Няма да бъдат продавани двата болнични имота в района на База I на МОБАЛ „Д-р Стефан Черкезов“, решиха на Общото събрание акционерите на лечебницата в края на миналата седмица. Представителят на държавата, която притежава най-голям дял акции, гласува „въздържал се“ за спорните терени и това наклони везната. „Търновската болница даде на прокурор „Кауфланд“ е новина от криминалната хроника. В областния ежедневник ще намерите и материал за Осмия национален събор на овцевъдите, който се проведе край Лясковец.", "date": "2019.05.13", "title": "Преглед на основните теми във великотърновския печат"}
{"url": "http://www.focus-news.net/news/2019/05/13/2657128/sport-grigor-dimitrov-padna-do-48-o-myasto-v-svetovnata-ranglista.html", "text": "Григор Димитров загуби още две позиции в световната ранглиста и през новата седмица заема 48-о място. \r\nПо-късно днес първата ракета на България започва участието си в турнира от сериите „Мастърс“ в Рим. В двубой на двойки заедно с Борна Чорич българинът ще играе срещу Лука Пуй и Франсис Тиафо. Мачът им е четвърти в програмата на централния корт, която започва в 12:00 часа. \r\nНачело на ранглистата остава Новак Джокович, следван от Рафаел Надал и Роджър Федерер. С място нагоре до номер четири се изкачва Доминик Тийм, измествайки Александър Зверев. „Топ 10“ допълват Кей Нишикори, Стефанос Циципас, Кевин Андерсън, Хуан Мартин дел Потро и Марин Чилич.", "date": "2019.05.13", "title": "Спорт: Григор Димитров падна до 48-о място в световната ранглиста"}
{"url": "http://www.focus-news.net/news/2019/05/13/2657133/plovdiv-dvama-mazhe-na-32-i-na-23-godini-sa-zaginali-na-myasto-pri-katastrofa-na-patya-plovdiv-pazardzhik.html", "text": "Двама мъже – на 32 и на 23 години са загинали на място през нощта при катастрофа на пътя Пловдив-Пазарджик. Това съобщи за  Радио „Фокус“-Пловдив  говорителят на ОДМВР. При тежката катастрофа има и още един сериозно пострадал. Сигналът е подаден на 112 около 2 часа. По първоначални данни, край разклон за село Цалапица в движещ се на заден ход товарен автомобил се блъснала лека кола. На място са загинали водачът на колата и друг пътник в нея. В тежко състояние в болница е откаран друг младеж, на 22 години. И тримата са от Пазарджик. Камионът е бил управляван от 45-годишен мъж, няма данни за употреба на алкохол и наркотични вещества. Причините са изясняват в рамките на досъдебно производство по описа на РУ – Стамболийски. \r\nЦветана ТОНЧЕВА", "date": "2019.05.13", "title": "Пловдив: Двама мъже – на 32 и на 23 години са загинали на място при катастрофа на пътя Пловдив-Пазарджик"}
{"url": "http://www.focus-news.net/news/2019/05/13/2657132/kathimerini-mitsotakis-prizova-tsipras-da-podade-ostavka-ako-zagubi-evropeyskite-izbori.html", "text": "Председателят на опозиционната „Нова демокрация“ Кириакос Мицотакис призова премиера Алексис Ципрас да подаде оставка на 26 май и да свика предсрочни избори, ако СИРИЗА загуби изборите за Европейски парламент, съобщава електронното издание на водещия атински ежедневник  Kathimerini . \r\nПовечето социологически проучвания показват убедителна преднина на „Нова демокрация\" преднина пред управляващата СИРИЗА, подчертават от редакцията, като припомнят, че изборите в Гърция трябва да се проведат до октомври.  \r\nНа пресконференция, предадена от повечето гръцки телевизионни канали, Мицотакис упрекна Ципрас за обещанието за допълнителна месечна добавка за пенсионерите преди изборите, но допълни, че партията му ще гласува за еднократната „помощ\", както той я описа.  \r\nМицотакис призова Ципрас да приеме предложението на неговата партия да не намалява стойността на необлагаемия доход. Във всеки случай, увери Мицотакис, правителството на „Нова демокрация“ ще приложи това предложение. \r\nСегашното правителство се е съгласило да намали необлагаемата част от доходите от сегашните 8,635 - 9,545 евро в зависимост от семейното положение и професията до между 6 250-7 000 евро, започвайки за 2019 г. Мярката ще засегне хората с годишни доходи под 20 000 евро, като гражданите с по-високи доходи ще се възползват от намаляване на данъците. \r\nКоментирайки нападенията срещу полицията в неделя, явление, което се случва редовно в центъра на Атина, Мицотакис заяви, че сегашното правителство не разполага с „политическа воля\" за справяне с въпросите на сигурността. Той обеща да наеме нова полиция и да добави нови полицейски патрулни коли. \r\nМрачният рекорд на правителството по въпросите на сигурността се разпростира върху въпроси от по-широка гражданска защита, каза Мицотакис, наричайки държавните механизми за реагиране при извънредни ситуации „развалини“.  \r\nЩо се отнася до външните въпроси, Мицотакис увери, че неговото правителство няма да толерира политика, която поставя под въпрос суверенните права на Кипър. Турция трябва да демонстрира някои признаци на добра воля към Гърция и Кипър, добави той. \r\nМицотакис, чиято партия се противопостави на споразумението, което накара северната съседка на Гърция да промени конституционното си име на Северна Македония, заяви, че договорът не позволява на Атина да наложи вето на преговорите на ЕС за присъединяване на Северна Македония. Той заяви, че ще се бори с всякакви опити на съседната страна да монополизира марката „Македония” или „македонец” за своите продукти и че ще помогне на гръцките предприятия, базирани в северната гръцка област Македония, да защитят своите интереси.  Тереза Герова", "date": "2019.05.13", "title": "Kathimerini: Мицотакис призова Ципрас да подаде оставка, ако загуби европейските избори"}
{"url": "http://www.focus-news.net/news/2019/05/13/2657129/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Условията за пътуване в региона са нормални. Трафикът към този час е натоварен. Времето е ясно и слънчево, настилките – сухи. Отворен за движение е проходът Шипка, но там остава в сила забраната за товарни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. И тук дейностите ще продължат до 31 май. Затворена  е и улица „Малина“ в Габрово, част от път III-5004 Чехлевци – Велчевци /от км 10+940 до км 11+829/. Там текат ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти има и по пътя между Севлиево и Драгановци. Нека водачите карат внимателно в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на май. \r\nЛуиза ТРАНЧЕВА", "date": "2019.05.13", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/05/13/2657126/kyustendil-rayonniyat-sad-shte-zasedava-po-deloto-za-otkritite-martvi-kone-v-osogovska-planina.html", "text": "Районният съд в Кюстендил ще заседава по делото, образувано по повод открити мъртви коне в Осоговска планина. Това съобщиха за  Радио „Фокус” – Кюстендил  от съдебната институция. Заседанието по делото е насрочено за 13.30 часа в Районен съд – Кюстендил. Обвинението е по член 325 б, ал. 2 т. 1 от Наказателния кодекс. Този член третира извършване на престъпление от лице, което осъществява дейност или професия, свързани с отглеждането на животни – причинена смърт на гръбначни животни. Районна прокуратура е направила предложение обвиненото лице да бъде освободено от наказателна отговорност, спрямо него да се наложи административно наказание. На заседанието по делото, провело се през месец април, стана ясно, че обвиняемият е нередовно призован и това стана причина то да бъде отложено. „Фокус” припомня , че през месец март 2018 година беше подаден сигнал за коне в Осоговска планина, които са оставени през зимния сезон на временно пасище, а някои от тях от тях бяха загинали. По случая беше образувано досъдебно производство. \r\nВенцеслав ИЛЧЕВ", "date": "2019.05.13", "title": "Кюстендил: Районният съд ще заседава по делото за откритите мъртви коне в Осоговска планина"}
{"url": "http://www.focus-news.net/news/2019/05/13/2657137/dobrich-prodalzhava-remontat-na-chast-ot-pat-ii-71-dobrich-silistra.html", "text": "Продължава ремонтът на две отсечки от второкласната пътна мрежа в областта. Част от път II-71 Добрич-Силистра е в ремонт до 20 май. Движението на автомобили по този път и по част от  път II-29 Генерал Тошево – ГКПП „Кардам“ се осъществява с повишено внимание и се регулира с пътни знаци поради ремонтни дейности на асфалтовата настилка. Ремонтът по втория участък е до 13 май, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно,  духа умерен вятър, температурата на въздуха е около 12 градуса. \r\nЖулиета НИКОЛОВА", "date": "2019.05.13", "title": "Добрич: Продължава ремонтът на част от път II-71 Добрич-Силистра"}
{"url": "http://www.focus-news.net/news/2019/05/13/2657135/pazardzhik-vavedeni-sa-ogranicheniya-po-nyakoi-tretoklasni-patishta-v-pazardzhishko-zaradi-remonti.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище от 66 до 67 км се осъществява в една лента поради ремонт на асфалтовата настилка. Движението по пътя Оборище–Панагюрище от 44 до 55 км се осъществява в една лента поради ремонтни дейности на асфалтовата настилка. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.05.13", "title": "Пазарджик: Въведени са ограничения по някои третокласни пътища в Пазарджишко заради ремонти"}
{"url": "http://www.focus-news.net/news/2019/05/13/2657138/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-may.html", "text": "На 14 май 2019 г. (вторник), във връзка с подмяна на спирателен кран на ул. „Божурище“ жк. „Илинден“ се налага спиране на водоподаването от 09:00 до 21:00 часа на клиентите на „Софийска вода”. Това съобщиха от пресцентъра на  „Софийска вода“ . Спирането ще се осъществява в следните райони:  \r\nул. „Виктор Павлов“, ул. „Иван Хаджиенев“, ул. „Сава Михайлов“, бул. „Вардар“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Божурище“ ъгъла с ул. „Иван Хаджиенев“. \r\nНа 14 май 2019 г. (вторник), във връзка с изпълнение на инвестиционен проект за подмяна на уличен водопровод на ул. „Могила“ с. Лозен , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Кипарис“ ул. „Суходол“, по ул. „Могила“ между ул. „Обретеница“ и ул. „Георги Бенковски“ \r\nул. „Иван Пешев“ № 7 и № 15 \r\nул. „Рашовец“ № 9 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходол“ ъгъла с ул. „Могила“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nНа 14 май 2019 г. (вторник), във връзка с подмяна на сградно водопроводно отклонение на ул. „Нарцис“ с. Лозен се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\nул. „Хризантема“, по ул. „Нарцис“ от ул. „Съединение“ до ул. „Янко Панайотов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Нарцис“ ъгъла с ул. „Хризантема“. \r\nНа 14 май 2019 г. (вторник), във връзка с подмяна и монтаж на спирателни кранове на бул. „Сливница“ НПЗ „Модерно предградие“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nбул. „Сливница“ от ул. „Обелско шосе“ до бул. „Панчо Владигеров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 732 ъгъла с ул. 733. \r\nНа 14 май 2019 г. (вторник), във връзка с изграждане на сградно водопроводно отклонение на ул. „Босилек“ вилна зона „Симеоново – север“ се налага спиране на водоподаването от 09:30 до 20:30 часа на клиентите на „Софийска вода”, живеещи в района на: \r\nот бул. „Симеоновско шосе“ №166 до ул. „Околовръстен път“ и Подстанция „Север – Юг“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ №150. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.05.13", "title": "„Софийска вода” временно ще прекъсне водоснабдяването в  някои части на столицата на 14 май"}
{"url": "http://www.focus-news.net/news/2019/05/13/2657140/shumen-ot-dnes-teritoriyata-na-odmvr-zapochna-spetsializirana-politseyska-operatsiya-za-kontrol-na-tovarnite-avtomobili-i-avtobusite.html", "text": "От днес територията на ОДМВР започна специализирана полицейска операция за контрол на товарните автомобили и автобусите. Това съобщиха от пресцентъра на  ОДМВР - Шумен . Тя е по линия на TISPOL и се провежда едновременно във всички страни- членки на ЕС. При проверките ще се следи дали водачите управляват след употреба на алкохол, правоспособни ли са, ползват ли водачите и пътниците в товарните автомобили и предпазни колани, изправни ли са автомобилите им. Ще с извършват проверки дали имат заплатена винетна такса, извършват ли нерегламентирана транспортна дейност и спазват ли скоростните режими. Операцията ще продължи до 19 май.", "date": "2019.05.13", "title": "Шумен: От днес територията на ОДМВР започна специализирана полицейска операция за контрол на товарните автомобили и автобусите"}
{"url": "http://www.focus-news.net/news/2019/05/13/2657134/pregled-na-osnovnite-temi-v-dobrudzhanskiya-pechat.html", "text": "„Протести срещу Националната стратегия за детето“ – това е една от водещите теми в днешното издание на вестник  „Нова добруджанска трибуна“ . Стотици родители са излезли на протест в събота пред сградата на Областна управа в Добрич. По същото време протест е имало и на площада в град Генерал Тошево. Протестиращите искат да бъде носена наказателна отговорност при подаване на фалшив сигнал и при неправомерни действия от страна на социалните работници, както и извеждане от анонимност на подаващия сигнал, стопиране на бизнеса с приемна грижа и отнемане на деца от бедни семейства. Родителите се обявяват категорично и против ранното сексуално образование на децата и създаването на така наречения детски съд. И тази година за пореден път Регионален исторически музей – Добрич организира европейската инициатива „Нощ на музеите“. Това е 15-ото издание и ще се проведе на 18 май. Европейското културно събитие е свързано и с Международния ден на музеите. Началото на проявите ще бъде сложено на 17 май с откриване на изложба „С порива на птиците\". Тя е посветена на 110-годишнината от рождението на Петър Славински и включва ценни оригинали книги писма, ръкописи на писателя, неговата пишеща машина и др. Поместена е и пълната програма на този ден. Ваканционно селище „Албена“ с престижно отличие за иновации“, съобщава всекидневникът. В категория „СПА дестинации“ комплексът е спечелил отличието на 24-ия конгрес на СПА центровете в Европа. Конгресът се е състоял от 8 до 10 май в Хърватия. Лично главният секретар на Европейската СПА асоциация Чила Мезоси е връчила приза на Маргита Тодорова, директор „Маркетинг и продажби“ във ваканционното селище. „Катя Кирянова гостува на каварненци“, съобщава още изданието. В заседателната зала на морската община се е провела среща с поетесата, която е представила своето творчество пред към варненската публика. Специален гост на събитието е била кметът на Каварна Нина Ставрева. Катя Кирянова е автор на над 30 книги, от които 17 за деца, както и на текстове за над 300 песни. Кирянова е един от създателите на фестивала „Пирин Фолк“ в град Сандански.", "date": "2019.05.13", "title": "Преглед на основните теми в добруджанския печат"}
{"url": "http://www.focus-news.net/news/2019/05/13/2657136/afp-iran-opredeli-kato-trevozhni-atakite-sreshtu-korabi-na-oae-nastoya-za-razsledvane.html", "text": "Иран определи като „тревожни\" атаките срещу кораби в Персийския залив, след като ОАЕ и Саудитска Арабия заявиха, че няколко плавателни съда, включително петролни танкери, са били повредени от саботажи край крайбрежието на емиратствата, предава  AFP . \r\n„Инцидентите в Оманския залив са тревожни\", заяви говорителят на иранското външно министерство Абас Мусави в изявление на английски език, публикуван на уебсайта на външнополитическото ведомство. В текста се призова за разследване на атаките и се отправя предупреждение срещу „авантюризма\" на чуждестранни играчи по отношение на морска сигурност. Тереза Герова", "date": "2019.05.13", "title": "AFP: Иран определи като „тревожни“ атаките срещу кораби на ОАЕ, настоя за разследване"}
{"url": "http://www.focus-news.net/news/2019/05/13/2657139/", "text": "Йоасаф Бдински е най-видният представител на Бдинското книжовно средище. Това каза в интервю за предаването „Съкровищница на тайните“ на  Радио „Фокус“  Наталия Николова, библиотекар в отдел „Краезнание“ на Регионална библиотека „Михалаки Георгиев“ във Видин. Тя отбеляза, че разцвет на книжовния живот в България настъпва през 14 век, съсредоточен в два центъра – Търновград и Бдин. „Бдинската книжовна школа се развива като книжовен център от втората половина на 14 век с обособяването и укрепването на Видинското царство при цар Иван Срацимир. Бдинските книжовници доразвиват традициите на Евтимий Търновски. Въпреки че заимстват произведения от Търновската книжовна школа, те се изявяват и като самотни таланти“, обясни Наталия Николова. В книжовното средище са съставени Видинското четвероевангелие от 1348 година, което дава данни за наличието на книжовен живот в този край преди втората половина на 14 век, както и Бдински сборник от 1360 година, поръчан от видинската царица Анна – съпруга на Иван Срацимир, съдържащ 13 жития и похвали на жени светици. „Това са книжовни паметници с голяма художествена стойност. Регионалната библиотека притежава техни фототипни издания. Оригиналите се пазят в град Лондон, Великобритания, и в град Бент, Белгия. През този период се преписват също така богослужебни и други книги“, каза още Наталия Николова. По думите й се предполага, че най-видният представител на Бдинското книжовно средище Йоасаф Бдински е ученик или духовен последовател на Евтимий Търновски, който по молба на видинския цар Иван Срацимир е ръкоположен в Константинопол за митрополит през 1392 година. Той написва „Похвално слово за пренасяне на мощите на света Филотея от Търново във Видин“, което дава ценни исторически сведения за положението на българския народ в края на 14 век – падането на Търново и първите години на Турското владичество, както и за огромното влияние и авторитет на православието върху българския народ. „Йоасаф Бдински е забележителен писател от епохата на Българското средновековие. В творчеството си той доразвива най-ценните страни от литературното дело на Евтимий Търновски. Затова книжовната му дейност представлява важен момент в развитието на книжовността през 14 век“, отбеляза Наталия Николова. \r\nМарияна ВАЛЕНТИНОВА", "date": "2019.05.13", "title": "Наталия Николова, Регионална библиотека „Михалаки Георгиев“ във Видин: Йоасаф Бдински е най-видният представител на Бдинското книжовно средище"}
{"url": "http://www.focus-news.net/news/2019/05/13/2657141/blagoevgrad-predstavyat-mezhdinnite-rezultati-po-proekt-plan-za-razvitie-na-sotsialnoto-predpriemachestvo.html", "text": "На 14 май от 10.00 часа в зала 114 на Учебен корпус № 1 на ЮЗУ „Неофит Рилски“ ще се проведе среща, на която ще бъдат представени междинните резултати от работата по гръцко-българския  проект  „План за развитие на социалното предприемачество“. Това съобщиха от  пресцентъра на учебното заведение . На събитието изследователският екип към ЮЗУ „Неофит Рилски“ ще сподели резултати от досегашната си работа, както и свои предстоящи задачи по реализацията на проекта. Проектът е съфинансиран от Европейския фонд за регионално развитие и от националните фондове на страните, участващи в програмата за трансгранично сътрудничество ИНТЕРРЕГ V-А “Гърция-България 2014-2020”. От гръцка страна в проекта участват Областната администрация на Регион Централна Македония – водещ партньор,  Македонският университет в гр. Солун и Тракийският университет „Демокрит“ в Комотини, а от българска – Община Якоруда и Факултетът по изкуствата към ЮЗУ „Неофит Рилски“.", "date": "2019.05.13", "title": "Благоевград: Представят междинните резултати по проект „План за развитие на социалното предприемачество“"}
{"url": "http://www.focus-news.net/news/2019/05/13/2657143/pazardzhik-rayonniyat-sad-shte-gleda-deloto-za-kleveta-zavedeno-ot-kmeta-na-obshtina-karlovo-sreshtu-kmeta-na-grad-kalofer.html", "text": "Районният съд в Пазарджик ще гледа делото за клевета, заведено от кмета на Община Карлово Емил Кабаиванов срещу кмета на град Калофер Румен Стоянов. Това съобщи за  Радио „Фокус“ – Пазарджик  Маринела Георгиева от администрацията на Съда. Делото е образувано по тъжба на кмета на Община Карлово срещу кмета на град Калофер, в която се иска да бъде постановена осъдителна присъда спрямо последния, за това, че на 10 октомври 2018 година в предаване, излъчено по една от националните телевизии, публично е направил изявление, съдържащо клеветнически твърдения, насочени към кмета на Карлово в качеството му на длъжностно лице, отговорно за приключване и отчитане на ремонтни дейности по мемориален комплекс „Христо Ботев“ в град Калофер. В интервюто си Румен Стоянов е разпространил клевета по отношение на Емил Кабаиванов, за това, че е извършил кражба на 300 000 лева, отпуснати целеви средства за ремонт на паметника. Тъжителят е предявил граждански иск за причинените му неимуществени вреди в размер на 5 000 лева. Делото се гледа в Районен съд - Пазарджик, след отвод на съдиите от Пловдив и разпределянето му служебно на съда в Пазарджик. Началото на заседанието е в 10.00 часа. Докладчик е съдия Красимир Лесенски. \r\nВаня НИКОЛОВА", "date": "2019.05.13", "title": "Пазарджик: Районният съд ще гледа делото за клевета, заведено от кмета на Община Карлово срещу кмета на град Калофер"}
{"url": "http://www.focus-news.net/news/2019/05/13/2657144/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.13", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/13/2657142/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху развитието на туризма в региона. Община Кюстендил беше отличена с награда за инвестиции в областта на културния туризъм. По този повод ще разговаряме със Светослав Василев, зам.-кмет на Община Кюстендил. Тема на разговора ще бъде и приетата от страна на Общинския съвет в града Годишна програма за развитието на туризма. Директорът на Регионален исторически музей Валентин Дебочички ще открои основните туристически обекти, свързани с културния туризъм в областта. Ще ви срещнем и със Стоян Стоянов, експерт „Спортни дейности” към Община Кюстендил, който ще разкаже повече за изготвената програма, посветена на Деня на българския спорт и на Международния ден на предизвикателството. Директорът на Обединен детски комплекс – Кюстендил Бойко Малинов ще постави акцент върху предстоящия празник на талантите – „Да докоснеш дъгата”. \r\nПредаването  „Зона Кюстендил”  се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.05.13", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/05/13/2657147/vidin-nivoto-na-reka-dunav-se-e-povishilo-s-24-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 24 см и водният стоеж е 429 см, съобщиха от местната  Хидрометеорологична станция . Нивото на реката край Видин е 476 см, регистрираното повишение е от 23 см. Край Лом през последното денонощие е измерено повишение от 17 см и водният стоеж е 487 см. Нивото на реката край Оряхово е 367 см, там е регистрирано повишение за последното денонощие от 11 см. Температурата на водата край Ново село е 15.2 градуса,  край Оряхово е 16.6 градуса.", "date": "2019.05.13", "title": "Видин: Нивото на река Дунав се е повишило с 24 см при Ново село за последното денонощие"}
{"url": "http://www.focus-news.net/news/2019/05/13/2657146/stara-zagora-v-detskiya-otdel-na-biblioteka-rodina-beshe-otkrita-izlozhbata-geometrichna-prikazka.html", "text": "В Детския отдел на библиотека „Родина“ беше открита изложбата „Геометрична приказка“ на шестокласници от старозагорското СУ „Иван Вазов“. Това каза директорът Динко Цвятков, съобщиха от пресцентъра на  Община Стара Загора . Изложбата е резултат от практическата дейност по математика и творческото мислене на учениците, които грижливо са изработили красивите книжки. В двадесет и седемте истории са вплетени герои и геометрични тела, приятелства и усмивки. Тази изложба представя работата на учениците през учебната 2018/2019 г., техните идеи, въображение и старание.  \r\n„Това е приносът на децата в месеца на словото и на несломимия български дух”, сподели Диана Семкова, учител по математика на учениците от 6 клас в СУ „Иван Вазов“.   \r\n„Книжките са начин учениците ни да покажат как преплитат математиката и реалния живот. Това е и целта на проекта по програма Еразъм+, „Как да почувстваме математиката“ („How To Feel Maths“), на който СУ „Иван Вазов“ е координатор, уточни Цвятков. \r\nИзложбата ще остане в библиотеката до 30 май 2019 г.", "date": "2019.05.13", "title": "Стара Загора: В Детския отдел на библиотека „Родина“ беше открита изложбата „Геометрична приказка“"}
{"url": "http://www.focus-news.net/news/2019/05/13/2657148/veliko-tarnovo-tir-e-blasnal-koloezdach-na-peshehodna-pateka-v-selo-kozarevets.html", "text": "ТИР е блъснал колоездач на пешеходна пътека в село Козаревец. Това съобщи за  Радио „Фокус“ – Велико Търново  говорителят на Областна дирекция на МВР – Велико Търново Марияна Христова. Тя уточни, че сигналът за инцидента е получен около 8.30 часа. Към момента се знае само, че произшествието е настъпило на пешеходна пътека в населеното място. Данни за състоянието на участниците в катастрофата няма. Работата по изясняване на случая продължава. \r\nЛуиза ТРАНЧЕВА \r\nОчаквайте подробности!", "date": "2019.05.13", "title": "Велико Търново: ТИР е блъснал колоездач на пешеходна пътека в село Козаревец"}
{"url": "http://www.focus-news.net/news/2019/05/13/2657149/kyustendil-zaradi-remontni-deynosti-e-spryano-vodopodavaneto-v-yuzhnite-kvartali-na-dupnitsa-i-v-selo-dzherman.html", "text": "Заради ремонтни дейности е спряно водоподаването в южните квартали на Дупница и в село Джерман. Това съобщи за  Радио „Фокус” – Кюстендил  Илия Илиев, управител на общинското дружество ВиК. Без вода до 20.00 часа са жителите в кварталите „Прогона”, „Южен”, „Ценеви”, улица „Св. Иван Рилски” от кръстовището на Аракчийски мост, както и жителите на село Джерман. \r\nВенцеслав ИЛЧЕВ", "date": "2019.05.13", "title": "Кюстендил: Заради ремонтни дейности е спряно водоподаването в южните квартали на Дупница и в село Джерман"}
{"url": "http://www.focus-news.net/news/2019/05/13/2657152/yanka-gospodinova-kmet-na-obshtina-alfatar-8-dobre-obucheni-spetsialisti-se-grizhat-za-15-dushi-v-tsentara-za-nastanyavane-ot-semeen-tip-za-litsa-s-psihichni-razstroystva.html", "text": "8 добре обучени специалисти се грижат за 15 души в Центъра за настаняване от семеен тип за лица с психични разстройства в Община Алфатар. Това каза за сутрешния блок „Добро утро, България“ на   Радио „Фокус“   кмета Янка Господинова. Тя обясни, че към момента Центърът предоставя социалната услуга изключително добре, като уточни, че се полагат 24-часови грижи за хората, настанени там. Кметът отбеляза, че персоналът се е подготвял в рамките на 3 месеца. Янка Господинова обърна внимание, че през настоящата година проектите на местно ниво са насочени основно към подобряване на социалния и културния живот в общината, а през летния сезон усилията на общината ще бъдат насочени към инфраструктурата. „Предвидили сме да направим асфалтополагане в населените места, не в общинския център. Предвидили сме да има нови асфалтови настилки, защото в тези села, които ще изброя, няма такива. Говорим за село Чуковец, село Бистра. Ще направим и в село Кутловица основната улица. Другите ни средства, които са 820 хиляди с постановление на Министерски съвет, ще бъдат изцяло инвестирани в общинския град. Предвидили сме изпълнението на проектите да бъдат реализирани в рамките на изискванията - до края на ноември месец“, каза още тя. Относно културната програма Янка Господинова припомни, че на 9-ти май е била премиерата на постановката на самодейния състав „Криворазбрана цивилизация“ от Добри Войников, която ще бъде представена и между 3-ти и 9-и юни на Международния фестивал на театрите в Каварна. На 24-и май Алфатар ще отбележи Деня на славянската писменост и култура, а на 31-ви ще стане част от националната кампанията „Роди дете в България“, обясни кметът. \r\nЙоланда ПЕЛОВА", "date": "2019.05.13", "title": "Янка Господинова, кмет на Община Алфатар: 8 добре обучени специалисти се грижат за 15 души в Центъра за настаняване от семеен тип за лица с психични разстройства"}
{"url": "http://www.focus-news.net/news/2019/05/13/2657151/pazardzhik-dvizhenieto-vremenno-se-izvarshva-samo-v-izprevarvashtata-lenta-pri-km-87-na-avtomagistrala-trakiya-v-posoka-burgas-poradi-patnotransportno-proizshestvie.html", "text": "Движението временно се извършва само в изпреварващата лента при км 87 на автомагистрала „Тракия“ в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция\".", "date": "2019.05.13", "title": "Пазарджик: Движението временно се извършва само в изпреварващата лента при км 87 на автомагистрала „Тракия“ в посока Бургас поради пътнотранспортно произшествие"}
{"url": "http://www.focus-news.net/news/2019/05/13/2657153/mvr-na-teritoriyata-na-tsyalata-strana-se-provezhda-operatsiya-na-patna-politsiya-za-kontrol-na-tovarnite-avtomobili-i-avtobusite.html", "text": "От днес до 19 май на територията на цялата страна се провежда операция на Пътна полиция за контрол на товарните автомобили и автобусите. Това съобщиха от пресцентъра на  МВР . Тя е част от календара на TISPOL – Европейската мрежа на службите на \"Пътна полиция\" и подобни действия има на територията на всички държави-членки.  От 11.30 часа пред портала на Главна дирекция \"Гранична полиция\" ще бъде дадена информация от представител на \"Пътна полиция\".", "date": "2019.05.13", "title": "МВР: На територията на цялата страна се провежда операция на \"Пътна полиция\" за контрол на товарните автомобили и автобусите"}
{"url": "http://www.focus-news.net/news/2019/05/13/2657154/kyustendil-v-chitalishte-bratstvo-shte-se-provede-kragla-masa-na-tema-upravlenieto-slozhno-trudno-no-i-interesno.html", "text": "В читалище „Братство” ще се проведе кръгла маса на тема „Управлението – сложно, трудно, но и интересно”. Това съобщи за  Радио „Фокус” – Кюстендил  доц. д-р Петя Пачкова, организатор на събитието. То ще започне от 16.30 часа в „Синя зала” на читалището. Сред дискутираните теми ще бъдат необходимите качества на управленеца, на лидера, въпроси, разисквани в общинските съвети. Предвижда се и решаване на различни казуси. Всеки желаещ има възможност да участва в кръглата маса, както и да дава своите предложения за решаване на посочените по време на събитието казуси. \r\nВенцеслав ИЛЧЕВ", "date": "2019.05.13", "title": "Кюстендил: В читалище „Братство” ще се проведе кръгла маса на тема „Управлението – сложно, трудно, но и интересно”"}
{"url": "http://www.focus-news.net/news/2019/05/13/2657155/klinikata-po-nevrohirurgiya-na-umbal-sv-ivan-rilski-specheli-meditsinski-oskar-za-profesionalizam-v-meditsinata.html", "text": "Клиниката по неврохирургия на УМБАЛ „Св. Иван Рилски“ взе медицински Оскар за „професионализъм в медицината“ по време на Петите годишни медицински награди, организирани от „ВИП Комюникейшънс“. Това съобщиха от пресцентъра на  УМБАЛ „Св. Иван Рилски“ . Церемонията се проведе на 10 май в хотел „Маринела“ в София. \r\nОт името на Клиниката по неврохирургия наградата получи нейният началник доц. Васил Каракостов. „Една държавна клиника разчупи клишето и доказа, че може да предлага качествено лечение с висок професионализъм и добро отношение към пациентите. Специалистите, които работят при нас, се конкурират сами със себе си и са с поглед в бъдещето“, каза той по време на награждаването. \r\nКлиниката по неврохирургия на УМБАЛ „Св. Иван Рилски“ е национален лидер както по отношение на обема на осъществените оперативни интервенции (в областта на неврохирургията и на гръбначната хирургия), така и  по отношение на броя операции, осъществени със съвременни технологии. Над 2400 операции се извършват там годишно.  \r\nКъм клиниката функционират няколко обособени звена, които са уникални за България: \r\n- Национален референтен център за лечение на хипофизни аденоми \r\n- Център за функционална епилептична хирургия \r\n- Национален референтен център по мозъчно-съдови заболявания \r\nВ Националния референтен център по мозъчно-съдови заболявания, който работи в тясно сътрудничество с Клиниката, в началото на месец февруари т.г. бяха извършени няколко оперативни интервенции, които са уникални не само за България, но и за света. Екип на Центъра, съвместно с проф. Шарбел Монайе от Университетската болница в Лимож (Франция), отстрани изключително сложни и комплексни артериовенозни малформации, използвайки за първи път в нашия регион трансвенозен достъп при емболизацията на тези сложни случаи.", "date": "2019.05.13", "title": "Клиниката по неврохирургия на УМБАЛ „Св. Иван Рилски“ спечели медицински Оскар за „професионализъм в медицината“"}
{"url": "http://www.focus-news.net/news/2019/05/13/2657150/politico-amerika-na-parvo-myasto-sreshta-ungariya-na-parvo-myasto-no-ostava-neyasno-kolko-dobre-shte-bade-posreshtnata-poslednata.html", "text": "Министър-председателят на Унгария Виктор Орбан пристига на посещение в САЩ, но остава неясно доколко приятелски ще бъде посрещнат в Белия дом, коментират в европейската редакция на изданието  Politico .   \r\nКогато Доналд Тръмп стана президент на САЩ, европейският лидер, който се противопоставя яростно на имиграцията, видя международна легитимност за своите политики. Но повече от две години унгарският премиер Виктор Орбан - единственият лидер на ЕС, който подкрепи кампанията на Тръмп по време на изборите през 2016 г. - не получи покана да посети Белия дом, въпреки че американският президент бе домакин на много други лидери на държави-членки на Общността. Промените в ръководството на Държавния департамент започнаха да отварят врати за унгарското правителство, уверени са в редакцията, като припомнят за силното лобиране от страна на Будапеща. \r\nИ така - Тръмп ще бъде домакин на Орбан, първият унгарски премиер, който ще бъде приет за среща в Белия дом от 2005 г. насам. \r\nПосещението „ясно повишава неговия профил“, каза бившият главен стратег на Белия дом Стив Банън, който се среща няколко пъти с Орбан и неговите съветници. \r\n„Администрацията на Обама и Държавният департамент напълно изключиха Орбан. Той е човек, когото Тръмп е проследил много отблизо\",  заяви Банън, който напусна Белия дом през август 2017 г. \r\nНо не е ясно колко приятелски ще бъде приветстван Орбан. Докато ограничителната имиграционна политика и скептицизмът на Орбан относно международните институции отразяват собствената реторика на Тръмп, унгарският лидер е изправен пред критики от страна на ЕС, Държавния департамент и групите на гражданското общество, които твърдят, че управлението на Орбан е разрушило демократичните ценности. Орбан е критикуван за ограничаване на свободата на пресата, подкопаване на независимостта на съдебната власт, преследване на независими неправителствени групи, насърчаване на расистки и антисемитски конспирации и разбиване на Централноевропейския университет, институция, основана от американския милиардер Джордж Сорос. Опасенията за китайското и руското влияние в Унгария също се очаква да бъдат засегнати в преговорите в Белия дом.  \r\nВисокопоставен представител на Белия дом предупреди, че макар „Унгария да е голям съюзник”, това не означава, че Тръмп не е „обезпокоен” от демократичното отстъпление на управляващите в Будапеща. Все пак, добави източникът, Тръмп е „развълнуван за тази среща. ... Той обича да приема чужди лидери в Белия дом\". Тереза Герова", "date": "2019.05.13", "title": "Politico: „Америка на първо място“ среща „Унгария на първо място“ – но остава неясно колко добре ще бъде посрещната последната"}
{"url": "http://www.focus-news.net/news/2019/05/13/2657157/vitsepremierat-mariyana-nikolova-e-na-ofitsialno-poseshtenie-v-ukrayna.html", "text": "Заместник министър-председателят по икономическата и демографската политика Марияна Николова е на официално посещение в Украйна днес и утре (14 май). Това съобщиха от  правителствената информационна служба . Николова ще се срещне с първия вицепремиер и министър на икономическото развитие и търговията на Украйна Степан Кубив. При разговорите ще бъдат обсъдени широк кръг от двустранни въпроси. Визитата цели поддържане на политическия диалог и по редица теми от европейския и международния дневен ред. След работната среща на официална церемония двамата ще открият мемориална плоча по случай 100-годишнината от установяването на дипломатически отношения между България и Украйна.  \r\nВ рамките на посещението вицепремиерът Николова ще се срещне с представители на българската общност начело с Антон Киссе, депутат във Върховната рада и председател на Асоциацията на българите в Украйна.", "date": "2019.05.13", "title": "Вицепремиерът Марияна Николова е на официално посещение в Украйна"}
{"url": "http://www.focus-news.net/news/2019/05/13/2657159/smolyan-s-tarzhestven-kontsert-ou-sv-sv-kiril-i-metodiy-v-selo-smilyan-otbelyaza-100-godini-ot-sazdavaneto-si.html", "text": "С тържествен концерт ОУ „Св. св. Кирил и Методий” в село Смилян отбеляза 100 години от създаването си. Това съобщиха от пресцентъра на  Община Смолян . Събитието е празник за селото и се проведе под патронажа на кмета на Община Смолян Николай Мелемов в деня на светите братя Кирил и Методий. \r\n„За мен е чест и привилегия да поднеса моите поздрави по случай 100-годишнината от създаването на училището. На първо място трябва да отдадем почит на хората, които са го основали. На хората, поставили началото на просветното дело преди сто години тук в Смилян. Всички ние сме длъжни да положим усилия, за да могат децата да учат и растат в една добра среда, за да бъдат усмихнати и щастливи. Затова искам да благодаря на хората преподавали и които сега преподават в училището за апостолската работа, която вършат, защото децата са нашето бъдеще. Желая Ви здраве и успех, да прославяте училището, село Смилян и община Смолян”, каза в приветствието си по повод празника кметът Николай Мелемов. \r\nСекретарят Момчил Николов прочете решение на Общинския съвет, с което по предложение на Мелемов, ОУ „Св. св. Кирил и Методий” се награждава с парична награда от 1000 лв. по повод юбилея. \r\nДиректорът Лиляна Балийска поздрави всички гости, които присъстват на тържеството. Тя посочи, че училището се е превърнало в значима образователна институция и припомни историята му през годините, както и хората допринесли за неговото развитие. Балийска благодари на ръководството на община Смолян, защото коренно е променен облика на училището. Направените инвестиции в инфраструктурата се отразяват изключително положително и на образователния процес. \r\nДепутатът д-р Красимир Събев поздрави с юбилея учителите и учениците. Той призова да се пази българщината и каза, че няма по-добра инвестиция от обучението на нашите деца. \r\nНачалникът на РУО – Смолян Мария Семерджиева връчи на директорката Лиляна Балийска почетен знак „Стою Шишков” за принос и заслуги в образованието в регион Смолян. „През тези 100 години училището е доказало своето почетно място в образователната структура в нашата област. За мен е чест да връча първия почетен знак на ОУ „Св. св. Кирил и Методий”, който учреди РУО”, обяви Семерджиева. \r\nПоздрави отправиха кметът на Смилян Чавдар Червенков и най-дългогодишната директорка Искра Узунова. \r\nНа сцената се изявиха талантите от училището. На тържеството присъстваха зам.-кметът Венера Аръчкова, общински съветници, директорът на дирекция „АИО” и „ОМП” Емил Дурсев и др.", "date": "2019.05.13", "title": "Смолян: С тържествен концерт ОУ „Св. св. Кирил и Методий” в село Смилян отбеляза 100 години от създаването си"}
{"url": "http://www.focus-news.net/news/2019/05/13/2657160/pernik-kmetat-vyara-tserovska-shte-se-sreshtne-s-nay-izyavenite-abiturienti-ot-vsichki-uchilishta-v-obshtinata.html", "text": "Кметът Вяра Церовска ще се срещне с най-изявените абитуриенти от всички училища в общината. Това съобщиха от пресцентъра на  Община Перник . Събитието ще се състои от 14.00 часа в ОК Дворец на културата, II-ро фоайе.", "date": "2019.05.13", "title": "Перник: Кметът Вяра Церовска ще се срещне с най-изявените абитуриенти от всички училища в общината"}
{"url": "http://www.focus-news.net/news/2019/05/13/2657161/varna-dvizhenieto-po-avtomagistrala-hemus-v-uchastaka-neofit-rilski-devnya-se-osashtestvyava-v-edno-platno-dvuposochno-poradi-remontni-deynosti.html", "text": "Движението в 2 участъка от магистрала „Хемус“ преди Варна се осъществява в едно платно двупосочно поради ремонтни дейности, предаде репортер на  Радио „Фокус“ – Варна . Преминаването в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна. Затворено за движение е лявото платно. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ „Хемус“ на пътен възел „Неофит Рилски“, като движението е пренасочено по път I-2 Шумен – Варна. Трафикът в участъка между пътните възли „Повеляново” и „Слънчево” също се осъществява двупосочно в платното в посока Варна. Трафикът се отбива при км 416+200 до км 406+850 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи. Движението е пренасочено по път I-2 Русе – Варна. Преминаването по пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. Движението по път III-2902 „Панорама“ – Куманово, при км 11+300 се осъществява с повишено внимание и ограничение на скоростта до 30 км/час поради неравности на асфалтовата настилка. \r\nДиана СТОЕВА", "date": "2019.05.13", "title": "Варна: Движението по автомагистрала „Хемус“ в участъка Неофит Рилски – Девня се осъществява в едно платно двупосочно поради ремонтни дейности"}
{"url": "http://www.focus-news.net/news/2019/05/13/2657156/vechernye-novosti-sarbiya-armiyata-na-kosovo-vliza-v-stroya-na-nato-za-ucheniya-v-harvatiya.html", "text": "Косовската армия ще участва в учение на НАТО, което ще се проведе следващия месец на територията на Хърватия, съобщава електронното издание на водещия белградски ежедневник  „Вечернье Новости“ , като пояснява, че Прищина е получила покана да се присъедини към обучението от Съвместното командване на Алианса в Европа.  \r\nХърватската армия отказа да коментира информацията. Страната ще бъде домакин на три големи военни учения на НАТО през този и следващия месец, а първото от тях вече започна. Около 1600 войници от САЩ, Великобритания, Италия, Полша, Германия ще участват в юнските ученията, поканени са и военнослужещи от Албания, Черна гора, Северна Македония и Босна и Херцеговина. Командващ ученията ще бъде генерал-лейтенант Кристофър Кавали и неговият заместник, хърватският бригаден генерал Борис Серич. Целта е да се отрабори мобилността на многонационалните сили и военната им готовност в тази част на Европа. \r\nОт командването на силите на НАТО беше обявено, че подобни упражнения ще се провеждат на всеки две години, а на Хърватия е поверена организацията в чест на десетата годишнина от членството й във военния съюз. Маневрите ще са в ход в периода 3-6 юни. В него ще бъдат задействани ВВС на САЩ и европейските страни. Освен хърватските, обучението ще включва военновъздушните сили на Италия и Словения, които ще изпратят около петдесет самолета и тридесет хеликоптера.  \r\nХърватия ще бъде домакин и на още едно учение през юни, в което ще участват войници от Румъния и България. . Тереза Герова", "date": "2019.05.13", "title": "„Вечернье Новости“ (Сърбия): Армията на Косово влиза в строя на НАТО за учения в Хърватия"}
{"url": "http://www.focus-news.net/news/2019/05/13/2657145/tass-mogerini-potvardi-pristiganeto-na-pompeo-v-bryuksel.html", "text": "Държавният секретар на САЩ Майк Помпео пристига на кратка, непланирана визита в Брюксел за провеждане на консултации с Европейския съюз за Иран. Това потвърди Върховният представител на ЕС по външните въпроси и политиката за сигурност Федерика Могерини при пристигането си на заседание на Съвета на ЕС на ниво министри на външните работи, предава   ТАСС . \r\n„През нощта получихме съобщение за промяна в плана за пътуване на държавния секретар Помпео, който ще пристигне в Брюксел през първата половина на деня. Тук сме цял ден и ще намерим време за среща с него. Консултациите винаги са добре дошли – по всяко време. Нашата позиция по въпроса за Иран остава непроменена – за запазване на ядреното споразумение и изпълнението му от всички страни“, заяви италианският дипломат. \r\nСитуацията около близкоизточната република е една от основните теми в заседанията на Съвета на ЕС, след като Техеран постави ултиматум пред европейците. Иран очаква, че в рамките на 60 дни западните участници в сделката ще вземат мерки за запазването й и за изпълнението на задълженията по нея. Тереза Герова", "date": "2019.05.13", "title": "ТАСС: Могерини потвърди пристигането на Помпео в Брюксел"}
{"url": "http://www.focus-news.net/news/2019/05/13/2657163/sport-viktoriya-tomova-gubi-tri-pozitsii-v-svetovnata-ranglista.html", "text": "Виктория Томова губи три позиции в световната ранглиста и през новата седмица първата ракета на България при дамите заема 172-ро място. С три позиции надолу до номер 200 пада и Изабела Шиникова. Сесил Каратанчева остава на 209-о място, Елица Костова е 264-а, с една позиция по-надолу спрямо предходната седмица. \r\nНачело в ранглистата остава Наоми Осака. Симона Халеп се върна на второто място, следвана от Анджелик Кербер. С три места нагоре до номер четири се придвижи Кики Бертенс, пета е Петра Квитова. \r\n„Топ 10“ допълват Елина Свитолина, Каролина Плишкова, Слоун Стивънш, Ашли Барти и Арина Сабаленка.", "date": "2019.05.13", "title": "Спорт: Виктория Томова губи три позиции в световната ранглиста"}
{"url": "http://www.focus-news.net/news/2019/05/13/2657165/veliko-tarnovo-nyama-opasnost-za-zhivota-na-blasnatiya-koloezdach-v-selo-kozarevets.html", "text": "Няма опасност за живота на блъснатия колоездач в село Козаревец. Това каза за  Радио „Фокус“ – Велико Търново  говорителят на Областна дирекция на МВР – Велико Търново Марияна Христова. Според първоначалната информация ТИР-ът е пътувал в посока Горна Оряховица и на пешеходна пътека в лясковското село по невнимание е преминал през крака на колоездач, който в този момент е бутал велосипеда си на пешеходна пътека. „В началото на населеното място е поставен знак, че е забранено по този път да преминават автомобили над 15 тона. На мястото има екипи на автомобилна администрация, които тепърва ще установят дали има претоварване на камиона. Ако такова се регистрира, значи Законът за движение по пътищата е нарушен, ако няма – може да минава от там, но на този етап не мога да кажа със сигурност“, обясни още Марияна Христова. Тя допълни, че предстои колоездачът да бъде прегледан от медицински екип. Ако се докаже, че има фрактури по ходилото на крака, ще бъде образувано досъдебно производство и ще се извърши оглед на местопроизшествието. Ако няма средни телесни повреди случаят ще бъде обработен по административен ред. \r\nЛуиза ТРАНЧЕВА", "date": "2019.05.13", "title": "Велико Търново: Няма опасност за живота на блъснатия колоездач в село Козаревец"}
{"url": "http://www.focus-news.net/news/2019/05/13/2657164/evropeyski-izbori-2019-mustafa-karadaya-ot-pristoe-nie-sme-paziteli-na-tselostta-na-nashata-rodina.html", "text": "Ние сме пазители на целостта на нашата Родина. Ние сме пазители на мира, стабилността и сигурността в нашата държава. Затова и Европа казва - Ние имаме нужда от Движението за права и свободи. Това обяви председателят на ДПС Мустафа Карадайъ от трибуната на традиционния възпоменателен митинг на Майските събития от 1989 г. в село Пристое, съобщиха от пресцентъра на  ДПС .  \r\n\"Европа е на кръстопът. Или ще тръгне в посоката на национализма и ксенофобията, омразата към различните, или ще върви по пътя на толерантността, демокрацията, единството и заедността. Ние трябва да помогнем на Европа в момента\", заяви председателят на ДПС и водач на листата за европейските избори Мустафа Карадайъ от Пристое, където се отбеляза 30-тата годишнина от майските събития. \r\n\"Поне за 20 години напред ще се начертае посоката за развитие на Европейския съюз. Освен това обаче - и България има нужда от промяна. Не може с национализъм и ксенофобия, с разделение и противопоставяне да се управлява нашата родина. Ние 1989 година не се борехме за националисти в нашата държава. Ние се борехме за демокрация, за толерантност, за заедност в нашата родина. Затова ние ще дадем знака за промяната и в нашата родина\", каза още той.   \r\n\"Както чухме и от господин Ханс Ван Баален - Европа има доверие и вярва на Движението за права и свободи, защото ДПС и в Брюксел, и в София, и в Шумен, и в Каолинов, и в Пристое води еднаква политика. Политика на мира, на заедността, на толерантността, на уважението към различните и обединение на различните. Това е Движението за права и свободи\", обърна внимание Мустафа Карадайъ.  Той посочи и важността на събития от май 1989 година.  \r\nСпециален гост в Пристое освен кандидатите на ДПС бе и президентът на ALDE – Партията на европейските либерали и демократи – Ханс Ван Баален. Той каза: \"Вие почитате всички ваши борци, които са се борили за свобода във време на етническо прочистване. Имената и идентичността ви бяха отнети, културата ви не беше уважавана\". \"Д-р Ахмед Доган и ДПС предложиха да работим заедно за етнически мир. Ние в западна Европа можем само да се поучим от д-р Ахмед Доган\", каза още лидерът на европейските либерали. \r\n\"Много сте, както бяхте тук преди 30 години, когато самозабравилия се тоталитарен режим започна етническо прочистване в България. Не беше Възродителен процес, а етническо прочистване\", обърна се към събралите се от трибуната в село Пристое зам.-председателят на ПГ на ДПС Йордан Цонев. \"Най-срамното и най-жестокото на Балканите\", допълни той. \"И това трябва да бъде казвано винаги, защото трябва да помним тези страници от нашата история. Защото героите, които загинаха в битката за права и свободи са герои на цяла България. Борците за права и свободи нямат етнос и религия, те са герои на целия народ. Правата и свободите стоят над всичко и затова ние тачим толкова много нашите герои – и онези, които са се борили в миналото и онези, които са се борили в близкото настояще\", каза още Цонев. \"И ако всяка година идваме тук, за да отбележим годишнината на тези събития, то е за да помним и напомним на днешните поколения, че битката за права и свободи всеки ден и всеки час\", обяви той. \r\nЙордан Цонев заяви, че сегашна България и Европа не правят изключения от това. \"Тя има нужда от тази битка и затова ви казах, че и България и Европа има нужда от вас. От вашият опит, памет и толерантност, която се роди от болката, скръбта и от тези, които умряха за тази свобода\", подчерта Цонев. \r\n\"Затова от тази висока трибуна ние издигаме нашият глас и казваме, че ние ще дадем на Европа от нашата толерантност и етнически модел. Ние ще дадем на България такова управление, което ще върне децата ни тук\", обяви Йордан Цонев. \r\nПредседателят на ДПС Мустафа Карадайъ и екипът на Централния лъч заедно с евродепутати и народни представители почетоха паметта на жертвите от т. нар. „възродителен процес“ в община Каолиново. Ръководството на ДПС поднесе венци и цветя на паметни плочи в кв. \"Кус\" в Каолиново, и в селата Тодор Икономово, Климент и Пристое. \r\nПо-рано председателят на ДПС Мустафа Карадайъ и президентът на АЛДЕ Ханс ван Баален откриха паметна плоча мемориал на площада пред община Каолиново, построен с дарения и с подкрепата на общината в памет на загиналите по време на т. нар. „възродителен процес“. \r\n„В миг като днешните, няма как всеки един от нас да не е изпълнен с емоциите, с мъката, с трагедията, която всички сме изживели. Тук пред този паметник, всички ние на висок глас трябва да кажем: „Ние помним!“, обяви председателят на ДПС Мустафа Карадайъ по време на откриването на паметната плоча. \r\nТук сме дошли да се преклоним пред героизма и саможертвата, уточни той. Мъдростта ни повелява да направим паметници за тези хора. Мъдростта ни повелява тези паметници да ги има, за да останат в историята\", каза още Карадайъ. \r\nЛидерът на ДПС заяви ясно, че ние от ДПС сме пазители на целостта на нашата Родина. Ние от ДПС сме пазители на мира, стабилността и сигурността в България. Затова имаме нужда от тези паметници. За да се поучим и да вземем от мъдростта на саможертвата на нашите герои, обясни още той. \r\nВ село Средковец председателят на ДПС Мустафа Карадайъ и екипът на Централния лъч присъстваха на откриването на новопостроената джамия в селото с подкрепата на Главното Мюфтийство и община Каолиново. Там бяха и Главния мюфтия на Р България Мустафа Хаджи и председателят на Висшия мюсюлмански съвет Ведат Ахмед.", "date": "2019.05.13", "title": "Европейски избори 2019: Мустафа Карадайъ от Пристое: Ние сме пазители на целостта на нашата Родина"}
{"url": "http://www.focus-news.net/news/2019/05/13/2657168/yambol-opredeleni-sa-nositelite-na-golemite-nagradi-v-sferata-na-obrazovanieto-i-kulturata.html", "text": "Ясни са вече имената на тазгодишните носители на най-високото отличие в община Ямбол в областта на образованието и науката. Това съобщиха от пресцентъра на  Общината . Наградата на името на Ради Иванов Колесов се връчва ежегодно по повод 24 май за високи постижения или цялостна, високопрофесионална дейност в областта на просветата.  \r\nПостъпилите предложения бяха разгледани на заседание на Специализираната комисия, която излезе със следните решение: колективна награда за преподавателски екип се присъжда на екипа на ПГ „Васил Левски“, наградата за цялостен принос и дългогодишна дейност в областта на образованието и науката е отредена на инж. Тодор Тодоров - директор на Професионалната гимназия по земеделие „Христо Ботев“ и старши учител по професионална подготовка – теоретично обучение. Юлия Върбанова – директор на Астрономическа обсерватория и планетариум – Ямбол получава приза в категорията за Педагогически специалисти с ръководни функции.  \r\nВ гимназиален етап отличието е за Цонко Цонев – старши учител по математика в ПМГ „Атанас Радев”, в категория „Прогимназиален етап“ награда не се присъжда. Сред началните учители призът получава Елена Стефанова – старши учител в НУ „Св. св. Кирил и Методий“, а при „Предучилищен етап“ отличието отива при Любка Каравелова – старши учител в ДГ „Биляна“. \r\nОсвен носители на най-високата награда в област „Образование и наука“, комисията определи и носител на отличието Почетен знак „Герб на Община Ямбол“ за 2019. Това е Иван Бабамов – учител по изобразително изкуство в ОУ „Любен Каравелов“. \r\nПо повод предстоящия Ден на българската просвета и култура и на славянската писменост бяха определени и тазгодишните носители на награди в сферата на културата и изкуството. Най-високото отличие – награда на името на Жорж Папазов се присъжда на директора на ДТ „Невена Коканова“  Михаил Лазаров - за цялостната му дългогодишна и професионална дейност в областта на културата и във връзка с неговия 60 годишен юбилей. \r\nСпециализираната комисия по присъждане на наградите в област „Изкуство и култура“ по повод 24 май взе решение да удостои с почетен знак „Герб на Община Ямбол” Дружеството на писателите – Ямбол за принос в литературното дело на Ямболския регион и духовното развитие на община Ямбол, ръководителя на Мъжка певческа група „Каргонци“ Тодор Куртев – за цялостен принос за развитието на читалищното дело и художествената самодейност, както и библиотекаря Екатерина Богдева – за цялостен принос в развитието на читалищното и  библиотечното дело сред малцинствените групи. \r\nНаграждаването на отличените дейци на просветата и културата ще бъде по време на тържествена церемония на 21 май от 19.00 часа в р-т „Кабиле“.", "date": "2019.05.13", "title": "Ямбол: Определени са носителите на големите награди в сферата на образованието и културата"}
{"url": "http://www.focus-news.net/news/2019/05/13/2657167/evropeyski-izbori-2019-kandidatat-za-evrodeputat-lilyana-pavlova-shte-poseti-sliven.html", "text": "Кандидатът за евродепутат от ГЕРБ Лиляна Павлова ще посети Сливен. Това съобщиха от пресцентъра на  ПП ГЕРБ . Тя ще бъде придружена от народния представител от ГЕРБ и областен ръководител на партията Десислава Танева, и кандидата за евродепутат Камен Костов. \r\nВ 12.00 часа Лиляна Павлова ще се срещне с представители на строителния бизнес от Сливен и региона. Срещата ще се проведе в малката зала на ресторант „Венеция“, който се намира на площад „Александър Стамболийски“ 1. \r\nОт 15.00 часа кандидатът за евродепутат Лиляна Павлова ще участва в церемонията по откриване на модерно перално стопанство \"Кей Енд Ви\" ООД, което се намира в Сливен, на бул. \"Банско шосе\" 26. \r\nВ 16.30 часа Лиляна Павлова ще открие производствен обект за близо 100 000 кокошки-носачки, финансиран по ПРСР. Стойността на инвестицията е 1 700 000 лв. Обектът се намира в село Панаретовци (на 10 км южно от Сливен). \r\nОт 18.30 часа кандидатите за евродепутати Лиляна Павлова и Камен Костов ще присъстват на Концерт – спектакъл „Европа за нас и ние за Европа“, за представяне на кандидатите за евродепутати на ПП ГЕРБ в Драматичен театър „Стефан Киров“ – Сливен.", "date": "2019.05.13", "title": "Европейски избори 2019: Кандидатът за евродепутат Лиляна Павлова ще посети Сливен"}
{"url": "http://www.focus-news.net/news/2019/05/13/2657166/", "text": "„История разных славенских народов найпаче болгар, хорватов и сербов“ е най-старата книга, която притежава библиотеката във Видин. Това каза в интервю за предаването „Съкровищница на тайните“ на  Радио „Фокус“  Наталия Николова, библиотекар в отдел „Краезнание“ на Регионална библиотека „Михалаки Георгиев“ във Видин. Тя подчерта, че като един от най-старите градове в България и Европа Видин е бил съпричастен към културното израстване на държавата ни през всичките епохи от нейното развитие. В далечното минало е станал административен търговски, военен и културен център. „Видин става едно от средищата, в които се заражда новобългарската книжнина, която ще даде мощен тласък на просвещението през Възраждането и по-късно на следосвобожденското ни книжовно дело. За развитието на книжовността през Възраждането и след Освобождението черпим сведения от видинската книга на д-р Бърни Бончев от 1946 година. Според него е общоприето, че отец Паисий поставя началото на българското пробуждане и се счита за родоначалник на нашата книжнина. Предпоставките за Българското възраждане Бончев вижда в просвещението на народа, в икономическото му възраждане и политическо влияние“, обясни тя. Наталия Николова допълни, че до края на 17 век малко са били българите във Видин, които са знаели да пишат и четат и които са се занимавали с книжовна дейност. „По същото време Йосиф Брадати пише така, че да могат и простите хора да разбират псалтирските тълкувания и каноническите четения. Така се създава цяла книжнина, написана на народни диалекти – т.нар. дамаскини. Още преди да завърши своята „История“ Паисий се е срещал с учения българин, както се изразява самият Бончев „видинец по произход“ Йован Раич – историк и богослов, професор в школата в Карловци, написал своята „История разных славенских народов найпаче болгар, хорватов и сербов“, за да се консултира с него. Тази книга е написана на черковнославянски език. Издадена е през 1823 година в Будапеща и е най-старата книга, която притежава Регионалната библиотека във Видин“, допълни Наталия Николова. Не по-малко е било и влиянието на Доситей Обрадович върху Софроний Врачански, който е единствен съвременник на Паисий, познавал автобиографията на Обрадович и неговия превод на Езоповите басни – за написването на житието и видинските сборници. „Софроний разбирал, че за умствения и нравствен напредък на народа са необходими не само проповеди, поучения и молитви, а и много различна книжнина. Така написва два обемисти сборника през времето на неговото тригодишно пребиваване във Видин – 1800-1802 година. Първият му сборник е „Поучения и словосказания на праздников господних”, съставен от негови проповеди, които е произнасял по села и градове. Вторият сборник е смесен с религиозно и с нравствено съдържание“, обясни Наталия Николова. Просвещението намира израз в националното самосъзнание и политическото положение във Видинския край. Развиват се търговията и занаятите, гражданското еснафство се явява носител на Националното възраждане. През този период избухват масови въстания в Северозападна България. Така се стига до създаването на единна гражданска класа – силна, заможна и самостоятелна. Търговците и занаятчиите наред с учителите, книжовниците, духовниците и свещениците са най-ревностните крепители на българската книжовност през Възраждането. Те са и най-щедрите дарители за училища, църкви и манастири, по-късно за различни дружества и читалища. Започва да се развива периодичният печат и книгопечатането във Видин. През 1874 година излиза първият видински вестник „Ступан“, който е и първото българско издание на селскостопанска тематика, печатан в град Видин от 1874 до юни 1875 г. След това в Русе и Букурещ в печатницата на Любен Каравелов до 1876 година, когато спира да излиза поради настъпилите революционни събития. Издател и редактор е Димитър Хранов, а един от сътрудниците на вестника е Михалаки Георгиев. „Вестникът е притежание на Регионалната библиотека. Д-р Бърни Бончев посочва, че непосредствено след освобождението във Видин има около 13 000 жители. Процентът на грамотните бил твърде малък. Грамотни били търговците и еснафите“, каза още Наталия Николова. \r\nМарияна ВАЛЕНТИНОВА", "date": "2019.05.13", "title": "Наталия Николова, Регионална библиотека „Михалаки Георгиев“ във Видин: „История разных славенских народов найпаче болгар, хорватов и сербов“ е най-старата книга, която притежава библиотеката"}
{"url": "http://www.focus-news.net/news/2019/05/13/2657162/aleksandar-damovski-mkd-obedinyavaneto-na-vlastta-i-opozitsiyata-shte-bade-nay-golyamoto-predizvikatelstvo-za-noviya-prezident-na-severna-makedoniya-stevo-pendarovski.html", "text": "Обединяването на властта и опозицията ще бъде най-голямото предизвикателство за новия президент на Северна Македония Стево Пендаровски. Това каза за сутрешния блок „Добро утро, България“ на  Радио „Фокус“  главният редактор на електронното издание МКД Александър Дамовски. Според него задачата за борба с корупцията и непотизма, която Пендаровски си постави, също ще бъде голямо предизвикателство за него, защото предишният държавен глава Георги Иванов не успя да се пребори с тях. Той не успя да приближи и опозицията и властта така, че те да работят ръка за ръка, обясни Дамовски. „Приближаването на опозицията и властта за съвместна работа ще бъде най-тежката задача за новия държавен глава на Северна Македония заради пълната поляризация в македонското общество и особено етническата поляризация, която съществува в страната в разделението на опозиция и власт.  Според досегашните изявления на Пендаровски, очевидно ще има повторение на приятелството между изпълнителната власт и институцията президент. Това е във вреда за македонското общество, въпреки че Пендаровски обещава да бъде президент на всички граждани, а не само на управляващата коалиция. Но остават съмненията след опита, който имаме с действията на предишните президенти. Как ще се отнася Пендаровски към опозицията ще видим в близките дни. Той обещава, че ще се опита да намери решение на неразбирателството между властта и опозицията по отношение на Закона за специализираната прокуратура. Бързо ще разберем дали ще успее да изпълни и обещанието си, че ще бъде президент на всички граждани на Република Македония“, обясни Александър Дамовски. Той каза още, че след избора на Стево Пендаровски за президент на Република Северна Македония страната все повече се приближава до членството в НАТО и ЕС.  \r\nЙоланда ПЕЛОВА", "date": "2019.05.13", "title": "Александър Дамовски, МКД: Обединяването на властта и опозицията ще бъде най-голямото предизвикателство за новия президент на Северна Македония Стево Пендаровски"}
{"url": "http://www.focus-news.net/news/2019/05/13/2657170/evropeyski-izbori-2019-gerb-i-sds-predstavyat-listata-si-s-kandidati-za-evrodeputati-na-14-may-v-ruse.html", "text": "ГЕРБ и СДС представят листата си с кандидати за евродепутати на 14 май в Русе. Това съобщиха от пресцентъра на  ПП ГЕРБ . Листата за европейските избори на ГЕРБ и СДС ще бъде представена в Русе на 14 май от 18.30 часа в Голямата зала на Доходното здание. На централното събитие на ГЕРБ в Русенска област ще присъстват водачът на листата Мария Габриел, кандидатите за евродепутати Андрей Новаков, Ева Майдел и Александър Йорданов, народните представители от ГЕРБ  – Русе Пламен Нунев, Светлана Ангелова, Андриан Райков, общински съветници и др.", "date": "2019.05.13", "title": "Европейски избори 2019: ГЕРБ и СДС представят листата си с кандидати за евродепутати на 14 май в Русе"}
{"url": "http://www.focus-news.net/news/2019/05/13/2657169/kyustendil-trima-dushi-sa-postradali-pri-katastrofa-na-okolovrastniya-pat-na-grada.html", "text": "Трима души са пострадали при катастрофа на околовръстния път на Кюстендил, съобщиха от  Областна дирекция на МВР – Кюстендил . Инцидентът е възникнал снощи между два леки автомобила. На пострадалите е оказана медицинска помощ в кюстендилската болница. По случая е започнато досъдебно производство в Районно управление на МВР – Кюстендил.", "date": "2019.05.13", "title": "Кюстендил: Трима души са пострадали при катастрофа на околовръстния път на града"}
{"url": "http://www.focus-news.net/news/2019/05/13/2657174/smolyan-tyaloto-na-67-godishen-mazh-e-namereno-pod-podporna-stena-v-selo-levochevo.html", "text": "Тялото на 67-годишен мъж е намерено под подпорна стена в село Левочево. Това съобщиха от  ОДМВР – Смолян . На 12 май 2019 г. около 18.30 часа на тел.112 е получено съобщение, че на центъра на с. Левочево, общ. Смолян, под подпорна стена е намерено тяло на 67-годишен мъж от селото. Незабавно на място е пристигнала дежурна оперативна група при ОДМВР и РУ - Смолян и е извършен оглед на местопроизшествието. По първоначални данни, установени на място, мъжът е паднал от височина около 2 метра от подпорна стена. Причината за смъртта му е в процес на изясняване, тялото е приведено в МБАЛ - Смолян за аутопсия. По случая е образувано досъдебно производство.", "date": "2019.05.13", "title": "Смолян: Тялото на 67-годишен мъж е намерено под подпорна стена в село Левочево"}
{"url": "http://www.focus-news.net/news/2019/05/13/2657158/koha-ditore-kosovo-ne-mozhe-da-si-pozvoli-da-ostane-v-statukvoto-preduprezhdava-zapaden-diplomat.html", "text": "В интервю за прищинския вестник  Koha Ditore  посланикът в Косово Дидие Шабер предупреди, че Косово не може да си позволи да остане в статуквото. Съгласно думите му, митата за вноса на сръбските стоки в страната възпрепятстват диалога за нормализиране на двустранните отношения със Сърбия и е нарушение на споразумението за свободна търговия ЦЕФТА. \r\nШабер подчерта, че споразумението със Сърбия ще даде възможност на пълната международна интеграция на Косово, включително членство в ООН, докато по отношение на възможността за промяна на границата френският дипломат заяви, че ако Косово не желае подобен сценарий, то може просто да откаже да договори такъв или да се увери, че парламентът ще отхвърли такава сделка. \r\nГоворейки за неотдавнашната среща на върха в Берлин, организирана от германския канцлер Ангела Меркел и френския президент Еманюел Макрон, Шабер заяви, че двете европейски страни са демонстрирали готовността си да улеснят подновяването на диалога между Косово и Сърбия, но това трябва да се случи с ангажимент от двете страни. \r\n„Косово и Сърбия трябва да решат като две независими държави. Косово може да спечели много от споразумение за нормализиране на отношенията със Сърбия, което би могло да доведе до пълна международна интеграция. 11 години след обявяването на независимостта, страната все още не е член на ООН и не може да се надява да получи статут на страна кандидатка за членство в Европейския съюз, заради пет държави, които не я признават. В днешния бързо развиващ се свят, страна, която не напредва, изостава, и Косово не може да си позволи да остане в сегашното статукво”, алармира Шабер. Тереза Герова", "date": "2019.05.13", "title": "Koha Ditore: Косово не може да си позволи да остане в статуквото, предупреждава западен дипломат"}
{"url": "http://www.focus-news.net/news/2019/05/13/2657172/evropeyski-izbori-2019-predsedatelyat-na-pg-na-gerb-d-r-daniela-daritkova-i-kandidatat-za-evrodeputat-marin-zahariev-organizirat-aktsiya-po-kravodaryavane.html", "text": "Председателят на ПГ на ГЕРБ д-р Даниела Дариткова, която е и председател на здравната комисия, заедно с кандидата за евродепутат Марин Захариев организират акция по кръводаряване в Смолян. Това съобщиха от пресцентъра на  ПП ГЕРБ . Инициативата е традиционна за ГЕРБ в областния град и се организира от години по случай Първа пролет.  \r\nНа 14 май от 8.00 часа ще започне поредната десета акция по кръводаряване в областната болница „Д-р Братан Шукеров“ АД - Смолян. \r\nВ инициативата ще вземат участие също членове и симпатизанти на ГЕРБ.", "date": "2019.05.13", "title": "Европейски избори 2019: Председателят на ПГ на ГЕРБ д-р Даниела Дариткова и кандидатът за евродепутат Марин Захариев организират акция по кръводаряване"}
{"url": "http://www.focus-news.net/news/2019/05/13/2657173/nezavisen-makedoniya-noviyat-prezident-shte-zalichava-stari-rani.html", "text": "С натоварен дневен ред и ангажименти, планирани до последната минута, бе проведена церемонията по встъпването в длъжност на новия президент на югозападната ни съседка Стево Пендаровски. В първото си обръщение той увери, че подава ръка на опозицията в страната – защото се е чувствал длъжен да защитава статута и правата на политическото малцинство, въпреки че е бил предложен от парламентарното мнозинството. Това може да означава разхлабване на напрежението в едно общество, което е дълбоко разделено, коментират в редакцията на електронното издание на македонския вестник  „Независен“ . \r\nПървата реакция на опозицията беше студена - никой от присъстващите от ВМРО-ДПМНЕ, които бяха в залата, не ръкопляска в края на речта, отбелязва изданието.  \r\nЦеремонията започна след 12:00 часа местно време (13:00 часа местно време), след като чуждестранните гости бяха настанени. Заседанието бе председателствано от председателя на парламента Талат Джафери - на албански език. Преди подписването на тържествената декларация бе изпят македонският химн. Джафери прочете текста на тържествената декларация на бъдещия президент за първи път с новото име на страната - Република Северна Македония. Пендаровски на свой ред пое задължението добросъвестно и отговорно да изпълнява президентските функции, като увери, че ще спазва конституцията и законите, и ще защитава суверенитета, териториалната цялост и независимостта на Република Северна Македония. \r\nДълбокото разделение в държавата взе връх в обръщението на Пендаровски. „В днешна Европа почти няма държава, която да е толкова малка и толкова вътрешно разделена по много причини, повечето от които са политически и най-вече създадени от нас, политиците\", заключи Пендаровски. \r\nВ политическата сфера първото нещо, което той обеща, е да подаде ръка за сътрудничество с опозицията. „Смятам, че първият ми ангажимент като президент, предложен от политическото мнозинство, е да защитя статута и правата на политическото малцинство\", подчерта Пендаровски. \r\n„Тук мисля преди всичко за нашите евроатлантически стремежи, за които има реално съгласие между съответните политически субекти на реторично ниво, но начините за тяхната реализация, са различни. Като президент ще се ангажирам с дипломатически усилия за завършване на процеса на пълноправното ни членство в НАТО и по време на целия процес на преговори за членство в ЕС, в който ще настоявам да включа най-добрите умове, които тази страна има, независимо дали те идват от в редиците на опозицията, НПО или независими експерти”, категоричен бе новият президент на югозападната ни съседка.  \r\nПостигането на много по-високи темпове на икономическо развитие и нулевата толерантност към престъпността, корупцията и непотизма са два основни приоритета, от които, според Пендаровски, зависи бъдещето на държавата. Тереза Герова", "date": "2019.05.13", "title": "„Независен“ (Македония): Новият президент ще заличава стари рани"}
{"url": "http://www.focus-news.net/news/2019/05/13/2657171/pregled-na-osnovnite-temi-vav-varnenskiya-pechat.html", "text": "„Бум на варицела, близо 200 болни само за седмица“, съобщава на първата си страница днес вестник  „Черно море“ . 191 случая на варицела и 15 на скарлатина са регистрирани във Варненска област през миналата седмица. Това сочат последните данни от Регионалната здравна инспекция(РЗИ). „Масирани проверки по плажовете започват от 1 юни“, се посочва на втора страница. „Очаква ни труден сезон с големи предизвикателства и „борба“ за всеки турист. В условията на силна конкуренция запазването на добрия имидж на българския туризъм е сред основните ни задачи през 2019 г., която трябва да изпълним“. Това заяви министърът на туризма Николина Ангелкова, цитирана от вестника. „Варна повторно се включи в протест срещу спорната стратегия за детето“, става ясно от друга новина в броя. Ново сериозно недоволство назрява в българското общество, а родители от над 25 града излязоха на протест срещу проекта за Националната стратегия за детето до 2030 г. В събота те изразиха несъгласието си по улиците на София, Пловдив, Варна, Бургас, Стара Загора, Русе, Гоце Делчев, Силистра и още много други градове. „Командироват близо 1000 полицаи във Варна, Добрич и Бургас за сезона“, се посочва във водещата публикация на трета страница. Ще бъдат командировани държавни служители и полицейски органи от структури на МВР във Варна, Добрич и Бургас като места с най-голяма концентрация. На база на анализ на средата на сигурност е заявена необходимост за командироване на 947 служители, 781 – за ОДМВР – Бургас, 126 в ОДМВР – Варна, и 40 за ОДМВР -Добрич. Това каза от парламентарната трибуна вътрешният министър Младен Маринов в отговор на въпрос за подготовката за предстоящия туристически сезон. „Инспекцията по труда със съвети към сезонните работници“, гласи друго заглавие на същата страница. От Изпълнителна агенция „Главна инспекция по труда“ напомнят на търсещите работа да бъдат внимателни за своите права при започване на работа. Предупреждението на инспекцията е предвид стартиралото набиране на персонал за летния туристически сезон.", "date": "2019.05.13", "title": "Преглед на основните теми във варненския печат"}
{"url": "http://www.focus-news.net/news/2019/05/13/2657175/aleksandar-damovski-mkd-neuspehat-na-gordana-silyanovska-da-se-priblizhi-do-albantsite-v-severna-makedoniya-dovede-do-zagubata-y-na-prezidentskite-izbori.html", "text": "Неуспехът на Гордана Силяновска да се приближи до албанските гласоподаватели в Република Северна Македония доведе до загубата й на президентските избори. Това каза за сутрешния блок „Добро утро, България“ на  Радио „Фокус“  главният редактор на електронното издание МКД Александър Дамовски. „Ако се направи анализ на изборните резултати и се види къде е спечелил Стево Пендаровски и къде – Гордана Силяновска, е очевиден недостигът на капацитет на кандидатката на ВМРО-ДПМНЕ да се приближи към албанската част от гласоподавателите, невъзможността да бъдат заинтересувани албанските гласоподаватели да гласуват за кандидат на ВМРО-ДПМНЕ и липсата на споразумение между политическите партии ВМРО-ДПМНЕ и опозиционните партии на албанците – „Алианс за албанците“ и БЕСА. Очевидно беше твърдото споразумение между ДСИ и СДСМ за подкрепа на Стево Пендаровски. Такова споразумение нямаше от другата страна на опозицията“, обясни той. Александър Дамовски каза още, че що се отнася до македонските гласоподаватели, е очевидно, че Гордана Силяновска беше победителят в дуела със Стево Пендаровски. Остана обаче празнина при доближаването на опозицията до албанското население в Република Северна Македония, добави главният редактор на електронното издание МКД. \r\nЙоланда ПЕЛОВА", "date": "2019.05.13", "title": "Александър Дамовски, МКД: Неуспехът на Гордана Силяновска да се приближи до албанците в Северна Македония доведе до загубата й на президентските избори"}
{"url": "http://www.focus-news.net/news/2019/05/13/2657176/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Встъпването в длъжност на новия президент на Северна Македония Стево Пендаровски, информация за участие на КСС във военни учения на НАТО в Хърватия, както и напрежението между управляващи и опозиция в Гърция са част от основните теми, върху които акцентират водещите балкански печатни издания. \r\n***  Косовската армия ще участва в учение на НАТО, което ще се проведе следващия месец на територията на Хърватия, съобщава електронното издание на водещия белградски ежедневник  „Вечернье Новости“ , като пояснява, че Прищина е получила покана да се присъедини към обучението от Съвместното командване на Алианса в Европа.  \r\nХърватската армия отказа да коментира информацията. Страната ще бъде домакин на три големи военни учения на НАТО през този и следващия месец, а първото от тях вече започна. Около 1600 войници от САЩ, Великобритания, Италия, Полша, Германия ще участват в юнските ученията, поканени са и военнослужещи от Албания, Черна гора, Северна Македония и Босна и Херцеговина. Командващ ученията ще бъде генерал-лейтенант Кристофър Кавали и неговият заместник, хърватският бригаден генерал Борис Серич. Целта е да се отрабори мобилността на многонационалните сили и военната им готовност в тази част на Европа. \r\nОт командването на силите на НАТО беше обявено, че подобни упражнения ще се провеждат на всеки две години, а на Хърватия е поверена организацията в чест на десетата годишнина от членството й във военния съюз. Маневрите ще са в ход в периода 3-6 юни. В него ще бъдат задействани ВВС на САЩ и европейските страни. Освен хърватските, обучението ще включва военновъздушните сили на Италия и Словения, които ще изпратят около петдесет самолета и тридесет хеликоптера.  \r\nХърватия ще бъде домакин и на още едно учение през юни, в което ще участват войници от Румъния и България. \r\n***  С натоварен дневен ред и ангажименти, планирани до последната минута, бе проведена церемонията по встъпването в длъжност на новия президент на югозападната ни съседка Стево Пендаровски. В първото си обръщение той увери, че подава ръка на опозицията в страната – защото се е чувствал длъжен да защитава статута и правата на политическото малцинство, въпреки че е бил предложен от парламентарното мнозинството. Това може да означава разхлабване на напрежението в едно общество, което е дълбоко разделено, коментират в редакцията на електронното издание на македонския вестник  „Независен“ . \r\nПървата реакция на опозицията беше студена - никой от присъстващите от ВМРО-ДПМНЕ, които бяха в залата, не ръкопляска в края на речта, отбелязва изданието.  \r\nЦеремонията започна след 12:00 часа местно време (13:00 часа местно време), след като чуждестранните гости бяха настанени. Заседанието бе председателствано от председателя на парламента Талат Джафери - на албански език. Преди подписването на тържествената декларация бе изпят македонският химн. Джафери прочете текста на тържествената декларация на бъдещия президент за първи път с новото име на страната - Република Северна Македония. Пендаровски на свой ред пое задължението добросъвестно и отговорно да изпълнява президентските функции, като увери, че ще спазва конституцията и законите, и ще защитава суверенитета, териториалната цялост и независимостта на Република Северна Македония. \r\nДълбокото разделение в държавата взе връх в обръщението на Пендаровски. „В днешна Европа почти няма държава, която да е толкова малка и толкова вътрешно разделена по много причини, повечето от които са политически и най-вече създадени от нас, политиците\", заключи Пендаровски. \r\nВ политическата сфера първото нещо, което той обеща, е да подаде ръка за сътрудничество с опозицията. „Смятам, че първият ми ангажимент като президент, предложен от политическото мнозинство, е да защитя статута и правата на политическото малцинство\", подчерта Пендаровски. \r\n„Тук мисля преди всичко за нашите евроатлантически стремежи, за които има реално съгласие между съответните политически субекти на реторично ниво, но начините за тяхната реализация, са различни. Като президент ще се ангажирам с дипломатически усилия за завършване на процеса на пълноправното ни членство в НАТО и по време на целия процес на преговори за членство в ЕС, в който ще настоявам да включа най-добрите умове, които тази страна има, независимо дали те идват от в редиците на опозицията, НПО или независими експерти”, категоричен бе новият президент на югозападната ни съседка.  \r\nПостигането на много по-високи темпове на икономическо развитие и нулевата толерантност към престъпността, корупцията и непотизма са два основни приоритета, от които, според Пендаровски, зависи бъдещето на държавата. \r\n***  В интервю за прищинския вестник  Koha Ditore  посланикът в Косово Дидие Шабер предупреди, че Косово не може да си позволи да остане в статуквото. Съгласно думите му, митата за вноса на сръбските стоки в страната възпрепятстват диалога за нормализиране на двустранните отношения със Сърбия и е нарушение на споразумението за свободна търговия ЦЕФТА. \r\nШабер подчерта, че споразумението със Сърбия ще даде възможност на пълната международна интеграция на Косово, включително членство в ООН, докато по отношение на възможността за промяна на границата френският дипломат заяви, че ако Косово не желае подобен сценарий, то може просто да откаже да договори такъв или да се увери, че парламентът ще отхвърли такава сделка. \r\nГоворейки за неотдавнашната среща на върха в Берлин, организирана от германския канцлер Ангела Меркел и френския президент Еманюел Макрон, Шабер заяви, че двете европейски страни са демонстрирали готовността си да улеснят подновяването на диалога между Косово и Сърбия, но това трябва да се случи с ангажимент от двете страни. \r\n„Косово и Сърбия трябва да решат като две независими държави. Косово може да спечели много от споразумение за нормализиране на отношенията със Сърбия, което би могло да доведе до пълна международна интеграция. 11 години след обявяването на независимостта, страната все още не е член на ООН и не може да се надява да получи статут на страна кандидатка за членство в Европейския съюз, заради пет държави, които не я признават. В днешния бързо развиващ се свят, страна, която не напредва, изостава, и Косово не може да си позволи да остане в сегашното статукво”, алармира Шабер. \r\n***  Председателят на опозиционната „Нова демокрация“ Кириакос Мицотакис призова премиера Алексис Ципрас да подаде оставка на 26 май и да свика предсрочни избори, ако СИРИЗА загуби изборите за Европейски парламент, съобщава електронното издание на водещия атински ежедневник  Kathimerini . \r\nПовечето социологически проучвания показват убедителна преднина на „Нова демокрация\" преднина пред управляващата СИРИЗА, подчертават от редакцията, като припомнят, че изборите в Гърция трябва да се проведат до октомври.  \r\nНа пресконференция, предадена от повечето гръцки телевизионни канали, Мицотакис упрекна Ципрас за обещанието за допълнителна месечна добавка за пенсионерите преди изборите, но допълни, че партията му ще гласува за еднократната „помощ\", както той я описа.  \r\nМицотакис призова Ципрас да приеме предложението на неговата партия да не намалява стойността на необлагаемия доход. Във всеки случай, увери Мицотакис, правителството на „Нова демокрация“ ще приложи това предложение. \r\nСегашното правителство се е съгласило да намали необлагаемата част от доходите от сегашните 8,635 - 9,545 евро в зависимост от семейното положение и професията до между 6 250-7 000 евро, започвайки за 2019 г. Мярката ще засегне хората с годишни доходи под 20 000 евро, като гражданите с по-високи доходи ще се възползват от намаляване на данъците. \r\nКоментирайки нападенията срещу полицията в неделя, явление, което се случва редовно в центъра на Атина, Мицотакис заяви, че сегашното правителство не разполага с „политическа воля\" за справяне с въпросите на сигурността. Той обеща да наеме нова полиция и да добави нови полицейски патрулни коли. \r\nМрачният рекорд на правителството по въпросите на сигурността се разпростира върху въпроси от по-широка гражданска защита, каза Мицотакис, наричайки държавните механизми за реагиране при извънредни ситуации „развалини“.  \r\nЩо се отнася до външните въпроси, Мицотакис увери, че неговото правителство няма да толерира политика, която поставя под въпрос суверенните права на Кипър. Турция трябва да демонстрира някои признаци на добра воля към Гърция и Кипър, добави той. \r\nМицотакис, чиято партия се противопостави на споразумението, което накара северната съседка на Гърция да промени конституционното си име на Северна Македония, заяви, че договорът не позволява на Атина да наложи вето на преговорите на ЕС за присъединяване на Северна Македония. Той заяви, че ще се бори с всякакви опити на съседната страна да монополизира марката „Македония” или „македонец” за своите продукти и че ще помогне на гръцките предприятия, базирани в северната гръцка област Македония, да защитят своите интереси. \r\n***", "date": "2019.05.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/13/2657181/stara-zagora-otkrit-urok-po-zdravoslovno-hranene-shte-se-provede-v-detska-gradina-alen-mak.html", "text": "На 17 май от 9.30 часа децата от старозагорската детска градина №25 „Ален мак“ ще имат вкусен открит урок по здравословно хранене. Това съобщиха от пресцентъра на  Община Стара Загора . Идеята е да се обърне по-голямо внимание на това с какво и как се хранят най-малките.  \r\nСтарозагорските деца се включват в годишната кампания „Ден на революцията в храненето“, по време на която в цялата страна се организират кулинарни работилнички, за да се забавляват децата и запознаят отблизо с полезните продукти за здравето им.  \r\nПод липите ще бъдат приготвени лесни и интересни рецепти, които са одобрени и пригодени за деца. В детското заведение ще бъде спретнат истински кулинарен празник с много настроение и подаръци.", "date": "2019.05.13", "title": "Стара Загора: Открит урок по здравословно хранене ще се проведе в Детска градина „Ален мак“"}
{"url": "http://www.focus-news.net/news/2019/05/13/2657178/burgas-klasicheski-kontsert-i-poetichen-retsital-shte-se-provedat-v-kulturen-tsentar-morsko-kazino.html", "text": "Класически концерт и поетичен рецитал ще зарадват всички ценители на изкуството в Бургас тази вечер в зала „Петя Дубарова“ на КЦ „Морско казино“. Това съобщиха от пресцентъра на  Община Бургас . В музикално-поетичната проява ще вземат участие Юри Тошмаков – цигулка, и Иво Гичев – пиано. Те ще изпълнят творби на Й. С. Бах, Еужен Изаи, Сергей Прокофиев, Петър Христосков, П. И. Чайковски, Виенявски и други световно известни композитори. Гостите на събитието ще се насладят на стихове от Н. Вапцаров, Недялко Йорданов, А. С. Пушкин, Шарл де Орлеан, Марин Кънев и др. \r\nЮри Тошмаков е учил в Академията за изящни изкуства в Прага. Осъществил е много концертни турнета в Европа с Бургаската филхармония, в която е бил концертмайстор. Концертира и в Нова Зеландия и Бразилия с Държавната филхармония на Франкфурт на Одер. Концертът е с вход свободен.", "date": "2019.05.13", "title": "Бургас: Класически концерт и поетичен рецитал ще се проведат в Културен център „Морско казино“"}
{"url": "http://www.focus-news.net/news/2019/05/13/2657177/shumen-katastrofa-mezhdu-bus-i-kamion-e-stanala-na-am-hemus-pri-razklona-za-novi-pazar.html", "text": "Катастрофа между бус и камион е станала на АМ „Хемус“ при разклона за Нови пазар. Това съобщиха от  ОДМВР - Шумен . Инцидентът е станал тази сутрин на около километър след моста при разклона за Нови пазар. Водачът на буса е откаран за преглед в МАБЛ - Шумен.  \r\nДруг инцидент е станал на разклона за село Хитрино. Там са се ударили лек автомобил и ТИР. Водачът на лекия автомобил е откаран за преглед в МБАЛ - Шумен. От полицията призовават водачите да шофират с повишено внимание в посочените участъци.", "date": "2019.05.13", "title": "Шумен: Катастрофа между бус и камион е станала на АМ „Хемус“ при разклона за Нови пазар"}
{"url": "http://www.focus-news.net/news/2019/05/13/2657180/haskovo-okrazhniyat-sad-ostavi-v-aresta-balgarski-grazhdanin-i-trima-chuzhdentsi-obvineni-za-kontrabanda-na-6-kg-heroin-za-blizo-424-000-leva.html", "text": "Окръжният съд остави в ареста български гражданин и трима чужденци, обвинени за контрабанда на 6 кг хероин за близо  424 000 лева. Това съобщиха от пресцентъра на  Апелативна прокуратура - Пловдив . Окръжна прокуратура - Хасково привлече като обвиняеми четири лица – Ю.К. (на 47 г., турски гражданин), Ш.Б. (на 50 г., български гражданин), В.Д. (на 60 г., гражданин на Република Северна Македония), и М.А. (на 49 г., холандски гражданин), за това, че в съучастие по между си (Ю. К. и Ш. Б. като съизвършители, а В. Д. и М. А. като подбудители и помагачи) без надлежно разрешително са пренесли през границата на страната от Република Турция в Република България, високорисково наркотично вещество – хероин, с общо бруто тегло 6.522 килограма, на стойност 423 930.00 лв., като предметът на контрабандата е в особено големи размери и случаят е особено тежък. \r\nОбразувано е досъдебно производство, разследването по което се води от Митница – Бургас. \r\nНа 8 май 2019 г., на ГКПП - Капитан Андреево, около 02.00 часа, от Република Турция в Република България, влязъл лек автомобил, марка „Рено“, управляван от обвиняемия Ш.Б., като негов спътник бил Ю.К. Лекият автомобил бил отклонен за щателна митническа проверка. При извършената такава се установило, че по телата на обвиняемите били укрити пакети, съдържащи прахообразно вещество. Такива пакети били открити и в купето на лекия автомобил. При тестване с полеви наркотест, прахообразното вещество реагирало на хероин.  \r\nПроведени са били процесуално-следствени действия, при които били иззети лекият автомобил и намереното наркотично вещество. \r\nВ хода на проведеното разследване са събрани доказателства и за съпричастност на обвиняемите  В. Д. и М. А., които са били задържани в гр. Пловдив.  \r\nСтойността на иззетото наркотично вещество възлиза на 423 930 лева. \r\nПо искане на Окръжна прокуратура-Хасково, с Определение от 10.05.2019 г., Окръжен съд – Хасково е взел по отношение и на четиримата обвиняеми мярка за неотклонение „Задържане под стража“. \r\nРазследването по случая продължава.", "date": "2019.05.13", "title": "Хасково: Окръжният съд остави в ареста български гражданин и трима чужденци, обвинени за контрабанда на 6 кг хероин за близо  424 000 лева"}
{"url": "http://www.focus-news.net/news/2019/05/13/2657182/makfaks-makedoniya-losho-vreme-v-harvatiya-politsiyata-predupredi-grazhdanite-da-ne-izlizat-na-otkrito.html", "text": "Изкоренени дървета, счупени клони по улиците и съборени покриви са част от картината, с която осъмнаха жителите на Загреб, предава македонската информационна агенция  „Макфакс“ . \r\nДвижението на няколко места в хърватската столица е прекъснат, не се движат и автобусите по няколко линии. Местни медии съобщават, че в рамките на нощта пожарникарите са се отзовали на 150 сигнала.  \r\nПолицията издаде предупреждение към гражданите да излизат от домовете си, ако не е наложително, и да избягват престоя на открито. „Поради силния вятър, който днес духа в Загреб и Загребския окръг, се препоръчва гражданите да не излизат навън, ако не е наложително. Това важи особено за деца и възрастни. Препоръчваме гражданите да използват обществения транспорт. Също така призоваваме гражданите да не пътуват до планинските райони“, се казва в изявлението. \r\nМетеоролозите от целия регион обявиха силни валежи през следващите два дни и предупредиха за опасност от наводнения. Тереза Герова", "date": "2019.05.13", "title": "„Макфакс“ (Македония): Лошо време в Хърватия – полицията предупреди гражданите да не излизат на открито"}
{"url": "http://www.focus-news.net/news/2019/05/13/2657184/blagoevgrad-81-godishna-zhena-e-stanala-zhertva-na-telefonna-izmama.html", "text": "81-годишна жена е станала жертва на телефонна измама. Това съобщиха от  ОДМВР – Благоевград . На 11 май около 15.15 часа в РУ - Петрич е получено съобщение за това, че чрез телефонно обаждане,  81-годишна жена е въведена в заблуждение от непознат за нея мъж, който се представил за полицейски служител и ѝ поискал парична сума, като помощ за залавяне на телефонни измамници. На потърпевшата е нанесена щета на приблизителна стойност около 2 500 лева. По случая е образувано досъдебно производство.  \r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. За  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки, е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2019.05.13", "title": "Благоевград: 81-годишна жена е станала жертва на телефонна измама"}
{"url": "http://www.focus-news.net/news/2019/05/13/2657185/burgas-16-otbora-vzeha-uchastie-v-tazgodishniya-proleten-hakaton.html", "text": "Новаторски идеи и разработки съпътстваха тридневния бургаски пролетен Хакатон, който тази година се проведе в залите на най-новото учебно заведение в града – Професионалната гимназия по компютърно програмиране и иновации. Това съобщиха от пресцентъра на  Община Бургас . В него включиха 67 участници, разпределени в 16 смесени отбора. Тази година отборите не бяха ясно разделени на ученици или само на студенти. Учениците бяха от Професионална гимназия по компютърно програмиране и иновации, ППМГ „Акад. Никола Обрешков“, ПГЕЕ „Константин Фотинов“, ГПАЕ „Гео Милев“ и ПГМЕЕ. Сред студентите освен традиционните участници от Университет ,,Проф. д-р Асен Златаров“, имаше представители на Coventry University, Технически университет – Варна и на Софийския университет „Св. Климент Охридски“. Целта на тазгодишния Хакатон ще бъде „Създаване на приложения и игри за обучение и/или виртуална реалност“. Софтуерните разработки и работата на отборите бяха оценявани от експертно жури по 5 критерия: оригиналност на идеята, работеща функционалност, качество на програмния код, потребителски интерфейс и потенциал на приложението. Голямата награда на Хакатон`2019 – обучителен курс по „Изкуствен интелект“ в Лабораторията по интелигентни системи към Университет „Проф. д-р Асен Златаров“ взе отборът Team1.   \r\nНа представителите от всички отбори, класирани на Първо, Второ и Трето място беше връчена специалната награда на фирма Технологика. Всички участници в състезанието получиха награди от Община Бургас. Участниците получиха награди от ИКТ Клъстер-Бургас, Иновационни Системи-Бургас, Мусала Софт, Българска Аутсорсинг Асоциация, Съдърланд, EPAM, Университетска Болница „Дева Мария“ Бургас, Практикер. Класираните на Първо, Второ и Трето място студентски отбори получиха ваучери от студентски съвет към Университет „Проф. д-р Асен Златаров“ - Бургас. Организатори на пролетния Хакатон бяха Катедрите „Компютърни системи и технологии“ и „Компютърни и информационни технологии“ към Университет „Проф. д-р Асен Златаров“, Студентският съвет към университета съвместно с Община Бургас, фирма „Технологика“, Иновационни Системи – Бургас, Клъстер ИКТ Бургас, Фирма Кодифик, Професионална гимназия за Компютърно Програмиране и Инoвaции, Профилирана природоматематическа гимназия „Акад. Никола Обрешков“ и Професионална гимназия по Електротехника и Електроника „Константин Фотинов“.", "date": "2019.05.13", "title": "Бургас: 16 отбора взеха участие в тазгодишния пролетен Хакатон"}
{"url": "http://www.focus-news.net/news/2019/05/13/2657188/nsi-74-8-godini-e-ochakvanata-sredna-prodalzhitelnost-na-zhivota-obshto-za-naselenieto-na-stranata.html", "text": "Очакваната средна продължителност на предстоящия живот  общо за населението на страната, изчислена за периода 2016 - 2018 г., е 74.8 години, като спрямо предходния период (2015 - 2017 г.) остава непроменена. Това сочи статистика на  Националния статистически институт .  България заедно с Латвия (74.9 години) е сред страните с най-ниска средна продължителност на живота на населението в Европейския съюз , а с най-висока са Испания (83.4) и Италия (83.1 години). Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население. Средната продължителност на живота при мъжете е 71.4 години, докато при жените е със 7.0 години по-висока - 78.4 години. За периода между 2008 и 2018 г. увеличението при мъжете е с 1.9 години, а при жените - с 1.8 години. Средната продължителност на живота на населението в градовете е с 2.9 години по-висока (75.7 години) отколкото на населението в селата (72.8 години). Спрямо 2008 г. за населението в градовете увеличението е с 2.3 години, а за населението в селата е с 1.0 години. За лицата, достигнали възраст 65 навършени години, очакваната продължителност на живота е 16.1 години, като за мъжете и жените тя е съответно 14.1 и 17.8 години. За периодa 2008 - 2018 г. очакваната продължителност на живота на лицата, навършили 65 години, се е увеличила с 1.2 години (0.9 за мъжете и 1.5 за жените). Очакваната продължителност на живота варира от 72.7 години в област Монтана до 76.6 години в областите София (столица) и Кърджали, като общо в осем области тя е над средната за страната. Жените живеят по-дълго от мъжете във всички области на страната, но най-голяма е разликата между двата пола в област Силистра (8.5 години), а най-малка - в областите София (столица) и Шумен (6.0 години).", "date": "2019.05.13", "title": "НСИ: 74, 8 години е очакваната средна продължителност на живота  общо за населението на страната"}
{"url": "http://www.focus-news.net/news/2019/05/13/2657186/plovdiv-zhitelite-na-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество за областта. Без вода до 17.00 часа днес ще бъдат домакинствата в населените места Дъбене, Ведраре и Васил Левски, а с частично нарушено водоподаване до 13.00 часа – жителите на село Любен. \r\nЕкипите на водоснабдителното дружество работят по отстраняването на аварии на ул. „Ловен парк“ в град Карлово, по ул. „Опълченска“ в град Куклен и по ул. „Златю Бояджиев“ в град Пловдив. Очаква се авариите в посочените градове да бъдат отстранени до 17.00 часа. \r\nТони МИХАЙЛОВ", "date": "2019.05.13", "title": "Пловдив: Жителите на четири села от областта са с нарушено водоподаване заради аварии"}
{"url": "http://www.focus-news.net/news/2019/05/13/2657189/dobrich-obshtinskiyat-mladezhki-tsentar-e-domakin-na-initsiativata-pohod-na-mechtite-2.html", "text": "Общинският младежки център (ОМЦ) „Захари Стоянов“ е домакин на „Поход на мечтите 2“. Това съобщи зам.-кметът с ресор „Хуманитарни дейности“ д-р Емилия Баева, предаде кореспондент на  Радио „Фокус” – Варна . Събитието е част от националната инициатива на младежи с интелектуални затруднения от семейства и системата за грижа. Походът обхваща градовете Варна, Добрич, Казанлък и София и е организиран от Младежкия съвет за детско и младежко участие към Фондация „Лумос“, в която участват двама младежи от Преходното жилище Добрич. По време на втория Поход на мечтите ще бъдат организирани дискусионни срещи в общностите, чиито водещи ще бъдат младите хора, подкрепени от „Лумос“ и със специалното партньорство на институцията на омбудсмана на Република България. Участници в срещата в Добрич са млади хора с интелектуални затруднения от семейства и системата за грижа, родители на деца с увреждания, местна власт, професионалисти, местна общност, НПО, доставчици на услуги, бизнес представители, които заедно ще изработят Манифест, който да бъде предложен на заинтересованите страни на национално ниво. Целта на събитието е да се обсъди от участниците какво се е променило за седемте години от създаването на Младежкия съвет за детско и младежко участие към „Лумос“ и първия „Поход на мечтите“ през 2012 г. по отношение на правата на младите хора за независим и достоен живот, професионалната реализация, правото на всяко дете на семейство, социалното включване и участие. Това са част от обещанията, за които вече порасналите и превърнали се в самозастъпници деца, разбраха преди 7 години. На срещата ще се представят добри практики за наемане на хора с увреждания, ролята на семейството, подкрепата на бизнеса и мястото на общността. \r\nЖулиета НИКОЛОВА", "date": "2019.05.13", "title": "Добрич: Общинският младежки център е домакин на инициативата „Поход на мечтите 2“"}
{"url": "http://www.focus-news.net/news/2019/05/13/2657179/evropeyski-izbori-2019-kandidatat-za-evrodeputat-emil-radev-shte-poseti-oblast-silistra-na-14-may.html", "text": "Кандидатът за евродепутат от листата на ГЕРБ и СДС Емил Радев ще посети област Силистра на 14 май 2019 г. Това съобщиха от пресцентъра на  ПП ГЕРБ . Той ще бъдат придружаван от областния координатор на ГЕРБ Тодор Тодоров. В 10.00 часа кандидатът за евродепутат ще проведе среща с членове и симпатизанти на ГЕРБ в Тутракан в залата на Обреден дом. \r\nВ 12.00 часа Радев ще разговаря с членове и симпатизанти на ГЕРБ-Главиница в НЧ „ Христо Ботев”. \r\nЗа 13.00 часа е насрочена срещата му актива на ГЕРБ в Ситово, която ще се проведе в общински офис на структурата. \r\nВ 14.00 часа кандидатът за евродепутат ще се срещне с членове и симпатизанти на ГЕРБ в Силистра в залата на хотел „ Данубе”. \r\nДва часа по-късно Радев ще бъде в Алфатар за среща с актива на ГЕРБ, която ще се състои в салона на НЧ „ Йордан Йовков”. \r\nВ 17.00 часа ще започне основното предизборно мероприятие на ГЕРБ в град Дулово. На централния площад ще се проведат тържествата по повод празника на града.", "date": "2019.05.13", "title": "Европейски избори 2019: Кандидатът за евродепутат Емил Радев ще посети област Силистра на 14 май"}
{"url": "http://www.focus-news.net/news/2019/05/13/2657190/evropeyski-izbori-2019-tsvetelina-penkova-bsp-tryabva-da-varnem-mladite-u-doma.html", "text": "Кандидатът за евродепутат от листата на \"БСП за България\" Цветелина Пенкова се срещна с жителите на град Дулово и село Секулово. Това съобщиха от пресцентъра на  Националния съвет на БСП .  Ниските трудови възнаграждения, размерът на пенсиите и обезлюдяване на селата бяха сред темите, които Цветелина обсъди с жителите там. \"Много българи напускат страната, за да търсят развитие в чужбина. Красноречиво говори цифрата на българите, които живеят в чужбина, за мнението им за сегашното управление. Те не вярват, че на този етап България им предоставя достатъчно възможности за развитие\", коментира тя.  \r\nКандидатът на левицата разясни основните политики, заложени във „Визия за Европа” и „Визия за България” и постави като личен приоритет младежките политики и начините, по които те могат да бъдат отстоявани и прокарани в Европейския парламент.  \r\nВ края на дискусията организаторите на рок фестивала в Секулово призоваха Пенкова да положи всички усилия да стимулира младите хора да упражняват правото си на глас. “Трябва да се борим за достойни доходи и  пенсии, както  и достоен и справедлив живот за младите и за техните деца. С общи усилия ние трябва да върнем младите у дома”, завърши  Цветелина Пенкова.", "date": "2019.05.13", "title": "Европейски избори 2019: Цветелина Пенкова, БСП: Трябва да върнем младите у дома"}
{"url": "http://www.focus-news.net/news/2019/05/13/2657191/pazardzhik-v-belovo-beshe-otkrita-renoviranata-sportna-zala.html", "text": "В Белово бе открита реновираната спортна зала, съобщиха за  Радио „Фокус“ – Пазарджик  от Общината. Обновяването на спортната зала се осъществи благодарение на Община Белово и Министерството на младежта и спорта по проект „Модернизация на съществуващата спортна зала“. Спортната зала е един от символите на най-доброто, което може да се постигне за обединението на общината  – място за спорт, за здраве, място на бъдещи шампиони. На това място преди няколко години имаше само порутени останки от стара слава и децата от общината нямаха свое място, където да спортуват и развиват заложбите си. Събитието бе отпразнувано с тържествена програма. В чест на официалното откриване на спортната зала се проведе волейболен турнир между отборите на ВК „Марица-Белово“ и ВК „Хебър-Пазарджик“. Официално залата бе открита след водосвет, отслужен от отец Николай Генев, лентата прерязаха кметът на Община Белово инж. Костадин Варев и зам.-министърът на младежта и спорта Николай Павлов.", "date": "2019.05.13", "title": "Пазарджик: В Белово беше открита реновираната спортна зала"}
{"url": "http://www.focus-news.net/news/2019/05/13/2657192/burgas-28-darzhavi-shte-uchastvat-v-mezhdunarodnoto-sastezanie-po-sportni-tantsi-burgas-open-2019.html", "text": "28 държави ще участват в Международното състезание по спортни танци „Burgas open“, което ще се проведе на 31 май и 1 юни в зала „Младост“. Това съобщиха от пресцентъра на  Община Бургас . Организатори  са КСТ „Бургас 1975″ и Община Бургас. Над 15 елитни двойки от различни възрастови двойки на клуба ще вземат участие в престижния международен турнир, част от календара на световната федерация WDSF, обясни председателят на  КСТ“ Бургас 1975″ Андрей Тодоров. Съдиите, които ще оценяват състезателите са от 15  нации. Билети за пищното шоу ще се продават в двата състезателни дни на касите за зала „Младост“.", "date": "2019.05.13", "title": "Бургас: 28 държави ще участват в международното състезание по спортни танци „Burgas open 2019″"}
{"url": "http://www.focus-news.net/news/2019/05/13/2657193/montana-4-sluchaya-na-laymska-bolest-sa-registrirani-na-teritoriyata-na-oblastta-prez-mesets-april.html", "text": "На територията на област Монтана през месец април 2019 г. са регистрирани 4 случая на лаймска болест – две жени на 33 г. и 81 г. от гр. Монтана и с. Благово и двама мъже на 37 г. и 31 г. от с. Главановци и гр. Монтана. Това съобщиха от Регионалната здравна инспекция (РЗИ) за  Радио „Фокус“ – Видин . От инспекцията посочиха, че епидемичното разпространение на кърлежите през пролетно-летния сезон и засиленото навлизане на хората и домашните животни в природата, значително  повишава риска от ухапване от кърлежи. Антибиотична профилактика се препоръчва за лаймска болест за възрастни и деца над 12 години, като профилактиката  може да започне в рамките на 72 часа след свалянето на кърлежа.", "date": "2019.05.13", "title": "Монтана: 4 случая на лаймска болест са регистрирани на територията на областта през месец април"}
{"url": "http://www.focus-news.net/news/2019/05/13/2657195/nzz-noviyat-prezident-na-litva-shte-bade-izbran-na-26-may.html", "text": "Новият президент на Литва ще бъде избран на 26 май – на балотаж отиват икономиста Гитанас Наузеда и бившият министър на финансите Ингрида Симоните, отбелязват в редакцията на швейцарския ежедневник  Die Neue Zuercher Zeitung . \r\nНа изборите в неделя никой от кандидатите не постигна необходимата подкрепа за спечелване на президентските избори. Предварителните резултати на Централната избирателната комисия (ЦИК) бяха обявни в понеделник сутринта.  Наузеда получи 31% от гласовете, а Симоните - 30,1%. Наузеда оцени резултата като потвърждение на обещаните си цели - изграждане на „социална държава“ и „повече политически мир“. Симоните също иска да намали социалното неравенство в Литва и се надява на подкрепа от избирателите с последователни възгледи. \r\nНа трето място остана сегашният ръководител на правителството Саулис Сквернелис с малко над 20% от гласовете. Кандидатът на левицата и премиер на страната призна поражението и обяви, че ще подаде оставка през юли. „Фактът, че не стигна до втория тур показва оценката за мен като политик“, заяви литовският министър-председател.  \r\nБлизо 2,5 милиона избиратели бяха призовани да гласуват за един от деветимата кандидати. Според ЦИК избирателната активност е била 56,5%.  Тереза Герова", "date": "2019.05.13", "title": "NZZ: Новият президент на Литва ще бъде избран на 26 май"}
{"url": "http://www.focus-news.net/news/2019/05/13/2657183/evropeyski-izbori-2019-angel-dzhambazki-vmro-mvnr-shte-vrachi-na-turskiya-poslanik-u-nas-n-pr-hasan-ulusoy-ostro-vazrazhenie-sreshtu-povedenieto-mu.html", "text": "Още в събота официално поискахме министърът на външните работи на България Екатерина Захариева да привика турския посланик Н. Пр. Хасан Улусой заради изказването му за изучаване на турски език в училищата у нас. Това каза за  Радио „Фокус“ – Пирин  кандидатът за евродепутат и водач на листата на ВМРО Ангел Джамбазки. Той отбеляза, че по-късно днес посланикът е привикан в българското външно министерство, където ще му бъде връчено остро възражение срещу поведението му. „Трябва да разберат турските посланици, ние вече изгонихме един, а ако трябва ще изгоним и този, че ние не сме вилает. България е независима държава, освободена 1878 година, независима от 1908 година, затова те не могат да си мислят, че сме някакъв вилаетски град, в който ще идват и ще ни дават задачи, казвайки ни какво да правим и какво да не правим. Поведението им е нахално, провокативно и недопустимо. Мисля си, че правят всичко това, защото в момента Ердоган има проблеми вътре в Турция и напрежението ескалира“, каза още Джамбазки. Той припомни, че в момента президентът на Турция Реджеп Тайип Ердоган се опитва да отмени изборите в големите европейски градове, където загуби. Според Джамбазки – за пореден път, когато турският президент има проблеми, ескалира напрежението срещу нас. „На това ние ще отговорим много твърдо и много еднозначно“, коментира кандидатът за евродепутат и водач на листата на ВМРО.  \r\nНа въпрос можем ли да сезираме в тази ситуация опит за намеса от страна на Турция в европейските избори у нас, Джамбазки заяви: „Можем. Това само показва, че Турция не е европейска държава. 5 години в Европейския парламент застъпвах тази теза, говорил съм я десетки пъти от трибуната на парламента. Казвал съм, настоявал съм, подписвал съм петиции, предлагал съм резолюции за спиране на преговорите с Турция за членство в Европейския съюз, защото тя не е европейска държава. Докато ние, докато ВМРО имаме позиции в българското общество и то ни гласува доверие, Турция няма да бъде част от  Европейския съюз и преговорите ще бъдат прекратени“, подчерта Джамбазки. Според него Турция не е европейска държава нито политически, нито икономически, нито традиционно, нито културно, нито цивилизационно. \r\nЛивия НИНОВА", "date": "2019.05.13", "title": "Европейски избори 2019: Ангел Джамбазки, ВМРО: МВнР ще връчи на турския посланик у нас Н. Пр. Хасан Улусой остро възражение срещу поведението му"}
{"url": "http://www.focus-news.net/news/2019/05/13/2657197/evropeyski-izbori-2019-kandidatat-za-evrodeputat-d-r-ivo-ralchovski-tselta-ni-e-da-prodalzhim-da-preobrazyavame-i-po-malkite-naseleni-mesta.html", "text": "За мен е чест да бъда част от силната листата на ГЕРБ за предстоящите европейски избори. Oсъзнавам и огромната отговорност, която поемам пред всички вас, но искам в Европейския парламент наред с гласа на България, достатъчно ясно да се чува и гласът на Северозапада. Ние сме най-силният отбор, защото предлагаме аргументи. Това заяви кандидатът за евродепутат от ГЕРБ д-р Иво Ралчовски по време на среща с жителите на Чирен, съобщиха от пресцентъра на  ПП ГЕРБ . Той разговаря и с членове и симпатизанти на партията в селата Баница и Девене.  \r\n„Аз съм убеден, че това, което Европа даде на България в последните 12 години, е много и благодарение на това страната ни променя визията си, икономиката си, социалната си дейност и става едно по-добро място за живеене. Ние искаме да надградим постигнатото в следващ мандат, а резултатите са видими. Целта ни е да продължим да преобразяваме и по-малките населени места, за нас всеки човек е важен”, категоричен бе д-р Ралчовски. Той призова жителите на Баница, Девене и Чирен да направят правилния избор, за да продължи европейското развитие на България.  \r\n\"Вярваме, че категорично ще подкрепите ГЕРБ на предстоящите европейски избори, защото виждате реални резултати от политиките, които провежда. ГЕРБ работи усилено да запази тенденцията младите хора да остават в България, а тези, които са я напуснали, да се завърнат. Бъдете сигурни, че и в лицето на д-р Иво Ралчовски може да срещнете подкрепа за завръщането на вашите деца и внуци в страната, където да работят достойно с подобаващо възнаграждение\", посочи общинският съветник от ГЕРБ Хенриета Георгиева.  \r\nОбщинският съветник Маргарита Ангелова заяви, че голяма част от финансовия ресурс на ЕС се отделя за ОП\" Развитие на човешките ресурси\". Благодарение на нея безработицата в България е по-ниска от тази в Европа. \r\n\"Бъдете активни, защото от това зависи как ще ни погледне Европа и дали ще ни чува. Д-р Иво Ралчовски е човек, който се е доказал и с когото Северозападът ще се гордее\", допълни тя. \r\nАнгелова коментира, че правителството също проявява голяма загриженост в овладяването на безработицата, и в частност младежката безработица. \r\n\"Считам, че за Северозападна България, за област Враца, община Враца и всички населени места от общината, е огромна чест достоен човек и изключителен професионалист като д-р Ралчовски да бъде номиниран за кандидат за евродепутат в листата на най-силния отбор, този на ГЕРБ”, заяви общинският съветник Васил Василев.", "date": "2019.05.13", "title": "Европейски избори 2019: Кандидатът за евродепутат д-р Иво Ралчовски: Целта ни е да продължим да преобразяваме и по-малките населени места"}
{"url": "http://www.focus-news.net/news/2019/05/13/2657196/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Първата по рода си среща между държавния глава на САЩ Доналд Тръмп и унгарския премиер Виктор Орбан в Белия дом, възмножностите за провеждането на втори референдум за Брекзит, предстоящите избори за ЕП и гласуването за нов държавен глава на Литва са част от основните теми, върху които акцентират водещите европейски печатни издания. \r\n*** Европейският комисар по правосъдието Вера Йоурова предупреди за организирана дезинформационна кампания в навечерието на изборите за Европейски парламент, съобщава германският национален ежедневник  Die Frankfurter Allgemeine Zeitung . \r\n„Не можем да допуснем дори в една държава-членка резултатите от изборите да бъдат манипулирани. Тези избори са съдбоносно решение за Европа”, заяви чешкият политик пред германски медии.  \r\nОт редакцията припомнят, че Европейската комисия се тревожи от месеци, че Русия може да се намеси в предизборната кампания и да окаже влияние върху изхода от гласуването в края на месеца. Изборите за следващия състав на ЕП ще се проведе в периода 23-26 май. \r\n***  Новият президент на Литва ще бъде избран на 26 май – на балотаж отиват икономиста Гитанас Наузеда и бившият министър на финансите Ингрида Симоните, отбелязват в редакцията на швейцарския ежедневник  Die Neue Zuercher Zeitung . \r\nНа изборите в неделя никой от кандидатите не постигна необходимата подкрепа за спечелване на президентските избори. Предварителните резултати на Централната избирателната комисия (ЦИК) бяха обявни в понеделник сутринта.  Наузеда получи 31% от гласовете, а Симоните - 30,1%. Наузеда оцени резултата като потвърждение на обещаните си цели - изграждане на „социална държава“ и „повече политически мир“. Симоните също иска да намали социалното неравенство в Литва и се надява на подкрепа от избирателите с последователни възгледи. \r\nНа трето място остана сегашният ръководител на правителството Саулис Сквернелис с малко над 20% от гласовете. Кандидатът на левицата и премиер на страната призна поражението и обяви, че ще подаде оставка през юли. „Фактът, че не стигна до втория тур показва оценката за мен като политик“, заяви литовският министър-председател.  \r\nБлизо 2,5 милиона избиратели бяха призовани да гласуват за един от деветимата кандидати. Според ЦИК избирателната активност е била 56,5%. \r\n***  Министър-председателят на Унгария Виктор Орбан пристига на посещение в САЩ, но остава неясно доколко приятелски ще бъде посрещнат в Белия дом, коментират в европейската редакция на изданието  Politico .   \r\nКогато Доналд Тръмп стана президент на САЩ, европейският лидер, който се противопоставя яростно на имиграцията, видя международна легитимност за своите политики. Но повече от две години унгарският премиер Виктор Орбан - единственият лидер на ЕС, който подкрепи кампанията на Тръмп по време на изборите през 2016 г. - не получи покана да посети Белия дом, въпреки че американският президент бе домакин на много други лидери на държави-членки на Общността. Промените в ръководството на Държавния департамент започнаха да отварят врати за унгарското правителство, уверени са в редакцията, като припомнят за силното лобиране от страна на Будапеща. \r\nИ така - Тръмп ще бъде домакин на Орбан, първият унгарски премиер, който ще бъде приет за среща в Белия дом от 2005 г. насам. \r\nПосещението „ясно повишава неговия профил“, каза бившият главен стратег на Белия дом Стив Банън, който се среща няколко пъти с Орбан и неговите съветници. \r\n„Администрацията на Обама и Държавният департамент напълно изключиха Орбан. Той е човек, когото Тръмп е проследил много отблизо\",  заяви Банън, който напусна Белия дом през август 2017 г. \r\nНо не е ясно колко приятелски ще бъде приветстван Орбан. Докато ограничителната имиграционна политика и скептицизмът на Орбан относно международните институции отразяват собствената реторика на Тръмп, унгарският лидер е изправен пред критики от страна на ЕС, Държавния департамент и групите на гражданското общество, които твърдят, че управлението на Орбан е разрушило демократичните ценности. Орбан е критикуван за ограничаване на свободата на пресата, подкопаване на независимостта на съдебната власт, преследване на независими неправителствени групи, насърчаване на расистки и антисемитски конспирации и разбиване на Централноевропейския университет, институция, основана от американския милиардер Джордж Сорос. Опасенията за китайското и руското влияние в Унгария също се очаква да бъдат засегнати в преговорите в Белия дом.  \r\nВисокопоставен представител на Белия дом предупреди, че макар „Унгария да е голям съюзник”, това не означава, че Тръмп не е „обезпокоен” от демократичното отстъпление на управляващите в Будапеща. Все пак, добави източникът, Тръмп е „развълнуван за тази среща. ... Той обича да приема чужди лидери в Белия дом\". \r\n*** Кейр Стармър изрази съмнения, че всяка междупартийна сделка по Брекзит, в която липсва потвърдителен референдум, няма да може да премине през парламента, предупреждавайки, че до 150 депутати от лейбъристите ще отхвърлят споразумение, което не включва референдум, пише британският вестник  The Guardian . \r\nМинистърът в сянка за Брекзит каза, че се опасява, че партията рискува да загуби оставащите си гласоподаватели след по-лошите от очакваното загуби на местните избори, но предупреди, че лейбъристи се изкушават да гласуват за либералдемократите или партията на промяната във Великобритания, че само партията на Джереми Корбин може да проведе нов референдум. \r\nСтармър, адвокат за човешките права от 20 години, трябва да бъде ключовото лице на кампанията за изборите в ЕС, която ще бъде формулирана като битка на ценностите. \r\nСпоред него изборите на 23 май ще бъдат борба и лейбъристите не може да говорят само за толерантност и интернационализъм срещу популисти като Фарадж и Робинсън. \r\n\"Значителен брой депутати от лейбъристите, вероятно 120, ако не и 150, не биха подкрепили сделката, ако не получи потвърдителен вот\", каза той. \"Ако целта на упражнението е да се получи устойчиво мнозинство, в продължение на няколко седмици или месеци след изпълнението, не можете да се откажете от втори референдум.\" \r\nПо-рано Стармър даде ясно да се разбере, че той подкрепя референдум за всяка договорена сделка, за разлика от министъра за бизнеса в сянка, Ребека Лонг-Бейли, която заяви, че референдум може да не е необходим, ако лейбъристите се споразумеят за правилната сделка. \r\n***", "date": "2019.05.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/13/2657199/sport-grigor-dimitrov-zapochva-uchastieto-si-v-rim.html", "text": "Григор Димитров започва участието си в турнира на червени кортове от сериите „Мастърс“ в италианската столица Рим. Българинът, в тандем с Борна Чорич, ще излезе за двубой на двойки срещу Люка Пуй и Франсис Тиафо. Срещата е четвърта в програмата на Корт №4, началото на която е от 12:00 часа.", "date": "2019.05.13", "title": "Спорт: Григор Димитров започва участието си в Рим"}
{"url": "http://www.focus-news.net/news/2019/05/13/2657187/faz-ek-predupredi-za-opasnost-ot-dezinformatsiya-v-kampaniyata-za-evropeyskite-izbori.html", "text": "Европейският комисар по правосъдието Вера Йоурова предупреди за организирана дезинформационна кампания в навечерието на изборите за Европейски парламент, съобщава германският национален ежедневник  Die Frankfurter Allgemeine Zeitung . \r\n„Не можем да допуснем дори в една държава-членка резултатите от изборите да бъдат манипулирани. Тези избори са съдбоносно решение за Европа”, заяви чешкият политик пред германски медии.  \r\nОт редакцията припомнят, че Европейската комисия се тревожи от месеци, че Русия може да се намеси в предизборната кампания и да окаже влияние върху изхода от гласуването в края на месеца. Изборите за следващия състав на ЕП ще се проведе в периода 23-26 май.  Тереза Герова", "date": "2019.05.13", "title": "FAZ: ЕК предупреди за опасност от дезинформация в кампанията за европейските избори"}
{"url": "http://www.focus-news.net/news/2019/05/13/2657194/nsi-s-93-narastva-iznosat-na-balgariya-za-es-za-perioda-yanuari-fevruari-2019-g.html", "text": "През периода януари - февруари 2019 г. износът на България за ЕС нараства с 9.3% спрямо същия период на 2018 г. и е в размер на 6 334.3 млн. лева. Това сочи статистика на  Националния статистически институт .  Основни търговски партньори на България са Германия, Италия, Румъния, Гърция, Франция и Белгия, които формират 66.4% от износа за държавите - членки на ЕС. През февруари 2019 г. износът за ЕС нараства със 17.4% спрямо същия месец на предходната година и е в размер на 3 169.7 млн. лева. При износа на България за ЕС, разпределен според Стандартната външнотърговска класификация, през периода януари - февруари 2019 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти“ (95.4%) и „Безалкохолни и алкохолни напитки и тютюн“ (38.8%). Най-голям спад се наблюдава в сектор „Мазнини, масла и восъци от животински и растителен произход“ (17.4%). Вносът на България от ЕС през периода януари - февруари 2019 г. се увеличава с 1.4% спрямо същия период на предходната година и достига 6 229.9 млн. лв. по цени CIF. Най-голям е стойностният обем на стоките, внесени от Германия, Италия, Румъния, Гърция и Испания. През февруари 2019 г. вносът на България от държавите - членки на ЕС, нараства с 11.1% спрямо същия месец на предходната година и е в размер на 3 239.3 млн. лева.  При вноса от ЕС, разпределен според Стандартната външнотърговска класификация, през периода януари - февруари 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (62.4%). Най-голямо намаление се наблюдава в сектор „Минерални горива, масла и подобни продукти“ (48.8%). Външнотърговското салдо (износ FOB - внос CIF) на България с ЕС за периода януари - февруари 2019 г. е положително и е на стойност 104.4 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е положително и е в размер на  491.4 млн. лева.", "date": "2019.05.13", "title": "НСИ: С 9,3 % нараства износът на България за ЕС за периода януари – февруари 2019 г."}
{"url": "http://www.focus-news.net/news/2019/05/13/2657202/yordan-yordanov-kmet-na-dobrich-obshtinata-organizira-razyasnitelna-informatsionna-sreshta-vav-vrazka-s-rehabilitatsiyata-na-shest-ulitsi-v-grada.html", "text": "Общината организира разяснителна информационна среща във връзка с рехабилитацията на шест улици в града. Отправена е покана към всички граждани, които искат да научат повече за дейностите. Това съобщи кметът на Добрич Йордан Йорданов, предаде кореспондент на  Радио „Фокус” – Варна . Съвсем наскоро Общината стартира дейности по проект за благоустрояване на градската среда. Той включва рехабилитация на шест улици - цялостно преасфалтиране, поставяне на нови бордюри, изграждане на нови тротоари и ново улично осветление, както и облагородяване на междублокови пространства чрез създаване на зони за детска игра и отдих. По време на информационната среща, която ще се проведе на 14 май от 17.30 часа на площад „Стария орех“, специалисти ще разясняват на гражданите какви интервенции предстоят, какво ще се случва и колко време ще трае ремонтът.  \r\nКметът Йордан Йорданов съобщи, че дейностите вече са започнали по улица „Кирил и Методий“. Там в момента се подменят бордюрите и различните оператори поставят своите кабели под земята. „Очакванията на Общината са до края на месец юли строителните дейности да приключат, като този срок е прогнозен, тъй като не може 100% да се гарантира\", допълни кметът. Различните обекти, които се изпълняват по проекта, са с различен срок на приключване, но по договор към 10 август се очаква да са финализирани всички строителни дейности, отбеляза Йордан Йорданов. Улиците, включени в проекта „Реконструкция и благоустрояване на градската среда в Добрич“, са „Кирил и Методий“, „Максим Горки“, „Стоян Михайловски“, „Георги Кирков“, „Детелина“ и „Теменуга“. \r\nЖулиета НИКОЛОВА", "date": "2019.05.13", "title": "Йордан Йорданов кмет на Добрич: Общината организира разяснителна информационна среща във връзка с рехабилитацията на шест улици в града"}
{"url": "http://www.focus-news.net/news/2019/05/13/2657200/evropeyski-izbori-2019-mariya-gabriel-otkri-nauchno-industrialna-laboratoriya-za-tsifrova-integratsiya-nauka-biznes-obrazovanie.html", "text": "Българският еврокомисар по цифровата икономика и общество Мария Габриел, която е водач на листата на ГЕРБ/СДС, откри заедно с кмета на столицата Йорданка Фандъкова иновативна лаборатория за сътрудничество между наука и бизнес. Това съобщиха от пресцентъра на  ПП ГЕРБ . Лабораторията е по инициатива на Института по информационни и комуникационни технологии на БАН с цел задълбочаване на сътрудничеството между БАН и високотехнологичната индустрия на България. \r\nНаучно-индустриалната лаборатория RILab i2030 ще предлага на малките и средни предприятия и високотехнологичната индустрия подкрепа за проекти за индустриални изследвания, съвместни иновационни проекти, обучение на докторанти и специализанти, курсове за повишаване на уменията и квалификацията в новите цифрови технологии. \r\n\"Поздравявам Института по информационни и комуникационни технологии и Института по механика за съвместния проект. Той е пример за връзката между бизнеса и науката, подкрепяйки талантите ни да остават в България и Европа,  научните изследвания да са в полза на ежедневието на хората.  \r\nЛабораторията поставя силен акцент върху цифровите умения. Така дава възможност да покажем силните страни на българските научни изследователи и да насърчим повече млади хора да изберат кариера в науката. Насочен пряко в полза на хората, работещи в малките и средни предприятия, им дава възможността да получат необходимите цифрови умения, да адаптират и запазят работните си места в следствие на цифровата трансформация.  \r\nВръзката с бизнеса е важна - продуктите, които научните изследователи създават, трябва да имат практическо приложение, да бъде подпомагана тяхната комерсиализация. В това е силата на този проект - обединяването на научните изследователи, бизнеса и образованието. В следващия бюджет на ЕС, по програмата Хоризонт Европа ще имаме 100 милиарда евро. За първи път толкова силен бюджет, за да може Европа да затвърждава научните си изследвания и в партньорство с бизнеса и образованието да  \r\nноси ползи от цифровата трансформация\", заяви Мария Габриел", "date": "2019.05.13", "title": "Европейски избори 2019: Мария Габриел откри научно-индустриална лаборатория за цифрова интеграция наука-бизнес-образование"}
{"url": "http://www.focus-news.net/news/2019/05/13/2657201/mon-balgarskiyat-natsionalen-otbor-po-himiya-zavoyuva-edin-zlaten-i-dva-srebarni-medala-za-balgariya-na-olimpiada-v-sankt-peterburg.html", "text": "Българският национален отбор по химия се представи успешно на 53-то издание на Международната Менделееевска олимпиада в Санкт Петербург като спечели един златен и  два сребърни медала. Това съобщиха от пресцентъра на  МОН . Нашият отбор, който участва за петнадесети пореден път в олимпиадата, бе представен от учениците, класирали се на първите четири места на последната Национална олимпиада по химия.  \r\nЗлатен медал  получи Камен Петров, ученик от XII клас на НПМГ \"Акад. Л. Чакалов\", гр. София, а сребърните медали бяха за Дамян Францов от  XI клас на СМГ „Паисий Хилендарски\" - гр. София, и Евгени Стателов от XII клас на ЕГ \"Пловдив\", гр. Пловдив. В отбора участва още и Кристиян Вилхемов от XI клас НПМГ \"Акад. Л. Чакалов\", гр. София. Ръководители на отбора  бяха доц. д-р Христо Чанев и гл. ас. д-р Даниела Цекова. \r\nСъстезателната програма на Менделеевската олимпиада тази година включва два теоретични и един практически кръг. На първия теоретичен кръг участниците работят върху 8 задачи от различни области на химията. На втория теоретичен кръг участниците работят върху материал, структуриран в 5 отделни области на химията - Неорганична, Органична и Аналитична химия, Физикохимия и Химия на живота и полимери. За всяка от тези области са дадени по 3 задачи. Всеки участник си избира задача от съответната област и работи върху нея. Третият , практическият кръг, е синтез - обръщане конфигурацията алфа-аминокиселина и количественото й определяне чрез титриметрия. Максималната оценка, която участниците могат да получат, е 230 точки. \r\nТази година олимпиадата се проведе в град Санкт Петербург, Русия. В състезанието участваха 150 младежи от 29 страни от Европа, Азия и Африка. В надпреварата за първи път се включиха Австрия, Иран, Китай, Сирия, Словакия, Хърватия и Чехия.", "date": "2019.05.13", "title": "МОН: Българският национален отбор по химия завоюва един златен и два сребърни медала за България на олимпиада в Санкт Петербург"}
{"url": "http://www.focus-news.net/news/2019/05/13/2657198/nsi-prez-perioda-yanuari-mart-2019-g-iznosat-na-stoki-ot-balgariya-za-treti-strani-narastva-s-134-v-sravnenie-sas-sashtiya-period-na-predhodnata-godina.html", "text": "През периода януари - март 2019 г. износът на стоки от България за трети страни нараства с 13.4% в сравнение със същия период на предходната година и е на стойност 4 335.0 млн. лева. Това сочи  статистика на Националния статистически институт (НСИ) . Основни търговски партньори на България са Турция, Китай, Сърбия, Съединените американски щати, Руската федерация и Република Северна Македония, които формират 51.4% от износа за трети страни. \r\nПрез март 2019 г. износът на стоки от България за трети страни нараства с 10.4% спрямо същия месец на предходната година и е в размер на 1 460.5 млн. лева. \r\nПрез периода януари - март 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Мазнини, масла и восъци от животински и растителен произход“ (55.3%) и „Храни и живи животни“ (43.1%). Най-голям спад се наблюдава в сектор „Артикули, класифицирани главно според вида на материала“ (5.9%). \r\nВносът на стоки в България от трети страни през периода януари - март 2019 г. се увеличава с 11.2% в сравнение със същия период на 2018 г. и е на стойност 5 506.6 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез март 2019 г. вносът на стоки в България от трети страни нараства с 8.6% спрямо същия месец на предходната година и е в размер на 1 596.7 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - март 2019 г. най-голямо увеличение спрямо същия период на предходната година е отчетено в секторите „Безалкохолни и алкохолни напитки и тютюн“ (53.4%), „Храни и живи животни“ (25.7%) и „Минерални горива, масла и подобни продукти“ (25.7%). Най-голям спад се наблюдава в сектор „Мазнини, масла и восъци от животински и растителен произход“ (17.5%). \r\nВъншнотърговското салдо (износ FOB - внос CIF) на България с трети страни през периода януари - март 2019 г. е отрицателно и е в размер на 1 171.6 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 687.9 млн. лева. \r\nПрез март 2019 г. външнотърговското салдо (износ FOB - внос CIF) с трети страни е отрицателно и е на стойност 136.2 млн. лева. \r\nТърговия със стоки на България с трети страни и ЕС - общо \r\nПрез периода януари - март 2019 г. от България общо са изнесени стоки на стойност 13 942.1 млн. лв., което е с 8.9% повече в сравнение със същия период на предходната година. \r\nПрез март 2019 г. общият износ на стоки възлиза на 4 733.3 млн. лв. и се увеличава с 5.0% спрямо същия месец на предходната година. \r\nПрез периода януари - март 2019 г. общо в страната са внесени стоки на стойност  \r\n15 253.2 млн. лв. (по цени CIF), или с 3.5% повече спрямо същия период на 2018 година. \r\nПрез март 2019 г. общият внос на стоки намалява с 0.1% спрямо същия месец на предходната година и възлиза на 5 113.4 млн. лева. \r\nОбщото външнотърговско салдо (износ FOB - внос CIF) е отрицателно през периода януари - март 2019 г. и е на стойност 1 311.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - март 2019 г. също е отрицателно и е в размер на 264.6 млн. лева.  \r\nПрез март 2019 г. общото външнотърговско салдо (износ FOB - внос CIF) е отрицателно и е на стойност 380.1 млн. лева. По цени FOB/FOB салдото също е отрицателно и е в размер на 61.4 млн. лева.", "date": "2019.05.13", "title": "НСИ: През периода януари - март 2019 г. износът на стоки от България за трети страни нараства с 13.4% в сравнение със същия период на предходната година"}
{"url": "http://www.focus-news.net/news/2019/05/13/2657203/evropeyski-izbori-2019-kandidatite-za-evrodeputati-ot-gerb-ivelina-vasileva-i-zhecho-stankov-shte-otkriyat-predizborna-priemna-v-burgas-na-14-may.html", "text": "На 14 май от 12.30 часа ще бъде открита предизборната приемна на ГЕРБ в Бургас. Шатрата по традиция ще се намира в центъра на града, до Часовника (на ъгъла на улица „Александровска“ и булевард „Богориди“). Това съобщиха от пресцентъра на  ПП ГЕРБ . \r\nНа събитието ще присъстват кандидатите за евродепутати Ивелина Василева и Жечо Станков, областният координатор Димитър Бойчев, народни представители и общински съветници. Те ще се срещнат с жителите на Бургас и ще представят акценти от предизборната платформа на ГЕРБ за предстоящите избори за Европарламент на 26 май 2019 г.", "date": "2019.05.13", "title": "Европейски избори 2019: Кандидатите за евродепутати от ГЕРБ Ивелина Василева и Жечо Станков ще открият предизборна приемна в Бургас на 14 май"}
{"url": "http://www.focus-news.net/news/2019/05/13/2657205/evropeyski-izbori-2019-angel-dzhambazki-vmro-ideyata-za-vavezhdaneto-na-edinna-minimalna-evropeyska-zaplata-se-podnasya-po-nachin-koyto-zabluzhdava-balgarskite-grazhdani.html", "text": "Идеята за въвеждането на единна минимална европейска заплата се поднася по начин, който заблуждава българските граждани. Това каза за  Радио „Фокус“ – Пирин  кандидатът за евродепутат и водач на листата на ВМРО Ангел Джамбазки, който проведе среща с жители и гости на Благоевград. „Европейска минимална заплата какво означава, че Франция ще доплаща за нас? – ако е така, добре, но аз не вярвам да е така. Това е малко спекулация и подлъгва хората, защото минималната заплата би означавала равен стандарт, а в момента в източната и западната част на Европа той е различен, за съжаление. Това да се изравни стандартът. Едва тогава може да се говори за тези финансови инструменти като единна минимална заплата и други такива. В момента не можеш, защото нямаш еднакъв стандарт“, каза ще Джамбазки. По думите му задачата на България е да работи за изравняване стандартите на живот, тоест стандартът на живот у нас да се повиши, за да може хората да живеят по-добре.  \r\n„Другите теми, които ще бъдат много важни и които ни възлагат хората като задача за преследване, са нулева миграция, никакви такива джендър пропаганди под формата на стратегия за детето, Истанбулска конвенция и прочие. Хората са настръхнали и постоянно ни казват, че това се неща, които задължително трябва да отхвърлим и ние сме съгласни с това. Това е наша кауза и наша тема и ние ще си я преследваме, както сме правили до сега“, подчерта Джамбазки.  \r\nКандидатът за евродепутат и водач на листата на ВМРО допълни, че по-рано е имал възможността да разговаря с хора от Благоевград, които са му споделили, че основната тема, която ги притеснява и имат нужда от решаването ѝ на европейско ниво, е „Доходи“. „Смятам, че всички те са абсолютно прави и има как проблемът да се реши като браним българските интереси срещу двойните стандарти. За да има високи доходи, трябва да има и възможност българите да работят. Особено важен в тази връзка е и транспортния сектор. През последните 5 години защитавахме, бранихме транспортния сектор от това да бъде фалиран, разграбен и унищожен. Това като борба трябва да продължи и в следващия мандат на Европейския парламент, затова се надявам, че ще получим подкрепата на българските граждани, защото на тях държа изключително много и то емоционално. За мен тук е кампанията, по много причини. Известно Ви е защо“, отбеляза Джамбазки. Според него това е основната задача на ВМРО – да брани доходите на българските граждани, да могат те да се повишават, да могат хората да работят, да живеят, да печелят добре и да не емигрират. „Жителите на Благоевград ми споделиха и своите притеснения от това да не бъдат затворени университетите, много се страхуват от това, че губят работни места, особено след затварянето на тютюневата фабрика. Така, че това са нормални искания, които са напълно легитимни, които задължително трябва да бъдат чути и трябва да им бъде отговорено“, коментира Джамбазки. \r\nЛивия НИНОВА", "date": "2019.05.13", "title": "Европейски избори 2019: Ангел Джамбазки, ВМРО: Идеята за въвеждането на единна минимална европейска заплата се поднася по начин, който заблуждава българските граждани"}
{"url": "http://www.focus-news.net/news/2019/05/13/2657204/balgarski-uchenitsi-stanaha-prizyori-na-olimpiadata-po-prirodni-nauki-v-portugaliya.html", "text": "Петър Жотев от Софийската математическа гимназия „Паисий Хилендарски”, Красимир Масларов от Националната природо-математическа гимназия и Александър Проданов от Профилираната природо-математическа гимназия в Казанлък спечелиха сребърни медали на XVII-тата олимпиада по природни науки на Европейския съюз EUSO, която се проведе в Алмада, Португалия. Това съобщиха от пресцентъра на  Министерството на образованието и науката . \r\nБронзови медали спечелиха Виктор Гилин от Националната природо-математическа гимназия, Павел Атанасов Николов от Математическа гимназия „Акад. Кирил Попов“ в Пловдив и Васил Николов Николов от Първа частна математическа гимназия в София. \r\nОлимпиадата се проведе във Факултета по природни науки и технологии на Лисабонския университет NOVA в два кръга, а България участва с два отбора по трима ученици на възраст по-малка от 17 години, съгласно регламента на състезанието.  \r\nУчастниците решаваха екипно експериментални задачи с изследователски характер, свързани с качествата на корка като природен материал и използването на ресурсите на океана за добиване на енергия и за опазване на природата.  \r\nБългарски ученици участват в EUSO за дванадесета поредна година. Една от основните цели на инициативата е да стимулира работата с даровити деца от европейската общност, да развива умения за работа в екип и решаване на теоретични и практически задачи в областта на природните науки.", "date": "2019.05.13", "title": "Български ученици станаха призьори на олимпиадата по природни науки в Португалия"}
{"url": "http://www.focus-news.net/news/2019/05/13/2657211/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщиха за  Радио „Фокус“ – Бургас  дежурният на пункта. Няма образувани големи колони на вход и изход за леки и товарни автомобили на пунктовете на българо-турската граница. Преминаването се осъществява без забавяне. \r\nМария КУРТЕВА", "date": "2019.05.13", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/05/13/2657210/mzhg-ima-gotovnost-da-udalzhi-sroka-na-kampaniyata-za-direktni-plashtaniya-s-1-sedmitsa.html", "text": "Към 11.00 часа днес са подадени 93 100 заявления по кампанията за директни плащания 2019 г. Общата очертана площ е около 3,6 млн. хектара или 36 млн. дка. Данните са съпоставими към същата  дата на миналата година. Това съобщиха от пресцентъра на  Министерството на земеделието, храните и горите .  \r\nНезависимо че кампанията върви към приключване, Министерството на земеделието, храните и горите има готовност за удължаването й с 1 седмица до 23 май.  \r\nУдължаването ще бъде възможно, след като излезе регламентът за дерогация от регламент за изпълнение (ЕС) №809/2014 по отношение на крайния срок за подаване на единното заявление за 2019 г. Той се очаква да бъде подписан и публикуван до 15 май в Официалния вестник на Европейския съюз.", "date": "2019.05.13", "title": "МЗХГ има готовност да удължи срока на кампанията за директни плащания с 1 седмица"}
{"url": "http://www.focus-news.net/news/2019/05/13/2657208/kardzhali-31-godishen-mototsikletist-e-postradal-sled-katastrofa-v-krumovgrad.html", "text": "31-годишен мотоциклетист е пострадал след катастрофа в Крумовград. Това съобщиха от   OДМВР-Кърджали  . Около 17.45 ч. на 12 май след отнето предимство в Крумовград „Опел“ с 59-годишен водач блъска 31-годишен мотоциклетист. След преглед във Филиала на спешна помощ в Крумовград мотористът е транспортиран в кърджалийската болница и настанен под наблюдение.", "date": "2019.05.13", "title": "Кърджали: 31-годишен мотоциклетист е пострадал след катастрофа в Крумовград"}
{"url": "http://www.focus-news.net/news/2019/05/13/2657209/haskovo-obshtina-topolovgrad-organizira-zlatna-svatba-na-28-sapruzheski-dvoyki.html", "text": "На поканата на кмета Божин Божинов за отпразнуване на „златна“ сватба тази година  се отзоваха 28 съпружески двойки от Тополовград и селища на общината. Това съобщиха от пресцентъра на  Общината . Веселото събитие се провежда по идея на кметът всяка година в навечерието на Деня на Тополовград. На сватбата присъства заместник-кметът на Общината Маргарита Георгиева, която поздрави съпрузите и им пожела още дълги години здраве и достоен семеен живот. Тя връчи цветя на дамите и бутилка юбилейно вино на мъжете. Радостта на юбилярите споделиха Красимира Ятакчиева – началник отдел „Хуманитарни и социални дейности“ в Общинската администрация и Керанка Кукучева – председател на Пенсионерски клуб „Топола“ – Тополовград. Приятна обстановка, като на истинска сватба, музика, сватбена торта, веселие и много наздравици, белязаха общия празник, за който се погрижиха служители от отдел „Хуманитарни и социални дейности“.  Съпрузите се врекоха отново в любов и вярност и си пожелаха дълъг семеен живот.", "date": "2019.05.13", "title": "Хасково: Община Тополовград организира „златна“ сватба на 28 съпружески двойки"}
{"url": "http://www.focus-news.net/news/2019/05/13/2657212/evropeyski-izbori-2019-ot-16-may-zapochvat-obucheniyata-na-chlenovete-na-sektsionnite-izbiratelni-komisii-v-oblast-kyustendil.html", "text": "От 16 май започват обученията на членовете на секционните избирателни комисии в област Кюстендил. Това каза пред  Радио „Фокус” – Кюстендил  Красимир Петров, председател на Районна избирателна комисия – Кюстендил. По думите му вече е изготвен графикът за обученията, определени са и обучаващите от страна на Районната избирателна комисия. Първите обучения започват на 16 май в общините Трекляно, Рила, Кочериново и Бобошево. Обучението на членовете на секционните избирателни комисии в Кюстендил ще бъде на 20 май в залата на общинския драматичен театър. Предвидени са две последователни обучения, заради големия брой хора, включени в комисиите. В Дупница обучението ще бъде на 22 и 23 май в заседателната зала на общината. На 21 май е обучението за Бобов дол, а на 23 май за Сапарева баня. В Невестино членовете на секционните избирателни комисии ще се обучават на 20 май. \r\nВенцеслав ИЛЧЕВ", "date": "2019.05.13", "title": "Европейски избори 2019: От 16 май започват обученията на членовете на секционните избирателни комисии в област Кюстендил"}
{"url": "http://www.focus-news.net/news/2019/05/13/2657216/evropeyski-izbori-2019-velizar-enchev-v-ruse-v-evroparlamenta-shte-otstoyavam-interesite-na-trudovite-hora-v-balgariya.html", "text": "\"Моята програма е ясна. В Европарламента ще отстоявам интересите на трудовите хора в България- на тези, които изкарват своя хляб с честен труд. В ЕП ще се боря за минимална работна заплата и минимална пенсия, които трябва да са задължителни за всички страни членки на ЕС.\" Това заяви кандидатът за евродепутат Велизар Енчев по време на среща с граждани в Русе, съобщиха от пресцентъра на  Националния съвет на БСП  . \"Управляващите измамиха своите избиратели, ползвайки патриотичния вот, патриотичните нагласи и социалните чувства. Затова аз отстоявам една политическа кауза - кауза анти-ГЕРБ. Не защото ГЕРБ не ми харесват, не защото в ГЕРБ няма качествени хора, а просто, защото това е проект на олигархията\", допълни той. Според Енчев е време да се защити трудът на работниците и да се въведат  \r\nминимална работна заплата и пенсия. \"Точно затова на първо място в нашата \"Визия за Европа\" сме поставили нещо, което е толкова елементарно, а толкова трудно постижимо - минимална работна заплата и минимална пенсия, които да не са под прага на бедността в съответната страна, член на ЕС. Ще се борим това да се приеме като законодателно решение на ЕП\", категоричен е кандидатът за евродепутат. \r\nПо време на срещата си Велизар Енчев заяви, че на тези избори има две политически сили, които могат да вкарат депутати в ЕП - ГЕРБ и БСП. \"Но само гласувайки за БСП, ще може да се свали ГЕРБ от власт и да възстановим страната\", коментира той. Енчев изтъкна пред избирателите, че това, което се случва в последните часове, показва, че ГЕРБ е в политическа конвулсия. Според него  причина за това е изявлението на държавния глава  на срещата му с ЦИК, където той заяви, че комисията трябва да направи всичко възможно да няма този огромен брой недействителни бюлетини, както досега. \"Защото, като член на ЕС, България има най-голям брой недействителни бюлетини спрямо броя на избирателите си, което е пълен абсурд, но е факт. Това е така, защото България се управлява от една шайка, която трябва да бъде победена\", категоричен е Енчев. \r\nВ края на срещата си той коментира и отдаването на Летище \"София\" на турска фирма, като \"още едно доказателство за слугуването на Ердоган\".  \"БСП е най-демократичната партия. Тя има своята сто годишна история, именно благодарение на своя демократизъм. Затова гласувайте в полза на демокрaцията\", призова Велизар Енчев.", "date": "2019.05.13", "title": "Европейски избори 2019: Велизар Енчев в Русе: В Европарламента ще отстоявам интересите на трудовите хора в България"}
{"url": "http://www.focus-news.net/news/2019/05/13/2657215/sport-livarpul-i-borusiya-dortmund-proyavyavat-interes-kam-yulian-brant.html", "text": "Полузащитникът на Байер Леверкузен Юлиан Брант почти сигурно ще напусне клуба през лятото. Интерес към 22-годишния германец проявяват от Ливърпул и Борусия Дортмунд, съобщиха медии. И двата клуба са готови да платят компенсацията за футболиста от Първа Бундеслига, която е на стойност 25 милиона евро. \r\nБранд не планира напускане на Байер Леверкузен, освен ако отборът не успее да се класира за Шампионската лига. Този сезон той изигра за тима 42 мача във всички турнири, като реализира 9 гола и 17 асистенции.", "date": "2019.05.13", "title": "Спорт: Ливърпул и Борусия Дортмунд проявяват интерес към Юлиан Брант"}
{"url": "http://www.focus-news.net/news/2019/05/13/2657214/burgas-33-kanabisovi-rasteniya-i-300-grama-marihuana-sa-izzeti-pri-proverka-na-imot-v-kv-akatsiite.html", "text": "Общо 33 канабисови растения, както и близо 300 грама суха зелена тревна маса (марихуана) са открити и иззети от полицейските служители на Първо Районно управление – Бургас при претърсване на частен дом, разположен на ул. „Марин Дринов“ в кв. „Акациите“. Това съобщиха от  ОДМВР - Бургас . \r\nНа 10 май т.г. служители на реда извършили проверка в едноетажната тухлена постройка, обитавана от 23 годишен криминално проявен бургазлия, като намерили специално пригодена стая, облепена с найлон по стените и оборудвана с инсталации за поддържане на определена температура и влажност на въздуха. В помещението се намирали общо 33 канабисови растения, засяти в саксии и PVC чували, а в съседна стая е открита и около 300 гр. суха зелена тревна маса (марихуана).  \r\nБургазлията е задържан за срок от 24 часа. По случая е образувано досъдебно производство.", "date": "2019.05.13", "title": "Бургас: 33 канабисови растения и 300 грама марихуана са иззети при проверка на имот в кв. „Акациите“"}
{"url": "http://www.focus-news.net/news/2019/05/13/2657218/plovdiv-otnovo-otlozhiha-deloto-sreshtu-d-r-ivan-dimitrov-obvinen-v-ubiystvoto-na-kradets-v-doma-si.html", "text": "Отново отложиха делото срещу д-р Иван Димитров, обвинен в убийството на крадец в дома си, предаде репортер на  Радио „Фокус“ - Пловдив . Причината за отлагането е болест на съдия-докладчика по делото. Рентгенологът се яви в съдебната зала на Пловдивския окръжен съд, но отказа коментар пред журналистите. Засега не е ясно за коя дата ще бъде насрочено следващото заседание, което трябва да е разпоредително. Заседанието се отлага за втори пореден път.  \r\nИ днес десетина души чакаха пред сградата на съда и ръкопляскаха и скандираха „Свобода за д-р Димитров!“. \r\nСпоред обвинителния акт на прокуратурата 49-годишният лекар е превишил пределите на неизбежната самоотбрана. „Фокус“ припомня , че инцидентът стана на 2 март 2018 г. Тогава д-р Димитров застреля с незаконно оръжие в гаража си осъждания за кражби циганин Георги Джевизов, под прякор Жоро Плъха. \r\nСлучаят предизвика широка обществена реакция. Първоначално се смяташе, че лекарят е защитил семейството си, като е застрелял крадеца в дома си. По-късно стана ясно, че жената и детето на д-р Димитров не са били в жилището, а крадецът е бил застрелян в двора, като дори е имало опит за прикриване на деянието. \r\nМеждувременно Парламентът гласува единодушно на първо четене промени в Наказателния кодекс (НК), които дават възможност за освобождаване от наказателна отговорност при неизбежна самоотбрана. \r\nДнес адвокатът на Димитров – Георги Кутрянски коментира, че всяка поправка на закона може да бъде ползвана до решаването на казуса. \r\nЦветана ТОНЧЕВА", "date": "2019.05.13", "title": "Пловдив: Отново отложиха делото срещу д-р Иван Димитров, обвинен в убийството на крадец в дома си"}
{"url": "http://www.focus-news.net/news/2019/05/13/2657213/plovdiv-mazh-e-pregazen-v-niva-kray-selo-bolyarino.html", "text": "Мъж е прегазен в нива край село Болярино. Това съобщиха за  Агенция \"Фокус\"  от  ОДМВР - Пловдив . Сигналът за инцидента е подаден на 12 май след 13.30 ч. Досъдебното производство е под наблюдението на Окръжната прокуратура.  \r\nДеница КИТАНОВА", "date": "2019.05.13", "title": "Пловдив: Мъж е прегазен в нива край село Болярино"}
{"url": "http://www.focus-news.net/news/2019/05/13/2657217/pazardzhik-vazstanoveno-e-dvizhenieto-pri-km-87-na-avtomagistrala-trakiya-v-posoka-burgas.html", "text": "Възстановено е движението при км 87 на автомагистрала \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.05.13", "title": "Пазарджик: Възстановено е движението при км 87 на автомагистрала \"Тракия\" в посока Бургас"}
{"url": "http://www.focus-news.net/news/2019/05/13/2657206/hashim-tachi-imame-podkrepata-na-sasht-za-mirno-sporazumenie-sas-sarbiya.html", "text": "През почивните дни президентът на Косово Хашим Тачи се срещна с американския конгресмен Ед Кейс, след която увери, че най-младата държава на Балканите има подкрепата на САЩ за мирно споразумение със Сърбия, съобщава електронното издание на прищинския ежедневник  Epoka e Re . \r\n„Република Косово остава ангажирана с мира и устойчивата стабилност в региона, като изгражда добри отношения със съседите и работи за окончателното мирно споразумение със Сърбия. Ние се радваме на пълната подкрепа на САЩ за тази цел”, привежда изданието думите на Тачи. \r\nАмериканският конгресмен се срещна и с премиера на Косово Рамуш Харадинай. Последният заяви, че американският конгресмен е потвърдил, че САЩ остават непоколебим партньор на Косово.  Тереза Герова", "date": "2019.05.13", "title": "Хашим Тачи: Имаме подкрепата на САЩ за мирно споразумение със Сърбия"}
{"url": "http://www.focus-news.net/news/2019/05/13/2657224/burgas-dvizhenieto-se-osashtestvyava-v-izprevarvashtata-lenta-po-avtomagistrala-hemus-pri-km-361-v-rayona-na-kaspichan-v-posoka-sofiya-poradi-patnotransportno-proizshestvie.html", "text": "Движението се осъществява в изпреварващата лента по автомагистрала „Хемус“ при км 361 в района на Каспичан в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на „Пътна полиция“.", "date": "2019.05.13", "title": "Бургас: Движението се осъществява в изпреварващата лента по автомагистрала „Хемус“ при км 361 в района на Каспичан в посока София поради пътнотранспортно произшествие"}
{"url": "http://www.focus-news.net/news/2019/05/13/2657207/pazardzhik-okrazhniyat-sad-osadi-na-2-5-godini-lishavane-ot-svoboda-kmeta-na-obshtina-septemvri-marin-rachev-za-ukrivane-na-danatsi.html", "text": "Окръжният съд в Пазарджик призна за виновен и осъди на 2 години и 6 месеца лишаване от свобода с 4 години изпитателен срок кмета на Община Септември Марин Рачев за укриване на данъци, предаде репортер на  Радио \"Фокус\" - Пазарджик . Съдът посочи, че през периода 14 февруари 2005 - 5 април 2007 година в качеството си на едноличен търговец и при условията на продължаващо престъпление, Марин Рачев е избегнал плащането на данъци в особено големи размери - 118 923 лева. Освен това е потвърдил неистина в Данъчни декларации. Освен наложеното му наказание съдът го осъди да заплати 115 106 лева в едно със законовата лихва от 2006 година до сега, а също и разноси по делото в размер на 6 034 лева. Присъдата може да се обжалва в 15-дневен срок пред Апелативен съд-Пловдив. \r\nВаня НИКОЛОВА", "date": "2019.05.13", "title": "Пазарджик: Окръжният съд осъди кмета на община Септември Марин Рачев на 2, 5 години лишаване от свобода за укриване на данъци"}
{"url": "http://www.focus-news.net/news/2019/05/13/2657220/andriyan-petrov-zam-oblasten-upravitel-na-smolyan-izvarshva-se-postoyanen-monitoring-na-yazovirite-i-rekite-v-oblastta-nivata-im-sa-niski-i-imat-svobodni-obemi.html", "text": "Непрекъснато извършваме мониторинг на  състоянието на реките и язовирите в област Смолян. Това каза за  Радио „Фокус“ – Смолян  Андриян Петров – заместник областен управител на Смолян. „Преходът между зимата и пролетта в региона стана плавно тази година и нямаше притеснения покрай снеготопенето и ситуацията към момента е спокойна. Има достатъчно свободни обеми в язовирите, а нивата на реките са ниски. Очакваните количества валежи през следващите няколко дни не са чак толкова притеснителни, за да очакваме рязко повишаване на нивата. Това, което имаме като информация ни дава достатъчно основание да гледаме малко по-нормално на нещата и засега има достатъчно свободни обеми във водоемите в региона“, поясни Петров. \r\nТой отбеляза, че почистванията на речните корита на стават толкова лесно. По думите на Петров, те изискват съгласуване и разработване на проекти, както през миналата година по проект на Областна администрация – Смолян бе почистено коритото на река Черна в урбанизираната територия в чертите на Смолян. „Това се съгласува с Басейнова дирекция, след това се изготвят проекти за завършване на дейностите, обявяват се поръчки за избор на изпълнители. На много места в страната в момента за съжаление тези поръчки са компрометирани, тъй като има обжалвания и това отново ще доведе до протакане във времето и невъзможност. Иначе самите общини в урбанизираните територии имат задание да извършват подобни почиствания на речните корита. Извън тези територии ние предприемаме определени действия. Областният управител има в тази насока заложени дейности, които се надяваме тази година да се реализират, но всичко е по-дълъг процес и съгласуване на различни нива“, допълни Андриян Петров. \r\nТой припомни, че през изминалата седмица се проведени две работни срещи с всички институции, имащи отношение към падналите дървета в сервитутите на пътя, както и почистването на пътищата в областта от пясъка, с който са обработвани пътищата през зимата. „Предстоят балове и хубави моменти за младите хора и затова искаме да предприемем превантивни действия, за да изчистим сервитутите и пътищата, за да предотвратим инциденти“, отбеляза Петров. Той добави, че тази седмица ще се работи доста активно по направленията Пампорово – Чепеларе и Превала – Стойките. \r\nНели ГЕРГЬОВСКА", "date": "2019.05.13", "title": "Андриян Петров, зам. областен управител на Смолян: Извършва се постоянен мониторинг на язовирите и реките в областта, нивата им са ниски и имат свободни обеми"}
{"url": "http://www.focus-news.net/news/2019/05/13/2657222/evropeyski-izbori-2019-veliko-tarnovo-v-dve-obshtini-ot-oblastta-sa-razkriti-podvizhni-izbiratelni-sektsii-za-hora-v-neravnostoyno-polozhenie.html", "text": "В две общини от областта са разкрити подвижни избирателни секции за хора в неравностойно положение. Срокът за подаване на заявления изтече на 11 май, като преносими урни ще има в общините Горна Оряховица и Сухиндол. Това съобщи за  Радио „Фокус“ – Велико Търново  Десислава Йонкова, председател на Районната избирателна комисия. Тя уточни, че хората, които имат някакви двигателни затруднения, могат да подават заявки да гласуват с подвижни кутии в посочените населени места до 20 май. Единственото условие, за да бъде удовлетворено желанието им е да предоставят решение на ТЕЛК или НЕЛК за заболяването си. „Към настоящия момент във всички общини в област Велико Търново има разкрити секции и Районната избирателна комисия е назначила техните членове.  Общият брой на секциите е 409. Те са както следва по общини – Велико Търново има 139, в Горна Оряховица – 66, Стражица – 24, Златарица – 13, Елена – 25, Полски Тръмбеш - 21, Свищов – 55, Лясковец – 18, Сухиндол – 8 , Павликени – 41“, каза още Деси Йонкова. Тя припомни, че е изтекъл и другия важен срок – за гласуване по настоящ, а не по постоянен адрес. Това означава, че вече е ясен крайният вариант на избирателните списъци за предстоящите европейски избори във Великотърновска област. \r\nЛуиза ТРАНЧЕВА", "date": "2019.05.13", "title": "Европейски избори 2019: Велико Търново: В две общини от областта са разкрити подвижни избирателни секции за хора в неравностойно положение"}
{"url": "http://www.focus-news.net/news/2019/05/13/2657223/plovdiv-60-godishen-mazh-e-obvinen-za-intsidenta-v-niva-kray-selo-bolyarino.html", "text": "60-годишен мъж е обвинен за инцидента в нива край село Болярино. Това съобщиха от пресцентъра на  Апелативна прокуратура - Пловдив . Мъжът с инициали Д.П. е кипърски гражданин. Привлечен е като обвиняем от Окръжна прокуратура - Пловдив по досъдебно производство за това, че на 11 май 2019 г., в землището на село Болярино, област Пловдив, при управление на товарен автомобил, е нарушил правилата за движение и  умишлено е причинил смърт на 30-годишен с инициали П.Г. От прокуратурата уточняват, че това е престъпление по чл. 342 ал. 3 буква „В“ във вр. чл. 342 ал.1 от Наказателния кодекс.  \r\nДо момента е установено, че около полунощ на горепосочената дата,  в землището на село Болярино, област Пловдив, трима мъже селото, при опит за извършване на кражба на люцерна или на селскостопански животни от ферма, били забелязани от собственика Д.П.  След като ги видял, той се качил в автомобила си и ги подгонил, като в този момент тримата мъже се разбягали в различни посоки. На около 600 метра от фермата, обвиняемият Д.П. успял да застигне единия от тях – П.Г., на 30 г., като го блъснал с автомобила си. Пострадалият П.Г. е починал вследствие на нараняванията при пътнотранспортното произшествие.  Обвиняемият Д.П. е задържан за срок от 72 часа с постановление на наблюдаващия прокурор от Окръжна прокуратура-Пловдив. Разследването по случая продължава.", "date": "2019.05.13", "title": "Пловдив: 60-годишен мъж е обвинен за инцидента в нива край село Болярино"}
{"url": "http://www.focus-news.net/news/2019/05/13/2657225/pochina-poetat-manol-manolov.html", "text": "Напусна ни поетът Манол Манолов. Той е автор на стихосбирките „Небе от пръст“, „Библейски сонети“, „Нищо трайно“ и на сборниците с фрагменти и миниатюри „Луди за връзване“ (в съавторство със сина му Никола) и „Развързани луди“. Редактор е на повече от 30 книги, съобщиха от пресцентъра на  Община Бургас .  \r\nМанол Манолов е роден на 15 август 1952 г. в село Габър, Бургаска област. Завършил е Великотърновския университет „Св. св. Кирил и Методий“, специалност „Български език и литература“. В своето творчество Манол Манолов прекрачи границите на познатото в българската религиозна поезия с приземяването на божественото, с издигането на земното, с общуването без гордост с познатото и с непознатото.  \r\nМанол Манолов искаше поезията да се чете, както се влиза в храм – смирено, с доверие, с обич и вяра. С библейските си сонети той смирено бе коленичил пред Бог. Същевременно го болеше за неумението на човека да бъде богоравен и щастлив в днешния свят.  \r\nКметът Димитър Николов изказва своите съболезнования на близките и приятелите на Манол Манолов и скърби, че Бургас изгуби един ярък творец.", "date": "2019.05.13", "title": "Почина поетът Манол Манолов"}
{"url": "http://www.focus-news.net/news/2019/05/13/2657221/fokus-makedoniya-silni-dazhdove-obhvanaha-bosna-i-hertsegovina.html", "text": "Силни дъждове обхванаха северозападната част на Босна и Херцеговина, където реките преляха и предизвикаха наводнения в Приедор и Босненски Нови, предава  македонският „Фокус“ . \r\nВ Приедор бе съобщено за около 200 наводнени жилищни сгради заради преливането на река Пухарска, приток на Сана. Заради огромното количество дъжд, което падна в последното денонощие, преля и река Йошавска, в резултат на което е нарушено движението по един от главните пътища в района.  \r\nДъждът започна да пада в следобедните часове на неделя, последван от гръмотевична буря. По данни на германско издание в Подкозарие край Баня Лука са паднали над четири хиляди гръмотевици.  \r\nОчаква се обилните валежи в страната да продължат.  \r\nВ Хърватия също имаше буря. Изкоренени дървета, счупени клони по улиците и съборени покриви са част от картината, с която осъмнаха жителите на Загреб. \r\nДвижението на няколко места в хърватската столица бе прекъснато, не се движат и автобусите по няколко линии. Местни медии съобщават, че в рамките на нощта пожарникарите са се отзовали на 150 сигнала.  \r\nПолицията издаде предупреждение към гражданите да излизат от домовете си, ако не е наложително, и да избягват престоя на открито. „Поради силния вятър, който днес духа в Загреб и Загребския окръг, се препоръчва гражданите да не излизат навън, ако не е наложително. Това важи особено за деца и възрастни. Препоръчваме гражданите да използват обществения транспорт. Също така призоваваме гражданите да не пътуват до планинските райони“, се казва в изявлението. \r\nМетеоролозите от целия регион обявиха силни валежи през следващите два дни и предупредиха за опасност от наводнения. В Сърбия също алармираха за предстоящите обилни валежи. В сила остават оранжеви и червени предупредителни кодове за лошо време. Тереза Герова", "date": "2019.05.13", "title": "„Фокус“ (Македония): Силни дъждове обхванаха Босна и Херцеговина"}
{"url": "http://www.focus-news.net/news/2019/05/13/2657219/ministar-danail-kirilov-podpisa-dogovor-mezhdu-kazahstan-i-balgariya-za-transfer-na-osadeni-litsa.html", "text": "Министърът на правосъдието Данаил Кирилов и генералният прокурор на Казахстан Гизат Нурдаулетов подписаха Договор за трансфер на осъдени лица между Република България и Република Казахстан, съобщиха от  пресцентъра на министерството. \r\nДоговорът дава възможност лицата, осъдени на лишаване от свобода, да изтърпяват наказанието в тяхната държава по произход, като по този начин се постига по-ефективно превъзпитание и социална рехабилитация на лишените от свобода.    \r\nДоговорът посочва централните органи, условията и процедурите по трансфера, включително необходимите документи, съгласията на осъдилата и изпълняващата държава, както и на осъденото лице, отказа от трансфер, въпросите за изпълнението на наказанието в изпълняващата държава, амнистията, помилването, както и въпроси относно действието на договора. \r\nГенералния прокурор г-н Гизат Нурдаулетов увери министъра на правосъдието, че българските органи винаги могат да разчитат на пълно съдействие от тяхна страна. \r\nПодписаният Договор е изготвен в съответствие с установените международни стандарти за трансфер на осъдени лица и при отчитане на особеностите на националните правни системи на България и Казахстан.  \r\nМинистърът и генералният прокурор споделиха, че с подписа си днес са сложили един добър финал на изграждане на системата от договори в сферата на правното сътрудничество по наказателни дела между двете страни. В момента между България и Казахстан са подписани и се прилагат сключените през 2014 г. Договор за правна помощ по наказателни дела и Договор за екстрадиция, които създават условия за ефективно преследване и наказване на извършителите на престъпления.", "date": "2019.05.13", "title": "Министър Данаил Кирилов подписа договор между Казахстан и България за трансфер на осъдени лица"}
{"url": "http://www.focus-news.net/news/2019/05/13/2657231/evropeyski-izbori-2019-75-sa-sazdadenite-izbiratelni-sektsii-v-obshtina-dupnitsa.html", "text": "75 са създадените избирателни секции в община Дупница. Това съобщиха за  Радио „Фокус” – Кюстендил  от Община Дупница. Секциите са създадени със заповед на кмета на Общината инж. Методи Чимев. 51 ще бъдат местата за гласуване в общинския център, а останалите са разпределени в селата. Предвидено е разкриването на три секции в лечебните заведения на територията на града, но това може да стане, ако са спазени изискванията на чл. 9 ал. 8 от Изборния кодекс. Определени са и две секции за гласуване на хора с увреждания на опорно-двигателния апарат. Те ще бъдат отворени в Спортната зала на Дупница. \r\nВенцеслав ИЛЧЕВ", "date": "2019.05.13", "title": "Европейски избори 2019: 75 са създадените избирателни секции в община Дупница"}
{"url": "http://www.focus-news.net/news/2019/05/13/2657229/glavniyat-prokuror-sotir-tsatsarov-se-sreshtna-s-generalniya-prokuror-na-kazahstan-gizat-nurdauletov.html", "text": "Главният прокурор на Република България Сотир Цацаров се срещна с генералния прокурор на Република Казахстан Гизат Нурдаулетов. Това съобщиха от  пресцентъра на Прокуратура.  Предмет на разговор между двамата бяха двустранното сътрудничество по наказателноправни въпроси, трансграничната престъпност и противодействие на тероризма. Генералният прокурор на Казахстан е на посещение в София по покана на министъра на правосъдието г-н Данаил Кирилов за подписване на договор за трансфер на осъдени лица между Република България и Република Казахстан.", "date": "2019.05.13", "title": "Главният прокурор Сотир Цацаров се срещна с генералния прокурор на Казахстан Гизат Нурдаулетов"}
{"url": "http://www.focus-news.net/news/2019/05/13/2657232/pleven-30-godishen-mazh-e-postradal-pri-pozhar-v-predpriyatie-v-zemlishteto-na-selo-malchika.html", "text": "30-годишен мъж е пострадал при пожар в предприятие в землището на село Малчика. Това съобщиха от  ОДМВР- Плевен  . На 12 май в Оперативен център при РДПБЗН - Плевен е съобщено за пожар в котелно помещение в предприятие за преработка и топене на патешка мас в землището на село Малчика. Незабавно са изпратени служители от РС ПБЗН - Левски за потушаване на пожара. На пострадалия служител е оказана медицинска помощ.  Причина за инцидента е техническа неизправност - искра в ел. мотор. В пламъците са унищожени 420 кв.м покривна конструкция и два котела. Спасени са три товарни и тежкотоварни автомобила, два мотокара и животинска мазнина – 80 тона.", "date": "2019.05.13", "title": "Плевен: 30-годишен мъж е пострадал при пожар в предприятие в землището на село Малчика"}
{"url": "http://www.focus-news.net/news/2019/05/13/2657227/evropeyski-izbori-2019-ot-nachaloto-na-predizbornata-kampaniya-e-podadena-edna-zhalba-v-rayonna-izbiratelna-komisiya-kyustendil.html", "text": "От началото на предизборната кампания е подадена една жалба в Районна избирателна комисия – Кюстендил. Това съобщиха за  Радио „Фокус” – Кюстендил  от Комисията. Жалбата е разгледана на заседание на комисията и вече има произнасяне по нея. Тя касае съставите на секционните избирателни комисии на територията на община Трекляно, които вече са назначени от страна на Районна избирателна комисия – Кюстендил. Комисията е установила, че подадената жалба е извън срока, предвиден в Изборния кодекс за обжалване на взетото вече решение за назначаване на съставите на СИК на територията на община Трекляно. От друга страна от представеното пълномощно е установено, че жалбоподателя няма право да подава жалби до Районна избирателна комисия в Десети район – Кюстендилски. Поради тази причина Районна избирателна комисия се е произнесла за недопустимост на жалбата. \r\nВенцеслав ИЛЧЕВ", "date": "2019.05.13", "title": "Европейски избори 2019: От началото на предизборната кампания е подадена една жалба в Районна избирателна комисия – Кюстендил"}
{"url": "http://www.focus-news.net/news/2019/05/13/2657230/evropeyski-izbori-2019-kandidatite-za-evrodeputati-ot-listata-na-bsp-za-balgariya-shte-posetyat-oblastite-vratsa-pleven-sofiya-oblast-plovdiv-pazardzhik-smolyan-sofiya-ruse.html", "text": "На 14 май 2019г. (вторник) кандидатите за евродепутати от листата на \"БСП за България\" ще посетят областите Враца, Плевен, София-област, Пловдив, Пазарджик, Смолян, София, Русе. Това съобщиха от пресцентъра на  Националния съвет на БСП .  Враца \r\nВ 13:30 часа, в град Бяла Слатина, Елена Йончева и Мариела Модева ще проведат среща с граждани в Културния дом. В 15:45 часа, те ще се срещнат с кмета на Мездра Генади Събков в общината. В 16:00 часа, кандидатите за евродепутати ще се срещнат с граждани в Дома на железничаря.  В 18:00 часа, при рекламната шатра при клуба на БСП във Враца, Елена Йончева и Мариела Модева ще дадат пресконференция. В 18:30 часа, в Драматичния театър, те ще се срещнат с обществеността. Плевен \r\nВ 14:00 часа, в читалището на с. Драгаш войвода, Румен Гечев ще се срещне с жители. В 17:00 часа, той ще се срещне с жители на село Горни Дъбник в читалището.  В 18:00 часа, в град Плевен, Румен Гечев ще се срещне с обществеността в зала „Катя Попова”.  София област \r\nВ 10:00 часа,  пред Паметника „Кръста” в град Самоков, Момчил Неков и Крум Дончев ще почетат годишнина от Освобождението на Самоков от турско робство.  Пловдив  \r\nВ 10:00 часа, в Пенсионерския клуб на с. Йоаким Груево, Иван Кръстев и Тодор Стоилов ще проведат среща с жители. В 15:00 часа, в град Пловдив, кандидатите за евродепутати ще се срещнат със Съюза на глухите. В 18:00 часа, те ще участват в дискусия: „Икономика на ЕС, заетост и доходи” в БСП-Район Северен.  Пазарджик \r\nВ 11:00 часа, в читалището на с. Лисичово, Деница Златева ще проведе среща с жители. В 13:00 часа, тя ще се срещне с жители на с. Калугерово. В 15:00 часа, кандидатът за евродепутат ще проведе среща с ръководството на фирма „Брокс” в Пазарджик.  В 18:00 часа, тя ще се срещне с обществеността в Младежкия дом.  Смолян \r\nВ 11:00 часа, в с. Борино, Петър Витанов ще се срещне с жители. В 13:30 часа, в хотел „Орлец” в село Буйново, той ще проведе среща с жители. В 17:00 часа, кандидатът за евродепутат ще се срещне с жители в ресторанта на село Виево.  София \r\nВ 10:00 часа в Дома на Европа, д-р Десислав Тасков ще участва в дискусия по здравеопазване. В 18:00 часа, в район Красна поляна, Цветелина Пенкова ще се срещне с граждани.  Русе \r\nВ 10:30 часа, в село Ветово, в клуб „Шарено перо”, Сергей Станишев и Валери Жаблянов ще се срещнат с жители. В 13:30 часа, в Салона на кооперацията в село Бръшлен, те ще проведат среща с обществеността. В 16.30 часа, в гр. Русе при шатрата в Парка на младежта, Сергей Станишев и Валери Жаблянов ще дадат пресконференция. В 18:00 часа, кандидатите за евродепутати ще присъстват на представянето на книгата на Велислава Дърева в Дом на учените.", "date": "2019.05.13", "title": "Европейски избори 2019: Кандидатите за евродепутати от листата на \"БСП за България\" ще посетят областите Враца, Плевен, София-област, Пловдив, Пазарджик, Смолян, София, Русе"}
{"url": "http://www.focus-news.net/news/2019/05/13/2657226/dimitar-popov-bdzp-gotse-delchev-vrabchetata-sa-namaleli-s-30-za-poslednite-10-godini.html", "text": "Врабчетата са намалели с 30% за последните 10 години. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев. Той посочи, че за трета поредна година организират инициатива „Ние, броим врабчетата“. По думите му инициативата се провежда от „Българско дружество за защита на птиците“ – Гоце Делчев и е под името „Ние, броим врабчетата“, като в нея участват доброволци.  \r\n„Искам да оспоря мнението на хората, които мислят, че специално се заплаща, за да се броят врабчетата. Кампанията се осъществява основно от доброволци, чиято цел е да се броят врабчета в рамките на 10 минути в точно определен ден“, посочи Димитър Попов. По думите му доброволците сами избират мястото като ние съветваме това място да е едно и също през всичките години. „Имаме доброволци, които ще се включат в инициативата за трета поредна година. Не става дума за някакво точно броене на врабчетата, защото ние не искаме точна цифра, а искаме да разберем кои врабчета преобладават и кои места предпочитат“, каза още Попов. Той коментира, че по този начин по-лесно ще се запознаят със заплахите за врабчетата. „Разбрахме, че врабчетата избягват големите населени места и се придържат към по-малките като причината за това е шума, тъй като те не могат да чуват гласовете на своите малки и съответно не могат да ги нахранят. Това е причината те да умират от глад“, добави Димитър Попов. \r\nДенис НИКИФОРОВ", "date": "2019.05.13", "title": "Димитър Попов, БДЗП – Гоце Делчев: Врабчетата са намалели с 30% за последните 10 години"}
{"url": "http://www.focus-news.net/news/2019/05/13/2657233/pazardzhik-v-selo-menenkyovo-beshe-otkrita-vazstanovenata-sled-pozhara-prez-2016-g-sgrada-na-nch-sv-sv-kiril-i-metodiy-1910.html", "text": "В село Мененкьово беше открита възстановената след пожара през 2016 г. сграда на НЧ „Св. св. Кирил и Методий - 1910“, съобщиха от  Община Белово . Приветствие отправи кметът на с. Мененкьово Иван Адов. Поздравления поднесоха и кметът на Община Белово инж. Костадин Варев и зам.-министъра на културата Амелия Гешева. Празникът продължи с водосвет за здраве и благоденствие и с официално прерязване на лентата от кмета на селото Иван Адов, кмета на Община Белово инж. Костадин Варев, народния представител Даниела Малешкова и зам.-министъра на културата  Амелия Гешева.  \r\nГостите имаха възможността да разгледат изложбата в фоайето на читалището, отразяваща историята на читалищното дело в селото и да видят оцелелите от пожара – национален трибагреник и пиано.  \r\nДобра поличба е, че щъркелите се завърнаха и изградиха наново изгорялото си гнездо на същото място, на покрива на читалището. Събитието бе отбелязано с голям общоселски празник, в който участваха всички самодейни състави от читалищата на територията на общината.", "date": "2019.05.13", "title": "Пазарджик: В село Мененкьово беше открита възстановената след пожара през 2016 г. сграда на НЧ „Св. св. Кирил и Методий - 1910“"}
{"url": "http://www.focus-news.net/news/2019/05/13/2657235/pleven-ogranicheno-e-dvizhenieto-po-patya-yasen-disevitsa-petarnitsa-katunets-zaradi-remont.html", "text": "Ограничено е движението по пътя Ясен – Дисевица – Петърница – Катунец заради ремонт. Това съобщиха за  Радио „Фокус“  от Областно пътно управление - Плевен. Срокът на ремонта е до 16 юни. Обходният маршрут е през уличната мрежа на с. Ясен. Температурите в областта са между 20° и 25° и се очакват валежи в следобедните часове. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли.", "date": "2019.05.13", "title": "Плевен: Ограничено е движението по пътя Ясен – Дисевица – Петърница – Катунец заради ремонт"}
{"url": "http://www.focus-news.net/news/2019/05/13/2657236/pazardzhik-61-godishen-mazh-e-zaginal-pri-paten-intsident-na-izhoda-na-panagyurishte.html", "text": "Водач на лек автомобил е загинал при пътен инцидент на изхода на Панагюрище, съобщиха от  ОДМВР - Пазарджик . Тежката катастрофа станала снощи малко преди 19.00 часа на изхода на Панагюрище в посока Пазарджик. 61-годишният мъж с инициали Д.Ш. от Пловдив бил зад волана на лек автомобил „Пежо“. Той загубил управлението над автомобила и напуснал пътното платно. В резултат на това колата се преобърнала в страни от пътя, а Д.Ш. изпаднал от купето и бил премазан от автомобила. На мястото е извършен оглед от дежурна група при РУ - Панагюрище. Тялото е транспортирано за аутопсия в „Съдебна медицина“ - Пазарджик. Изясняват се обстоятелствата довели до възникване на тежкия инцидент, води се дознание.", "date": "2019.05.13", "title": "Пазарджик: 61-годишен мъж е загинал при пътен инцидент на изхода на Панагюрище"}
{"url": "http://www.focus-news.net/news/2019/05/13/2657240/mvr-2-dushi-sa-zaginali-11-sa-raneni-pri-9-katastrofi-v-stranata-prez-izminaloto-denonoshtie.html", "text": "2 души са загинали, 11 са ранени при 9 катастрофи в страната през изминалото денонощие. Това съобщиха от пресцентъра на  МВР . На територията на столицата са станали 26 леки пътнотранспортни произшествия.  В София не са регистрирани тежки инциденти, няма ранени и загинали хора.", "date": "2019.05.13", "title": "МВР: 2 души са загинали, 11 са ранени при 9 катастрофи в страната през изминалото денонощие."}
{"url": "http://www.focus-news.net/news/2019/05/13/2657237/sport-rakovodstvoto-na-braytan-uvolni-menidzhara-na-tima-kris-hyutan.html", "text": "Само няколко часа след края на кампанията във Висшата лига, ръководството на Брайтън уволни мениджъра на тима Крис Хютън. Причината е слабото представяне на отбора, който бе на път да изпадне от Английската Висша лига.  \r\nБрайтън завършиха сезона на последното, 17-то място. През 2019 година отборът спечели едва 11 точки в общо 18 двубоя.", "date": "2019.05.13", "title": "Спорт: Ръководството на Брайтън уволни мениджъра на тима Крис Хютън"}
{"url": "http://www.focus-news.net/news/2019/05/13/2657239/kyustendil-obshtinata-otpuska-3-000-leva-za-izgrazhdashtiya-se-hram-sv-uspenie-bogorodichno-v-selo-novi-chiflik.html", "text": "Общината отпуска 3 000 лева за изграждащия се храм „Св. Успение Богородично” в село Нови чифлик. Това съобщиха за  Радио „Фокус” – Кюстендил  от Общински съвет – Кюстендил. Отпускането на финансовата помощ става след решение на съветниците в града. Със сумата ще се даде възможност за довършване на ремонтните дейности на храма – изографисване на иконостаса, довършване на камбанарията и други строително и монтажни дейности. Обектът е капиталов трансфер и вече е включен в поименния списък за капиталови разходи по бюджета на Община Кюстендил за настоящата година, а източникът на финансиране са собствени приходи.  \r\nИзграждането на черквата е започнало през 2010 година. Досега в селото, в което живеят около 170 души, няма църква. Новият храм се строи в близост до каменен оброк, намиращ се в двора на закритото селско училище. Оброкът е единственото място в селището, където местните хора се събират, за да почитат християнските празници, да отбележат събора на селото и традиционните си родови срещи. \r\nВенцеслав ИЛЧЕВ", "date": "2019.05.13", "title": "Кюстендил: Общината отпуска 3 000 лева за изграждащия се храм „Св. Успение Богородично” в село Нови чифлик"}
{"url": "http://www.focus-news.net/news/2019/05/13/2657238/gabrovo-5-godishno-dete-e-postradalo-pri-katastrofa-v-selo-mlechevo.html", "text": "5-годишно дете е пострадало при катастрофа в село Млечево, съобщиха от  ОДМВР – Габрово . Сигналът за инцидента е получен малко преди 18.00 часа на 12 май в Районното управление в Севлиево. Лек автомобил „Фолксваген пасат“ с ловешка регистрация, управляван от 39-годишен жител на Троян, е блъснал пресичащо 5-годишно дете. Водачът на колата е изпробван за употреба на алкохол с техническо средство, което е отчело нулев резултат. Пострадалото дете е прегледано в ЦСМП – Севлиево и освободено с охлузна рана на главата, без опасност за живота. По случая е взето административно отношение.", "date": "2019.05.13", "title": "Габрово: 5-годишно дете е пострадало при катастрофа в село Млечево"}
{"url": "http://www.focus-news.net/news/2019/05/13/2657228/mariya-zaharova-programata-na-pregovorite-lavrov-pompeo-v-sochi-ne-e-promenena.html", "text": "Няма промени в програмата за преговорите между министъра на външните работи на Руската федерация Сергей Лавров и държавният глава на САЩ Майк Помпео в Сочи, въпреки съкращаването на визитата на американския дипломат в Москва. Това увери говорителят на МВнР на Русия Мария Захарова, предава  TACC . \r\n„Няма изменения в преговорите на министрите в Сочи“, потвърди Захарова. \r\nПомпео трябваше да пристигне в Москва на 13 май, откъдето да отпътува за черноморския курорт Сочи. Вместо това обаче първият дипломат на Вашингтон пристигна в Брюксел за консултации с представители на Европейския съюз по въпроса за ядреното споразумение с Иран. Тереза Герова", "date": "2019.05.13", "title": "Мария Захарова: Програмата на преговорите Лавров-Помпео в Сочи не е променена"}
{"url": "http://www.focus-news.net/news/2019/05/13/2657242/elka-dimova-zam-kmet-na-dobrich-goreshto-preporachvam-na-predsedatelya-na-obshtinskiya-savet-mnenieto-na-po-gorna-sadebna-instantsiya-vav-vrazka-s-naredbata-za-mestni-danatsi-i-taksi.html", "text": "Горещо препоръчвам на председателя на Общинския съвет на Добрич да се обърне за мнение към по-горна инстанция във връзка с решение на съда по жалба на областния управител на Добрич относно Наредбата за местни данъци и такси. Това заяви зам.-кметът с ресор „Финанси и общинска собственост“ Елка Димова, предаде кореспондент на  Радио „Фокус” – Варна . „На първо място, в страната 264 общини трябваше до края на януари да приемат тези наредби за промяна на данъците. Всичките общини приеха такива наредби. 38 областни управители с целите си юридически екипи ги гледаха и само един областен управител реши, че по процедурата за приемане на тази наредба има някакви проблеми. В нашата област бяха атакувани в съда четири такива наредби за нарушения на процедурата. Основният аргумент на областния управител беше, че не е извършена и публикувана оценка на въздействието на наредбата. Съдът категорично отхвърля в своето решение, т.е. не се изисква такава оценка на въздействието, което беше и нашият сериозен аргумент да считаме, че сме спазили закона, непубликувайки такава оценка на въздействието“, коментира Елка Димова.  \r\nТя допълни, че всеки, който прочете решението на съда, ще види че то влиза в сферата на субективната преценка, доколко анализът и мотивите, които са публикувани като необходимост за извършване на промяна в наредбата, са достатъчни, пълни и аргументирани. „Ако в тази посока председателят на Общинският съвет реши да се обърне към по-горна станция, Общината счита, че тези аргументи биха били оборени\", отбеляза още Елка Димова. „Анализът, който е направен, напълно съответства на нивото на промяна, което е направено в Наредбата, защото на практика с нея се запазват съществуващи размери на данъка, добавят се две нови категории автомобили, които не са съществували досега, така че това изискване на съда за задълбочен анализ, платежоспособност на гражданите, на социална поносимост на данъка и т. н., чудесни са като аргументи, но в случая според мен не са приложими конкретно за тези промени за тази наредба. Аз лично мога да кажа, че съм доволна от решението на първа инстанция, защото основният аргумент на областния управител беше отхвърлен. Мисля, че на следваща инстанция ще се поздравим с успех, ако това се случи, но това е решение на председателя на Общинския съвет дали ще продължи напред“, каза още зам.-кметът.  \r\nЖулиета НИКОЛОВА", "date": "2019.05.13", "title": "Елка Димова, зам.-кмет на Добрич: Горещо препоръчвам на председателя на Общинския съвет мнението на по-горна съдебна инстанция във връзка с Наредбата за местни данъци и такси"}
{"url": "http://www.focus-news.net/news/2019/05/13/2657246/plovdiv-56-godishna-zhena-e-v-bolnitsa-sled-katastrofa-v-selo-milevo.html", "text": "56-годишна жена е в болница след катастрофа в село Милево. Това съобщиха за  Радио „Фокус“ – Пловдив  от Областната дирекция на МВР. Към 13.00 часа на 12 май на кръстовище са се сблъскали лек автомобил „Опел“ с 20-годишен водач и лек автомобил „ВАЗ“, управляван от 56-годишна жена, която е пострадала. Двамата участници са тествани с апарати за употреба на алкохол, а младежът – и за наркотични вещества. Резултатите са отрицателни. Причините и обстоятелствата около катастрофата се изясняват от служители на РУ – Асеновград.", "date": "2019.05.13", "title": "Пловдив: 56-годишна жена е в болница след катастрофа в село Милево"}
{"url": "http://www.focus-news.net/news/2019/05/13/2657241/pregled-na-mezhdunarodnite-novini-do-13-chasa-agentsiya-fokus.html", "text": "Държавите от Европейския съюз са единни в подкрепата си за Съвместния всеобхватен план за действие (СВПД) за ядрената програма на Иран, но имат „сериозни разногласия“ по отношение на ролята на Техеран в региона. Това заяви Върховният представител на ЕС по външните въпроси и политиката за сигурност Федерика Могерини при пристигането си на заседание на Съвета на ЕС на ниво министри на външните работи, предава   ТАСС . \r\n„В кулоарите на Съвета на ЕС външните министри, включително тройката посредници на ООН за Иран – Великобритания, Франция и Германия, ще обсъдят как по-добре да гарантират продължаването на подкрепата за прилагането на СВПД. Макар да имаме сериозни разногласия за ролята на Иран в региона, вярваме, че диалогът с Техеран е единственият начин за разрешаването им и за избягване на ескалация на напрежението в региона“, подчерта италианският дипломат.  \r\nПо-рано стана ясно, че държавният секретар на САЩ Майк Помпео пристига на кратка, непланирана визита в Брюксел за провеждане на консултации с Европейския съюз за Иран. \r\n***  Няма промени в програмата за преговорите между министъра на външните работи на Руската федерация Сергей Лавров и държавният глава на САЩ Майк Помпео в Сочи, въпреки съкращаването на визитата на американския дипломат в Москва. Това увери говорителят на МВнР на Русия Мария Захарова, предава  TACC . \r\n„Няма изменения в преговорите на министрите в Сочи“, потвърди Захарова. \r\nПомпео трябваше да пристигне в Москва на 13 май, откъдето да отпътува за черноморския курорт Сочи. Вместо това обаче първият дипломат на Вашингтон пристигна в Брюксел за консултации с представители на Европейския съюз по въпроса за ядреното споразумение с Иран. \r\n***  Силни дъждове обхванаха северозападната част на Босна и Херцеговина, където реките преляха и предизвикаха наводнения в Приедор и Босненски Нови, предава  македонският „Фокус“ . \r\nВ Приедор бе съобщено за около 200 наводнени жилищни сгради заради преливането на река Пухарска, приток на Сана. Заради огромното количество дъжд, което падна в последното денонощие, преля и река Йошавска, в резултат на което е нарушено движението по един от главните пътища в района.  \r\nДъждът започна да пада в следобедните часове на неделя, последван от гръмотевична буря. По данни на германско издание в Подкозарие край Баня Лука са паднали над четири хиляди гръмотевици.  \r\nОчаква се обилните валежи в страната да продължат.  \r\nВ Хърватия също имаше буря. Изкоренени дървета, счупени клони по улиците и съборени покриви са част от картината, с която осъмнаха жителите на Загреб. \r\nДвижението на няколко места в хърватската столица бе прекъснато, не се движат и автобусите по няколко линии. Местни медии съобщават, че в рамките на нощта пожарникарите са се отзовали на 150 сигнала.  \r\nПолицията издаде предупреждение към гражданите да излизат от домовете си, ако не е наложително, и да избягват престоя на открито. „Поради силния вятър, който днес духа в Загреб и Загребския окръг, се препоръчва гражданите да не излизат навън, ако не е наложително. Това важи особено за деца и възрастни. Препоръчваме гражданите да използват обществения транспорт. Също така призоваваме гражданите да не пътуват до планинските райони“, се казва в изявлението. \r\nМетеоролозите от целия регион обявиха силни валежи през следващите два дни и предупредиха за опасност от наводнения. В Сърбия също алармираха за предстоящите обилни валежи. В сила остават оранжеви и червени предупредителни кодове за лошо време. \r\n***  През почивните дни президентът на Косово Хашим Тачи се срещна с американския конгресмен Ед Кейс, след която увери, че най-младата държава на Балканите има подкрепата на САЩ за мирно споразумение със Сърбия, съобщава електронното издание на прищинския ежедневник  Epoka e Re . \r\n„Република Косово остава ангажирана с мира и устойчивата стабилност в региона, като изгражда добри отношения със съседите и работи за окончателното мирно споразумение със Сърбия. Ние се радваме на пълната подкрепа на САЩ за тази цел”, привежда изданието думите на Тачи. \r\nАмериканският конгресмен се срещна и с премиера на Косово Рамуш Харадинай. Последният заяви, че американският конгресмен е потвърдил, че САЩ остават непоколебим партньор на Косово. \r\n*** Европейският комисар по правосъдието Вера Йоурова предупреди за организирана дезинформационна кампания в навечерието на изборите за Европейски парламент, съобщава германският национален ежедневник  Die Frankfurter Allgemeine Zeitung . \r\n„Не можем да допуснем дори в една държава-членка резултатите от изборите да бъдат манипулирани. Тези избори са съдбоносно решение за Европа”, заяви чешкият политик пред германски медии.  \r\nОт редакцията припомнят, че Европейската комисия се тревожи от месеци, че Русия може да се намеси в предизборната кампания и да окаже влияние върху изхода от гласуването в края на месеца. Изборите за следващия състав на ЕП ще се проведе в периода 23-26 май. \r\n***  В интервю за прищинския вестник  Koha Ditore  посланикът в Косово Дидие Шабер предупреди, че Косово не може да си позволи да остане в статуквото. Съгласно думите му, митата за вноса на сръбските стоки в страната възпрепятстват диалога за нормализиране на двустранните отношения със Сърбия и е нарушение на споразумението за свободна търговия ЦЕФТА. \r\nШабер подчерта, че споразумението със Сърбия ще даде възможност на пълната международна интеграция на Косово, включително членство в ООН, докато по отношение на възможността за промяна на границата френският дипломат заяви, че ако Косово не желае подобен сценарий, то може просто да откаже да договори такъв или да се увери, че парламентът ще отхвърли такава сделка. \r\nГоворейки за неотдавнашната среща на върха в Берлин, организирана от германския канцлер Ангела Меркел и френския президент Еманюел Макрон, Шабер заяви, че двете европейски страни са демонстрирали готовността си да улеснят подновяването на диалога между Косово и Сърбия, но това трябва да се случи с ангажимент от двете страни. \r\n„Косово и Сърбия трябва да решат като две независими държави. Косово може да спечели много от споразумение за нормализиране на отношенията със Сърбия, което би могло да доведе до пълна международна интеграция. 11 години след обявяването на независимостта, страната все още не е член на ООН и не може да се надява да получи статут на страна кандидатка за членство в Европейския съюз, заради пет държави, които не я признават. В днешния бързо развиващ се свят, страна, която не напредва, изостава, и Косово не може да си позволи да остане в сегашното статукво”, алармира Шабер. \r\n***  Косовската армия ще участва в учение на НАТО, което ще се проведе следващия месец на територията на Хърватия, съобщава електронното издание на водещия белградски ежедневник  „Вечернье Новости“ , като пояснява, че Прищина е получила покана да се присъедини към обучението от Съвместното командване на Алианса в Европа.  \r\nХърватската армия отказа да коментира информацията. Страната ще бъде домакин на три големи военни учения на НАТО през този и следващия месец, а първото от тях вече започна. Около 1600 войници от САЩ, Великобритания, Италия, Полша, Германия ще участват в юнските ученията, поканени са и военнослужещи от Албания, Черна гора, Северна Македония и Босна и Херцеговина. Командващ ученията ще бъде генерал-лейтенант Кристофър Кавали и неговият заместник, хърватският бригаден генерал Борис Серич. Целта е да се отрабори мобилността на многонационалните сили и военната им готовност в тази част на Европа. \r\nОт командването на силите на НАТО беше обявено, че подобни упражнения ще се провеждат на всеки две години, а на Хърватия е поверена организацията в чест на десетата годишнина от членството й във военния съюз. Маневрите ще са в ход в периода 3-6 юни. В него ще бъдат задействани ВВС на САЩ и европейските страни. Освен хърватските, обучението ще включва военновъздушните сили на Италия и Словения, които ще изпратят около петдесет самолета и тридесет хеликоптера.  \r\nХърватия ще бъде домакин и на още едно учение през юни, в което ще участват войници от Румъния и България. \r\n***", "date": "2019.05.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/13/2657244/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.13", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/13/2657243/inzh-rositsa-dimitrova-vik-blagoevgrad-kategorichna-lazha-e-tova-che-vik-blagoevgrad-ne-e-legitimen-operator-na-teritoriyata-na-obshtina-strumyani.html", "text": "Категорична лъжа е това, че ВиК – Благоевград не е легитимен оператор на територията на община Струмяни. Това каза на пресконференция управителят на „Водоснабдяване и канализация“ ЕООД – Благоевград инж. Росица Димитрова по повод протеста, който се проведе на 11 май от жители на общината, които са недоволни от високите цени на питейната вода, предаде репортер на  Радио „Фокус“ – Пирин . Във връзка с искането на местните – Община Струмяни да напусне Асоциацията по ВиК и да се създаде местно водно дружество, управителят на ВиК – Благоевград заяви: „Ние сме легитимния и единствен оператор на територията на Община Струмяни, така че какви действия ще предприемат оттук нататък и към момента, в който е взето това решение аз не мога да коментирам. Това е право на Общината, съответно има законова рамка, която трябва да бъде спазена. Оттук нататък кой, какви желания и намерения има – това са само желания и намерения“, каза още инж. Димитрова.   \r\nПо отношение заявеното от жителите на община Струмяни, че няма да си плащат сметките за водата, които според тях са драстично завишени, управителят на ВиК – Благоевград коментира, че от страна на водното дружество са били предприети редица стъпки, една от които е връчването на покани за доброволно плащане. „Очакваме да изтече законовият срок, в който приканваме нашите потребители да си платят задълженията, след което ще предприемем действия същите ще бъдат дадени на съд“, посочи инж. Димитрова. „Фокус“ припомня , че на 11 май десетки жители на община Струмяни излязоха на протест заради високите цени на питейната вода. Това бе поредния протест, който се организира в населеното място, след като от началото на годината фактурите на домакинствата са с двойна цена за кубик вода. Населението в Струмяни настоява Общината да напусне ВиК асоциацията и да се създаде местно дружество. Според протестиращите увеличението на цената на водата е над 100%. По думите им преди увеличението кубик вода е струвал по 0.60 лв., а сега е по 1.5 лв. Хората от община Струмяни настояват още фалиралото преди три години местно дружество „Стримон“ да се възобнови или сформира ново. Според тях така парите, които плащат, ще покриват ремонтите по водопреносната мрежа и ще бъдат самостоятелни. \r\nЛивия НИНОВА", "date": "2019.05.13", "title": "Инж. Росица Димитрова, ВиК – Благоевград: Категорична лъжа е това, че ВиК – Благоевград не е легитимен оператор на територията на община Струмяни"}
{"url": "http://www.focus-news.net/news/2019/05/13/2657248/veliko-tarnovo-zapochna-preasfaltirane-na-ulitsite-s-podmenen-vodoprovod-v-svishtov.html", "text": "Започна преасфалтиране на улиците с подменен водопровод в Свищов. В дейностите ще бъдат вложени около 3 млн. лв., с които ще бъдат ремонтирани повече от 45 отсечки. Това съобщи за  Радио „Фокус“ – Велико Търново  кметът на Община Свищов Генчо Генчев. Той припомни, че парите са осигурени от пътния заем, който Общината изтегли целево и от правителството с Постановления на Министерски съвет. \r\nМашините започнаха работа от жк. „Рила“ 6, където вече е подменен водопроводът. След като приключи асфалтирането на комплекса, работата продължава в жк. „Химик“ и прилежащите улици. След това поетапно ще бъдат асфалтирани всички останали участъци с нова водопреносна мрежа.  \r\n„Работата върви по график и да помоля жителите на града да съдействат и да освободят улиците от превозни средства и материали, които биха затруднили полагането на асфалт. Заявявам и, че ще има изключително строг контрол по отношение на качество на изпълнение и полагане на материалите“, каза още Генчев. Той уточни, че своевременно ще бъдат информирани гражданите за графика на асфалтиране, който ще се качва на сайта на Общината. \r\nЛуиза ТРАНЧЕВА", "date": "2019.05.13", "title": "Велико Търново: Започна преасфалтиране на улиците с подменен водопровод в Свищов"}
{"url": "http://www.focus-news.net/news/2019/05/13/2657249/blagoevgrad-georgi-parvanov-shte-predstavi-knigata-ilindensko-preobrazhenskoto-vastanie-1903-prez-pogleda-na-evropeyskite-diplomati.html", "text": "Георги Първанов, президент (2002 - 2012), ще представи книгата „Илинденско-Преображенското въстание 1903 през погледа на европейските дипломати“, на която е съавтор и автор на предговора. Събитието ще се проведе от 12.00 часа на 14 май в зала 101 на Община Благоевград. Това съобщиха от    кабинета на Георги Първанов .", "date": "2019.05.13", "title": "Благоевград: Георги Първанов ще представи книгата „Илинденско-Преображенското въстание 1903 през погледа на европейските дипломати“"}
{"url": "http://www.focus-news.net/news/2019/05/13/2657250/sport-marselinyo-specheli-priza-za-futbolist-1-na-mesets-april.html", "text": "Халфът на Лудогорец Марселиньо спечели приза за Футболист №1 на месец април според InStat Index. Класацията бе учредена през настоящия сезон от Асоциацията на българските футболисти (АБФ), в сътрудничество с ИНСТАТ - една от най-големите компании за футболни анализи и статистика. \r\nВтори в класацията остана съотборникът на Марселиньо в Лудогорец Якуб Шверчок, който събра 296 точки, с една по-малко от победителя. Трети е Николай Бодуров от ЦСКА с 294 точки.  \r\nТова е втора победа за Марселиньо в класацията, след като той спечели приза и за месец септември. За победител се обявява играчът с най-висок индекс, който се определя чрез формула на основа действията на играча - голове, асистенции, точност на подавания, успешни единоборства и други показатели.  \r\nОстаналите носители на приза „Футболист на месеца“ са Кирил Десподов (за месец август), Станислав Костов (октомври), Сисиньо (ноември) и Али Соу (март). Тодор Неделев спечели отличието за декември и февруари.", "date": "2019.05.13", "title": "Спорт: Марселиньо спечели приза за Футболист №1 на месец април"}
{"url": "http://www.focus-news.net/news/2019/05/13/2657245/afp-prokuraturata-v-shvetsiya-vazobnovyava-razsledvaneto-sreshtu-dzhulian-asandzh-za-iznasilvane.html", "text": "Прокуратурата в Швеция обяви възобновяване на разследването за изнасилване през 2010 г. срещу основателя на WikiLeaks Джулиан Асанж, предава  AFP . \r\n„Днес реших да възобновя разследването... Все още има причина да се подозира, че Асандж е извършил изнасилване\", заяви заместник-директорът на прокуратурата Ева-Мари Персън пред репортери. \r\n„Предишното решение (през май 2017 г.) за приключване на разследването не се основаваше на трудности, свързани с доказателствата, а на трудности, които блокираха разследването\", допълни магистратът. \r\nАсандж, който пребиваваше в посолството на Еквадор в Лондон в продължение на седем години, за да избегне издаването на заповед за екстрадиране в Швеция, бе арестуван на 11 април, след като латиноамериканската страна го предаде. Лондонски съд го осъди на до 50 седмици затвор за нарушаване на реда.  Тереза Герова", "date": "2019.05.13", "title": "AFP: Прокуратурата в Швеция възобновява разследването срещу Джулиан Асандж за изнасилване"}
{"url": "http://www.focus-news.net/news/2019/05/13/2657251/vitseprezidentat-iliyana-yotova-i-noviyat-kitayski-poslanik-v-balgariya-n-pr-dun-syaodzyun-obsadiha-dvustrannoto-satrudnichestvo.html", "text": "Двустранното сътрудничество и възможностите за неговото задълбочаване обсъдиха на среща на „Дондуков“ 2 вицепрезидентът Илияна Йотова и новият посланик на Китайската народна република в България Негово Превъзходителство Дун Сяодзюн. Това съобщиха от  прессекретариата на държавния глава . По време на разговора бяха изтъкнати стабилните двустранни контакти, градени на основата на взаимно уважение и подкрепа. Тази година България и Китай отбелязват 70 години от установяването на дипломатическите си отношения.  \r\nКитайската държава високо цени ролята на България във формата „16+1“, както и в отношенията Европейски съюз – Китай. Вицепрезидентът Илияна Йотова изрази надежда, че в следващия мандат на европейските институции диалогът ЕС – Китай ще бъде по-ефективен.  \r\nНа срещата бяха обсъдени перспективите пред китайските инвестиции в България. Посланик Дун Сяодзюн отбеляза засиления интерес на китайски компании към нашата страна, която през изминалата година е била посетена от над 300 бизнес делегации. Общо бе мнението, че е необходим стимул за постигането на реални резултати.  \r\n„България разполага с много уникални  продукти като розовото масло и вината. Българското кисело мляко е много популярно в Китай. Има перспективи за увеличаване на българския износ“, посочи китайският посланик.  \r\nВицепрезидентът Илияна Йотова изтъкна значението на културната дипломация в двустранните отношения и необходимостта от задълбочаване на културния обмен. Дун Сяодзюн благодари за подкрепата на българската страна за успешното функциониране на Институт „Конфуций“ и сподели впечатлението си от големия интерес на българите към изучаването на китайски език.", "date": "2019.05.13", "title": "Вицепрезидентът Илияна Йотова и новият китайски посланик в България Н. Пр. Дун Сяодзюн обсъдиха двустранното сътрудничество"}
{"url": "http://www.focus-news.net/news/2019/05/13/2657247/", "text": "Първият български земеделски икономически вестник „Ступанъ“ е подготвен от издателя Димитър Хранов през 1874 година във Видин, но поради липса на печатница на града и забраната на русенския валия се отпечатва в печатницата на Любен Каравелов в Букурещ. Това каза в интервю за предаването „Съкровищница на тайните“ на  Радио „Фокус“  Светлана Кръстева, началник отдел Държавен архив – Видин. Тя допълни, че създаденото през 1870 година видинско читалище „Цвят“ се стреми в периода до Освобождението да поддържа редовен абонамент за периодични издания като вестниците „Македония“, „Право“, „Турция“, „Зорница“, „Дунав“, списанията „Читалище“, „Слава“, „Училище“, „Школа за народа“, периодическото списание на Българското книжовно дружество. Някои от тези списания се пазят в справочната библиотека на Държавен архив- Видин. „След Освобождението през 1884 година Димитър Мишев, Найчо Цанов и съдружници внасят от Виена печатница, на която се печата първият местен видински вестник „Свобода“. През 1892 година Тодор Хаджитошев издава политико-литературен вестник „Видин“, като в продължение на една година са отпечатани 47 броя. В продължение на 9 години от 1894 година нататък Найчо Цанов и Алекси Филипов започват издаването на политическия вестник „Народен лист“. Излезли са общо 334 броя от този вестник. За кратко в града са излизали вестници с имена „Нова България“, „Вида“, „Видински преглед“, „Видински клас“. За съжаление видинският архив не разполага с тези издания, но някои от тях се намират в Регионалната библиотека „Михалаки Георгиев“. За периода от 1878 година до Първата световна война в библиотечния фонд на нашата институция се съхраняват вестници и списания, които са издавани и отпечатвани във Видин -  „Вестник на учителското дружество“, редактиран от Димитър Благоев през 1889 година, когато е бил учител тук. И в този вестник са публикувани материали не само за организационния живот и конференции на учителските дружества, а и материали за история на педагогиката,  дидактически и методически статии. Друг вестник е „Видински общински вестник“, печатан с общински средства и изпращан безплатно на гражданите, излизал всяка събота от 1910 до 1915 година. След това той е възстановяван за непродължителни периоди през 1935 и 1992 година. Вестник „11 август“, издаван във Видин като орган на Окръжното бюро на Народно-либералната партия, излизал през 1911 година. Негов редактор е бил Цветан Ценов“, каза още Светлана Кръстева. Друг независим обществен вестник е с наименованието „Свободно общество“, който е излизал в съботните дни от 1910 до 1911 година и е с редактор Атанас Ангелов. „Имаме и политико-хумористичен вестник „Скорпион“, който е излизал веднъж седмично от 1908 до 1913 година с редактор Милошев. В справочната ни библиотека е запазено и пълното течение на списание „Медицинска беседа“, което е издавано от д-р Теодоси Витанов, пристигнал във Видин като окръжен лекар през 1892 година, след като е завършил Киевския университет. Две години след пристигането си във Видин той осъзнава незавидното състояние на здравната култура на населението и започва издаването на списание „Медицинска беседа“, което се отпечатва във Видин от 1894 до 1902 година и бързо се утвърждава като първото българско периодично издание за популярна медицина. Още в първия брой е заявена програмата на списанието да достигнат медицинските познания до всяка колиба, тъй като са нужни за един благополучен живот. А популяризацията на медицината д-р Витанов определя като разгласяване на това как трябва да се живее, за да не се разболее човек, а не в усвояване от публиката на методите за лечение“, обясни Светлана Кръстева. Местните общественици и политици, адвокати, лекари, каквито са обикновено редакторите и издателите на местните периодични издания, са хора енергични, с висока култура и всестранни познания, които целят не само да информират, да коментират злободневни теми и да рекламират, но и да до образоват четящото гражданство.  \r\nМарияна ВАЛЕНТИНОВА", "date": "2019.05.13", "title": "Светлана Кръстева, Държавен архив – Видин: Първият български земеделски икономически вестник „Ступанъ“ е подготвен от издателя Димитър Хранов през 1874 година във Видин"}
{"url": "http://www.focus-news.net/news/2019/05/13/2657252/blagoevgrad-postanovkite-strastite-ilievi-i-noev-kovcheg-shte-badat-predstaveni-v-ramkite-na-festivala-tara-ra-bumbiya.html", "text": "Тази вечер в рамките на театралния фестивала „Тара-ра-бумбия“ ще бъдат представени две постановки на сцената на ДТ „Никола Вапцаров“. Това съобщиха от пресцентъра на  Община Благоевград .  \r\nОт 19.00 часа на Голяма сцена публиката ще има възможност да гледа спектакъла „Нова библия“ на ТР „Сфумато“ по Йордан Радичков, част от проекта „Ноев ковчег“, авторски спектакъл на Иван Добре. В ролите влизат актьорите Роберт Янакиев, Александър Тонев , Михаил Стоянов, Торлак, Йордан Ръсин, Николай Върбанов,Александър Eвгениев, Кънчо Кънев, Мимоза Базова, Сребрина Тимофей, Славена Зайкова,Лора Недялкова. \r\nОт 21.30 часа на Камерна сцена Игор Дамянов ще представи моноспектакъла „Страстите Илиеви“, като ще влезе в ролята на Илия. Постановката е от Димо Дешев, а режисьор е Чавдар Кръстев.  \r\n„Страсти Илиеви“ е моноспектакъл, написан преди 37 години и до момента има много изигравания на сцената на българските театри.  Постановката на монодрамата е на проф. Чавдар Кръстев. Краткият монолог на Дешев, всъщност е епитаф на усамотението със светеца, а главно става дума за тъгата и самотата на изоставения човек. \r\nОт 14.00 часа в рамките на „Памет“ 100 години театър в Благоевград ще бъде представен спектакълът „Лов на диви патици“ от Ал. Вампилов. Режисьор е Димитри Астрахан, сезон 1989/1990 - среща разговор. Модулът ще бъде на Камерна сцена.", "date": "2019.05.13", "title": "Благоевград: Постановките „Страстите Илиеви“ и „Ноев ковчег“ ще бъдат представени в рамките на фестивала „Тара-ра-бумбия“"}
{"url": "http://www.focus-news.net/news/2019/05/13/2657253/st-komisar-nikolay-dimov-odmvr-smolyan-nyama-danni-za-nasilstvena-smart-na-67-godishniyat-mazh-ot-selo-levochevo.html", "text": "Няма данни за насилствена смърт на 67-годишният мъж от село Левочево, чието тяло беше открито около 18.30 часа на 12 май под подпорна стена в селото. Това каза за  Радио „Фокус“ – Смолян  старши комисар Николай Димов, директор на Областна дирекция на МВР – Смолян. „Към настоящия момент смятаме, че случилото се е инцидент и мъжът е паднал от подпорната стена. Има образувано досъдебно производство, провеждаме разследване с цел всеобхватно и пълно изясняване на причините за смъртта на мъжа. Прокурорът ще се произнесе, но към настоящия момент смятаме че е инцидент, тъй като няма данни за насилствена смърт“, каза още ст. комисар Димов. \r\nНели ГЕРГЬОВСКА", "date": "2019.05.13", "title": "Ст. комисар Николай Димов, ОДМВР - Смолян: Няма данни за насилствена смърт на 67-годишният мъж от село Левочево"}
{"url": "http://www.focus-news.net/news/2019/05/13/2657257/plovdiv-48-godishen-mazh-e-namushkan-s-nozh-pri-sbivane-v-asenovgrad.html", "text": "48-годишен мъж е с прободна рана след пиянска свада в Асеновград. Това съобщиха за  Радио „Фокус“ – Пловдив  от Областната дирекция на МВР. Сигналът за случилото се на ул. „Малина“ е получен около 17.00 часа на 12 май на тел. 112. На място служителите на реда са установили, че 48-годишен местен жител бил намушкан с нож в областта на подмишницата от свой 43-годишен съсед, с когото заедно употребили алкохол. Пострадалият е настанен в болница без опасност за живота. Извършителят е задържан за срок до 24 часа. Образувано е бързо производство за причинена средна телесна повреда. Уведомена е районната прокуратура.", "date": "2019.05.13", "title": "Пловдив: 48-годишен мъж е намушкан с нож при сбиване в Асеновград"}
{"url": "http://www.focus-news.net/news/2019/05/13/2657255/blagoevgrad-obshtina-bansko-organizira-sporten-praznik-po-sluchay-denya-na-balgarskiya-sport.html", "text": "Община Банско организира спортен празник по случай Деня на българския спорт. Това съобщиха от пресцентъра на  Общината . С решение на Министерския съвет от 4 август 2006 гoдинa 17 мaй e oбявeн зa Дeн нa бългapcĸия cпopт и пpoфecиoнaлeн пpaзниĸ нa paбoтeщитe в тази cфepa. Това е признание за огромните усилия на стотици спортисти, треньори и деятели на българския спорт, прославяли името на страната ни в целия свят. \r\nОбщина Банско кани гражданите и гостите на града, за да отбележим заедно събитието в Градския парк.", "date": "2019.05.13", "title": "Благоевград: Община Банско организира спортен празник по случай Деня на българския спорт"}
{"url": "http://www.focus-news.net/news/2019/05/13/2657258/veliko-tarnovo-obshtinata-shte-se-vklyuchi-v-evropeyskata-nosht-na-literaturata.html", "text": "За осма година Велико Търново ще се включи в европейската инициатива „Нощ на литературата”. Това съобщиха от пресцентъра на  Община Велико Търново . Жителите и гостите на града ще могат да слушат откъси от творчеството на автори от няколко държави: Белгия, Германия, Австрия, Полша, Румъния, Северна Македония, Португалия и Великобритания.  \r\nСъвременната и преведена европейска литература ще звучи от 18.00 часа до 22.00 часа на 15 май на няколко места в града – Художествената галерия „Борис Денев“, Клуб „Седем“, църквата „Св. св. Петър и Павел“, Австрийската библиотека в ректората на ВТУ „Св. св. Кирил и Методий“ (до 20.00 часа).  \r\nЛитературните откъси ще четат актьорите от МДТ „Константин Кисимов“ Стефка Златкова и Милен Иванов, Елена Димитрова и поетът Александър Николов.  \r\nЗа почитателите на литературата, които ще присъстват на събитието, Община Велико Търново е организирала и томбола с награди – книги, осигурени от издателство „Фабер“.  \r\nПрез настоящата година Европейската нощ на литературата ще бъде отбелязана едновременно в дванадесет български града – Бургас, Варна, Велико Търново, Габрово, Добрич, Пазарджик, Перник, Пловдив, Русе, София, Стара Загора и Шумен. Организатори са посолствата и културните институти на няколко държави, представителството на Европейската комисия в България, културно-информационните центрове и др.   \r\nАктуална информация е публикувана и на   и във фейсбук страницата на събитието.", "date": "2019.05.13", "title": "Велико Търново: Общината ще се включи в европейската Нощ на литературата"}
{"url": "http://www.focus-news.net/news/2019/05/13/2657254/burgas-gradat-e-chast-ot-marshruta-na-mezhdunarodnoto-rali-za-priyatelstvo-i-mir-evropa-orient.html", "text": "Градът е част от маршрута на международното рали „За приятелство и мир – Европа – Ориент“. Това съобщиха от пресцентъра на  Община Бургас . Планирано е 12 от участващите в надпреварата общо 240 автомобила да пристигнат в морския град през Румъния на 14 май. Същата вечер те ще се позиционират в 18.00 часа пред Парк „Арена ОЗК“, за да бъдат представени пред любителите на моторните спортове. Публиката ще има възможността да се срещне с някои от екипажите. Участниците в ралито ще потеглят от Бургас със символичен старт, който ще бъде даден на 15 май в 10.00 часа пред Пантеона в Морската градина. Бургаски рокери ще се присъединят към колоната и ще придружат колите до изхода на града. При потеглянето от стартовата позиция автомобилите ще бъдат съпроводени от полицейски ескорт. По време на преминаването през Бургас е възможно на места да има забавяне на трафика по улиците.", "date": "2019.05.13", "title": "Бургас: Градът е част от маршрута на международното рали „За приятелство и мир – Европа – Ориент“"}
{"url": "http://www.focus-news.net/news/2019/05/13/2657234/federika-mogerini-v-es-nyama-raznoglasiya-po-yadrenoto-sporazumenie-s-iran-no-ima-takiva-za-rolyata-na-teheran-v-regiona.html", "text": "Държавите от Европейския съюз са единни в подкрепата си за Съвместния всеобхватен план за действие (СВПД) за ядрената програма на Иран, но имат „сериозни разногласия“ по отношение на ролята на Техеран в региона. Това заяви Върховният представител на ЕС по външните въпроси и политиката за сигурност Федерика Могерини при пристигането си на заседание на Съвета на ЕС на ниво министри на външните работи, предава   ТАСС . \r\n„В кулоарите на Съвета на ЕС външните министри, включително тройката посредници на ООН за Иран – Великобритания, Франция и Германия, ще обсъдят как по-добре да гарантират продължаването на подкрепата за прилагането на СВПД. Макар да имаме сериозни разногласия за ролята на Иран в региона, вярваме, че диалогът с Техеран е единственият начин за разрешаването им и за избягване на ескалация на напрежението в региона“, подчерта италианският дипломат.  \r\nПо-рано стана ясно, че държавният секретар на САЩ Майк Помпео пристига на кратка, непланирана визита в Брюксел за провеждане на консултации с Европейския съюз за Иран. Тереза Герова", "date": "2019.05.13", "title": "Федерика Могерини: В ЕС няма разногласия по ядреното споразумение с Иран, но има такива за ролята на Техеран в региона"}
{"url": "http://www.focus-news.net/news/2019/05/13/2657263/varna-58-godishen-mazh-e-zadarzhan-zaradi-otpraveni-zaplahi-i-zakani-kam-zhenata-s-koyato-sazhitelstval.html", "text": "58-годишен мъж е бил задържан във Вълчи дол заради отправени заплахи и закани към жена на 59 години. Това съобщиха от пресцентъра на  Областна дирекция на МВР - Варна . На 9 май, около 23.00 часа, е постъпил сигнал за това, че мъжът е отправил заплахи и закани към 59-годишна жена, с която съжителства. След проведени действия по разследване на случая и оперативно-издирвателни дейности е установен и задържан извършителят на деянието. По случая е образувано досъдебно производство, материалите са докладвани на прокурор от Районна прокуратура – Девня. Мъжът е задържан за срок до 72 часа, повдигнато му е обвинение.", "date": "2019.05.13", "title": "Варна: 58-годишен мъж е задържан заради отправени заплахи и закани към жената, с която съжителствал"}
{"url": "http://www.focus-news.net/news/2019/05/13/2657261/evropeyski-izbori-2019-valeri-simeonov-shte-se-sreshtne-s-upravitelniya-savet-na-asotsiatsiyata-na-industrialniya-kapital-v-balgariya-na-17-may.html", "text": "Валери Симеонов ще се срещне с Управителния съвет на Асоциацията на индустриалния капитал в България на 17 май. Това съобщиха от пресцентъра на  НФСБ . Срещата ще се състои от 10.00 часа в централата на Асоциацията на ул. „Тракия 15“.", "date": "2019.05.13", "title": "Европейски избори 2019: Валери Симеонов ще се срещне с Управителния съвет на Асоциацията на индустриалния капитал в България на 17 май"}
{"url": "http://www.focus-news.net/news/2019/05/13/2657264/dimitar-popov-bdzp-gotse-delchev-osnovnite-faktori-za-namalyavaneto-na-broya-na-vrabchetata-sa-mrasniyat-vazduh-zvukovoto-i-shumnoto-zamarsyavane.html", "text": "Причините за намаляването на броя на врабчетата са комплексни. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев. Той посочи, че основният фактор е замърсяването както на въздуха така и звуковото и шумното замърсяване. „Това е замърсяване причинено от автомобили или заводи и фабрики. Важни са и климатичните промени и използването на отрови и пестициди в селското стопанство“, коментира Димитър Попов. По думите му в предстоящата доброволческата инициатива за преброяване на врабчетата ще се включат доста хора. „Ние провеждаме организирано броене. За трета поредна година ще броим врабчета в Баничан с читалище „Изгрев – 1930“. В броенето ще се включат и нашите малки приятели от групата „Буболечки“ от Детска градина „Джани Рудари“ като ще поканим и ученици от някои от основните училища“, коментира Димитър Попов. Той посочи, че с всяка изминала година отчитат все по-малко врабчета. „Миналата година броят на испанските врабчетата беше около 20, а останалите бяха още по-малко на брой. Причината е, защото испанските врабчета използват гнездата на щъркелите за гнездене понякога. Така, че когато имаме повече гнезда на щъркели, съответно можем да отчетем и по-голям брой на испански врабчета“, каза още Димитър Попов. \r\nДенис НИКИФОРОВ", "date": "2019.05.13", "title": "Димитър Попов, БДЗП – Гоце Делчев: Основните фактори за намаляването на броя на врабчетата са мръсният въздух, звуковото и шумното замърсяване"}
{"url": "http://www.focus-news.net/news/2019/05/13/2657259/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за Община Петрич. В продължение на няколко дни продължиха празненствата и мероприятията в Петрич по повод празника на града. Те започнаха на 2 май и завършиха на 6 май, когато е същинският празник. Подробности ще научим от колегата Ливия Нинова. Специален гост-изпълнител за празника на Петрич бе и известният поп изпълнител Владимир Ампов-Графа. Той зарадва публиката на 4 май, а след концерта дълго време нямаше възможност да си тръгне, тъй като бе обграден от многобройните си фенове. Графа направи невиждано шоу. С него разговаря колегата Ливия Нинова.  \r\nЩе Ви представим повече информация и за откриването на Военен паметник „Българско военно гробище – 1944“, както и за откриването на новата спортна зала „Серафим Бързаков“. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Натали Стефанова.", "date": "2019.05.13", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/05/13/2657265/smolyan-ekip-na-pozharnata-e-ulovil-chetiri-zmii-v-dvor-na-detska-gradina-v-madan.html", "text": "Екип на пожарната е уловил четири змии в двор на детска градина в Мадан. Това съобщиха от пресцентъра на  ОДМВР – Смолян . На 10. май 2019 г., в 11.40 ч., на тел. 112 е получен сигнал за змии в двора на детска градина „Елица“ на ул. „Обединение“ в града. Екип на РСПБЗН-Мадан е оказал съдействие за залавяне на четири змии и пускането им на безопасно място извън града.", "date": "2019.05.13", "title": "Смолян: Екип на пожарната е уловил четири змии в двор на детска градина в Мадан"}
{"url": "http://www.focus-news.net/news/2019/05/13/2657260/na-ofitsialna-tseremoniya-v-sofiya-shte-bade-predstaveno-novo-tehnichesko-oborudvane-za-sluzhitelite-na-politseyskite-strukturi-v-mvr.html", "text": "На официална церемония в София ще бъде представено ново техническо оборудване за служителите на полицейските структури в МВР. Това съобщиха от пресцентъра на  Министерството . Тя ще се състои на 14 май от 11.00 часа в ГД „Национална полиция“ на бул. „Александър Малинов“ 1.", "date": "2019.05.13", "title": "На официална церемония в София ще бъде представено ново техническо оборудване за служителите на полицейските структури в МВР"}
{"url": "http://www.focus-news.net/news/2019/05/13/2657262/afp-spored-wikileaks-vazobnovyavaneto-na-razsledvaneto-shte-dade-na-asandzh-shans-da-izchisti-imeto-si.html", "text": "Възобновяването на разследването за изнасилване през 2010 г. срещу основателя на WikiLeaks Джулиан Асанж ще му даде „шанс да изчисти името си\", заяви редакторът на уебсайта Кристин Храфсон, предава  AFP . \r\nВ изявлението се казва още, че е имало „политически натиск\" върху Швеция да възобнови случая на Асанж, който в момента излежава 50-седмична присъда във Великобритания за нарушаване на условията за гаранция. Тереза Герова", "date": "2019.05.13", "title": "AFP: Според WikiLeaks възобновяването на разследването ще даде на Асандж „шанс да изчисти името си“"}
{"url": "http://www.focus-news.net/news/2019/05/13/2657256/api-predostavya-palen-dostap-do-iskanata-dokumentatsiya-na-deputatite-ot-bsp.html", "text": "Във връзка с исканията на БСП за независима европейска лаборатория на магистрали и пътища у нас и предоставянето на информация за критериите и детайлите около строително-монтажните дейности на пътищата в България,  Агенция \"Фокус\"  потърси за коментар Агенция „Пътна инфраструктура“ (АПИ). В отговора си от АПИ заявяват, че предоставят пълен достъп до исканите документи от народните представители на БСП. От там уточняват, че искането на 11 депутати от Парламентарната група на „БСП за България“ в 44-то Народно събрание е по Закона за достъп до обществена информация. \"То е за участъци от автомагистралите „Хемус“, „Струма“, „Тракия“, „Марица“, път I-1 и път II-18, част от които са изграждани през 80-те години на 20 век. В законоустановения срок на народните представители се предоставя изисканото огромно количество техническа документация, свързана с проектно решение в части „геология“, „геодезия“, „пътна“ и „технологичен ремонт“, по което са изпълнявани различните видове строително-монтажни работи, включително обяснителните записки, всички количествени сметки, детайли, пътна конструкция, допълнителни ведомости и приложения; рецептите на асфалтовите смеси на различните пластове; сертификатите за вложените материали; протоколите от проведените изпитвания на материалите по време на изпълнение на строително-монтажни работи; протоколите и актовете при приемане на извършените строително-монтажни работи и т. н.\", уточняват от Агенция „Пътна инфраструктура“. От АПИ допълват още, че въз основа на чл. 27, ал 1, т.2 и т. 3 от ЗДОИ народните представители ще могат да прегледат исканите документи, в периода между 30 май и 27 юни. \"От БСП не са отговори на АПИ кои пътни експерти и коя независима лицензирана лаборатория ще ангажират за извършване на инспекциите на пътните участъци\", се посочва още в отговора на Агенцията.", "date": "2019.05.13", "title": "АПИ предоставя пълен достъп до исканата документация на депутатите от БСП"}
{"url": "http://www.focus-news.net/news/2019/05/13/2657270/yeni-safak-turtsiya-zapochna-mashtabno-voenno-uchenie-v-sredizemno-egeysko-i-cherno-more.html", "text": "Турската армия стартира най-мащабното военно учение за годината – „Морски вълк“, което се провежда в Средиземно, Егейско и Черно море, съобщава вестник  Yeni Safak . \r\nНационалният министър на отбраната на Турция Хулуси Акар потвърди ангажимента на въоръжените сили на страната да защитават суверенитета, независимостта, правата и законите на нацията. „Нашата цел във военните учения е да покажем, че турските въоръжени сили са изключително решителни, ангажирани и способни да гарантират сигурността, суверенитета, независимостта, морските права и ползите за Турция\", заяви Хулуси Акар в навечерието на стартирането на ученията.  \r\nОколо 131 военни кораба, 57 военни самолета и 33 хеликоптера са задействани за маневрите, които ще продължат до 25 май в акваторията на Източното Средиземноморие, Егейско и Черно море. „Тези дейности се следят внимателно не само в страната, но и от нашите чуждестранни партньори\", добави Акар. \r\n„Ние предприемаме всички необходими мерки за защита на правата и законите на нашата страна в Егейско море, Източното Средиземноморие и Кипър\", категоричен бе турският министър на отбраната.  . Тереза Герова", "date": "2019.05.13", "title": "Yeni Safak: Турция започна мащабно военно учение в Средиземно, Егейско и Черно море"}
{"url": "http://www.focus-news.net/news/2019/05/13/2657269/dobrich-natsionalnata-kampaniya-misiya-sport-na-lyubimite-geroi-shte-se-provede-v-kavarna.html", "text": "„Златното момиче“ на България Ренета Камберова и д-р Денислава Ангелова, председател на сдружение Асоциация „Докосни дъгата“, ще посетят Каварна. Те ще реализират националната кампания „Мисия спорт на любимите герои“, която е насочена към ученици на възраст между 6 и 10 години и има за цел да популяризира физически активния начин на живот сред децата. Това съобщиха от пресцентъра на  Общината . \r\nНа 18 май от 10.00 часа в градския парк в Каварна 14 анимационни героя ще забавляват стотици каварненски деца в спортните дисциплини футбол, хандбал, карате, кикбокс, тенис на корт, лека атлетика и колоездене. Ще бъдат обособени различни \"спортни кътчета\", където, разпределени в групи, малчуганите ще се запознават отблизо със спецификата на различните спортове. В края на игрите всяко дете ще има възможност да попълни анкета, в която да избере любимия спорт.", "date": "2019.05.13", "title": "Добрич: Националната кампания „Мисия спорт на любимите герои“ ще се проведе в Каварна"}
{"url": "http://www.focus-news.net/news/2019/05/13/2657266/stara-zagora-17-uchilishta-izprashtat-abiturienti-v-obshtinata.html", "text": "Общо 1339  абитуриенти от 17 старозагорски училища ще поемат пътя на новия живот и реализация тази година. Няма завършващи зрелостници в три училища - Средно училище „Христо Смирненски“, Средно училище „Христо Ботев“ и Средно училище „Железник“. Това съобщиха от пресцентъра на Община  Стара Загора . Традиционно най-много са абитуриентите от ГПЧЕ „Ромен Ролан“ - 216 , а най-малко от Професионалната гимназия по строителство и дървообработване „Инж. Недьо Ранчев“ - 10. \r\nТържествата започват на 15 май, а старт на купона дават абитуриентите от Вечерно средно училище  „Захарий Стоянов“, които ще празнуват в ресторант „Кипарис“. \r\nНа 23 май кафе „Опера“ ще посрещне младежите и девойките от  Частно средно училище „Нов век“. \r\nОсем училища ще празнуват навръх 24-ти май Ден на славянската писменост и българската култура. В бални зали „Тера“ ще се вихри купонът на учениците от ГПЧЕ „Ромен Ролан“. Парк хотел „Стара Загора“ ще отвори врати за тържествата на абитуриентите от СУ „Иван Вазов“,  Националното училище за музикални и сценични изкуства „Христина Морфова“  и Професионалната гимназия по хранене и облекло „Райна Княгиня“. В хотел „Мериан палас“ ще празнуват възпитаниците на Професионалната гимназия по електроника „Джон Атанасов“ и Професионалната гимназия по строителство, архитектура и геодезия „Лубор Байер“, в хотел „Верея“ на Търговска гимназия „Княз Симеон Търновски“,  а в ресторант „Кипарис“ на  Професионалната гимназия по строителство и дървообработване „Инж. Недьо Ранчев“. На 25 май залата на хотел „Мериан палас“ ще приюти празнуващите от Средно училище „Васил Левски“ и Профилирана природо-математическа гимназия  „Гео Милев“. В хотел „Верея“ ще празнуват възпитаниците на Средно училище „Максим Горки“, а в парк хотел „Стара Загора“ ще е балът на абитуриентите от Професионална гимназия по механотехника и транспорт „Н. Й. Вапцаров“. На 26 май са последните балове в хотел „Мериан палас“ на учениците от Националната професионална гимназия по ветеринарна медицина „Иван Павлов“ и Професионалната гимназия по електротехника и технологии „Г. С. Раковски“,  а в хотел „Верея“ ще е тържеството на Спортно училище „Тодор Каблешков“.", "date": "2019.05.13", "title": "Стара Загора: 17 училища изпращат абитуриенти в общината"}
{"url": "http://www.focus-news.net/news/2019/05/13/2657273/evropeyski-izbori-2019-haskovo-14-dushi-ot-obshtinata-sa-zayavili-che-shte-glasuvat-v-podvizhna-izbiratelna-kutiya.html", "text": "14 души от общината са заявили, че ще гласуват в подвижна избирателна кутия в изборите за членове на Европейския парламент от Република България на 26 май 2019 година. Това съобщиха от пресцентъра на  Община Хасково . \r\nСъс заповед на кмета на Общината Добри Беливанов е образувана секция за гласуване с подвижна избирателна кутия с номер 150. \r\n750 души са заявили, че ще гласуват в местата по настоящ адрес в община Хасково, който настоящ адрес е различен от постоянния им. От тях 637 живеят в селата на общината. Те са подали заявления да бъдат включени в избирателните списъци по настоящ адрес.", "date": "2019.05.13", "title": "Европейски избори 2019: Хасково: 14 души от общината са заявили, че ще гласуват в подвижна избирателна кутия"}
{"url": "http://www.focus-news.net/news/2019/05/13/2657272/ministar-danail-kirilov-shte-otkrie-nov-arest-v-stara-zagora.html", "text": "Министърът на правосъдието Данаил Кирилов ще открие на 14 май 2019 г. в 11.00 часа новия арест в Стара Загора. Това съобщиха от пресцентъра на  Министерството на правосъдието . Арестните помещения са обособени в сграда, която се намира на територията на затвора в града. Капацитетът им е до 63 задържани лица.  \r\nНа събитието са поканени още заместник-министърът на правосъдието проф. Николай Проданов, главният директор на Главна дирекция „Изпълнение на наказанията” гл. комисар Васил Миладинов, началници на затвори от страната, представители на законодателната, съдебната, изпълнителната и местната власти.", "date": "2019.05.13", "title": "Министър Данаил Кирилов ще открие нов арест в Стара Загора"}
{"url": "http://www.focus-news.net/news/2019/05/13/2657271/evropeyski-izbori-2019-kardzhali-do-15-may-shte-badat-formirani-vsichki-podvizhni-sektsionni-izbiratelni-komisii-v-oblastta.html", "text": "До 15 май ще бъдат формирани подвижните секционни комисии в областта. Това съобщи за  Радио „Фокус“  Петър Захариев, председател на Районната избирателна комисия - Кърджали. По думите му за трудноподвижните и болни хора Районната избирателна комисия е определила тези секции да бъдат 15 на брой за всички общини. Той посочи, че днес, както и на 14 и 15 май ще постъпва информация за конкретните членове на подвижните секции. Вече текат процедурите за определяне на тяхната номерация и образуването им.  \r\n„Тази вечер на редовно заседание на членовете на РИК - Кърджали ще бъде взето решение конкретно за община Кирково за образуване и назначаване на техните 2 подвижни секции – първата за районите на селата Фотиново, Върли дол, Хаджийско, Върбен, Брегово, Метличина, Кърчовско, Дюлица, Дрангово, Пресека, Бенковски и др.; и втората - за района на селата Кирково, Лозенградци, Малкоч, Островец, Подкова, Тихомир, Чакаларово, Чорбаджийско и Яковица и др.“, обясни Петър Захариев.  \r\nПо думите му в останалите общини в момента текат процедури, като окончателният брой е уточнен - те са общо 15, но още текат процедури за назначаването на самите членове. „РИК има яснота вече кои са хората, които ще участват в тях. Проведени са консултации и тепърва остава да ги назначим до 15 май. Процедурата е такава, че ние първо трябва да определим общия брой на подвижните секции, които ще има на територията на областта“, каза още председателят на РИК - Кърджали. По думите му трябва пред кмета на Общината на консултации да се определи кои ще бъдат членовете по партии, имената им, съответно кметът да издаде заповед и да изпрати писмо, и да бъдат назначени с решение на РИК. „Днес предстои точно това, тъй като имаме за Община Кирково вече две подвижни секции, за другите общини сме на изчакване“, каза още Петър Захариев. \r\nДарина ДЕЕНИЧИНА", "date": "2019.05.13", "title": "Европейски избори 2019: Кърджали: До 15 май ще бъдат формирани всички подвижни секционни избирателни комисии в областта"}
{"url": "http://www.focus-news.net/news/2019/05/13/2657267/dobrich-zavarshi-shestnadesetiyat-obshtobalgarski-mladezhki-folkloren-sabor-s-balgariya-v-sartseto-v-kavarna.html", "text": "Завърши шестнадесетият общобългарски младежки фолклорен събор \"С България в сърцето\", който в три дни обедини младежи, обичащи българския фолклор от страните България, Румъния, Украйна и Молдова. Това съобщиха от пресцентъра на  Община Каварна . Със своите изпълнения те потопиха жителите и гостите на Каварна в магията и ритъма на танца и завладяващата народна песен. \r\nКметът на Община Каварна Нина Ставрева отправи благодарствено слово към всички участници и техните ръководители. Тя благодари на Продуцентска къща \"Пирина\" в лицето на певеца Илия Луков за ентусиазма и отличната организация. \r\nШестнадесетият общобългарски младежки фолклорен събор \"С България в сърцето\" завърши с кръшно българско хоро.", "date": "2019.05.13", "title": "Добрич: Завърши шестнадесетият общобългарски младежки фолклорен събор \"С България в сърцето\" в Каварна"}
{"url": "http://www.focus-news.net/news/2019/05/13/2657268/", "text": "Първият български земеделски икономически вестник „Ступанъ“ е подготвен от издателя Димитър Хранов през 1874 година във Видин, но поради липса на печатница на града и забраната на русенския валия се отпечатва в печатницата на Любен Каравелов в Букурещ. Това каза в интервю за предаването „Съкровищница на тайните“ на  Радио „Фокус“  Светлана Кръстева, началник отдел Държавен архив – Видин. Тя допълни, че създаденото през 1870 година видинско читалище „Цвят“ се стреми в периода до Освобождението да поддържа редовен абонамент за периодични издания като вестниците „Македония“, „Право“, „Турция“, „Зорница“, „Дунав“, списанията „Читалище“, „Слава“, „Училище“, „Школа за народа“, периодическото списание на Българското книжовно дружество. Някои от тези списания се пазят в справочната библиотека на Държавен архив- Видин. „След Освобождението през 1884 година Димитър Мишев, Найчо Цанов и съдружници внасят от Виена печатница, на която се печата първият местен видински вестник „Свобода“. През 1892 година Тодор Хаджитошев издава политико-литературен вестник „Видин“, като в продължение на една година са отпечатани 47 броя. В продължение на 9 години от 1894 година нататък Найчо Цанов и Алекси Филипов започват издаването на политическия вестник „Народен лист“. Излезли са общо 334 броя от този вестник. За кратко в града са излизали вестници с имена „Нова България“, „Вида“, „Видински преглед“, „Видински клас“. За съжаление видинският архив не разполага с тези издания, но някои от тях се намират в Регионалната библиотека „Михалаки Георгиев“. За периода от 1878 година до Първата световна война в библиотечния фонд на нашата институция се съхраняват вестници и списания, които са издавани и отпечатвани във Видин -  „Вестник на учителското дружество“, редактиран от Димитър Благоев през 1889 година, когато е бил учител тук. И в този вестник са публикувани материали не само за организационния живот и конференции на учителските дружества, а и материали за история на педагогиката,  дидактически и методически статии. Друг вестник е „Видински общински вестник“, печатан с общински средства и изпращан безплатно на гражданите, излизал всяка събота от 1910 до 1915 година. След това той е възстановяван за непродължителни периоди през 1935 и 1992 година. Вестник „11 август“, издаван във Видин като орган на Окръжното бюро на Народно-либералната партия, излизал през 1911 година. Негов редактор е бил Цветан Ценов“, каза още Светлана Кръстева. Друг независим обществен вестник е с наименованието „Свободно общество“, който е излизал в съботните дни от 1910 до 1911 година и е с редактор Атанас Ангелов. „Имаме и политико-хумористичен вестник „Скорпион“, който е излизал веднъж седмично от 1908 до 1913 година с редактор Милошев. В справочната ни библиотека е запазено и пълното течение на списание „Медицинска беседа“, което е издавано от д-р Теодоси Витанов, пристигнал във Видин като окръжен лекар през 1892 година, след като е завършил Киевския университет. Две години след пристигането си във Видин той осъзнава незавидното състояние на здравната култура на населението и започва издаването на списание „Медицинска беседа“, което се отпечатва във Видин от 1894 до 1902 година и бързо се утвърждава като първото българско периодично издание за популярна медицина. Още в първия брой е заявена програмата на списанието да достигнат медицинските познания до всяка колиба, тъй като са нужни за един благополучен живот. А популяризацията на медицината д-р Витанов определя като разгласяване на това как трябва да се живее, за да не се разболее човек, а не в усвояване от публиката на методите за лечение“, обясни Светлана Кръстева. Местните общественици и политици, адвокати, лекари, каквито са обикновено редакторите и издателите на местните периодични издания, са хора енергични, с висока култура и всестранни познания, които целят не само да информират, да коментират злободневни теми и да рекламират, но и да до образоват четящото гражданство.  \r\nМарияна ВАЛЕНТИНОВА", "date": "2019.05.13", "title": "Светлана Кръстева, Държавен архив – Видин: Първият български земеделски икономически вестник „Ступанъ“ е подготвен от издателя Димитър Хранов през 1874 година във Видин"}
{"url": "http://www.focus-news.net/news/2019/05/13/2657278/haskovo-blizo-4-800-kasa-tsigari-bez-banderol-sa-izzeti-pri-proverka-v-dimitrovgrad.html", "text": "Общо 4 780 къса цигари без бандерол са иззели криминалисти в Димитровград. Това съобщиха от пресцентъра на  МВР . На 10 май към 21.45 часа е предприета проверка на 58-годишна жена от града, която била засечена пред блока си на улица „Първи май“ с общо 1 800 къса контрабандни цигари от различни марки. При последвала проверка в дома ѝ, полицаите открили още 2 980 къса безакцизни папироси. Тютюневите изделия са иззети с протокол, в РУ - Димитровград е образувано бързо производство.", "date": "2019.05.13", "title": "Хасково. Близо 4 800 къса цигари без бандерол са иззети при проверка в Димитровград"}
{"url": "http://www.focus-news.net/news/2019/05/13/2657281/d-r-emiliya-baeva-zam-kmet-na-dobrich-prodalzhava-elektronniyat-priem-na-detsa-za-novata-uchebna-godina-v-detskite-yasli-i-gradini.html", "text": "Продължава електронният прием на деца за новата учебна година в детските ясли и градини. Това съобщи зам.-кметът в ресор „Хуманитарни дейности“ д-р Емилия Баева, предаде кореспондент на  Радио „Фокус” – Варна . Д-р Баева напомни, че заинтересуваните родители трябва внимателно да прочетат къде има свободни места за кандидатстване и да подават заявления за там. Много важен момент в Наредбата е да има налице уседналост една година в района да заведението, за което се кандидатства. И тази година има установени нарушения при случаи, когато ден преди подаване на заявления и отваряне на електронната система, се променя адресната регистрация, посочи д-р Баева. Констатирани са такива около 25 случая. Според зам.-кмета е време родителите да се дисциплинират и да се съобразяват с нормативната уредба на Общината. „При подаването на документи ще се доказва изискването за уседналост\", посочи зам.-кметът. Всяка година се обявява прием, места има за всички деца, а от техните родители се очаква коректност по отношение на поставените условия за класиране. На интернет страницата на Общината в рубриката „Прием в детските заведения“ е поместена пълна информация – Наредба, срокове за кандидатстване, свободни места и класиране.  \r\nЖулиета НИКОЛОВА", "date": "2019.05.13", "title": "Д-р Емилия Баева, зам.-кмет на Добрич: Продължава електронният прием на деца за новата учебна година в детските ясли и градини"}
{"url": "http://www.focus-news.net/news/2019/05/13/2657280/v-universiteta-za-natsionalno-i-svetovno-stopanstvo-shte-se-sastoi-blagotvoritelen-kontsert-pomosht-za-dani.html", "text": "На 15 май т.г. от 18.30 часа в аула „Максима“ на Университета за национално и световно стопанство ще започне благотворителен концерт „Помощ за Дани“ в подкрепа на 20-годишния Даниел Маринов, който след злополука чупи седми шиен прешлен и се обездвижва. Това съобщиха от пресцентъра на  УНСС . Това е поредната проява от кампанията „Аз помогнах“ на Студентския съвет при УНСС, чиято цел е да се съберат средства за лечението на Дани. Гост-изпълнител ще бъде Криско.  \r\nВ урни, разположени в централното фоайе на университета, могат да се дарят средства или да се закупят билети на стойност 7 лв. и 10 лв. \r\nКампанията „Аз помогнах“ започна през 2008 г., когато цялата академична общност на УНСС застана зад каузата да бъде подпомогнат финансово Домът за деца, лишени от родителски грижи „Даскал Ботю“ в Калофер. С дарените 52 хил. лв. бяха извършени ремонтни и строителни дейности и бяха закупени подаръци за децата.  \r\nПрез 2017 г. Студентският съвет се включи в националната инициатива „Един за всички, всички за Криси“ и организира благотворителна вечер в подкрепа на 9-годишния Кристиян Илиев, който страдаше от рядко срещано заболяване. Тогава за по-малко от една седмица бяха събрани 6 239 лв. за неговото лечение. Година по-късно, на благотворителна вечер, организирана от Студентския съвет, бяха събрани 7 305 лв. за лечението на 21-годишния Георги Яков, който при инцидент се обездвижва от гърдите надолу.", "date": "2019.05.13", "title": "В Университета за национално и световно стопанство ще се състои благотворителен концерт „Помощ за Дани“"}
{"url": "http://www.focus-news.net/news/2019/05/13/2657276/gd-granichna-politsiya-trafikat-na-gkpp-lesovo-e-intenziven-na-izhod-za-tovarni-avtomobili.html", "text": "Трафикът на ГКПП \"Лесово\" на българо-турската граница е интензивен на изход за товарни автомобили. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.05.13", "title": "ГД \"Гранична полиция\":  Трафикът на ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2019/05/13/2657284/plovdiv-vavedena-e-vremenna-organizatsiya-na-dvizhenieto-na-izhoda-na-asenovgrad-za-oblastniya-grad.html", "text": "Във връзка с реализирането на проекта за ремонт на пътя Асеновград-Пловдив се извършва полагане на асфалтова настилка в района на кръговото кръстовище на изхода на Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. От фирмата изпълнител-информират, че за днес и утре, 14 май, е въведена временна организация на движението в посока град Пловдив. \r\nДнес е затворена за движение входната към Асеновград пътна лента от светофара към кръговото кръстовище до Околовръстния път. Движението се осъществява двупосочно в изходната от града пътна лента. \r\nНа 14 май се затваря изходната от града пътна лента и движението по Околовръстния път. Движението ще се извършва двупосочно по входната към Асеновград пътна лента. \r\nДвижението по Околовръстния път ще се осъществява чрез въведена временна организация и чрез регулировчици.", "date": "2019.05.13", "title": "Пловдив: Въведена е временна организация на движението на изхода на Асеновград за областния град"}
{"url": "http://www.focus-news.net/news/2019/05/13/2657282/desislava-yonkova-rik-veliko-tarnovo-do-22-may-vsichki-registrirani-za-evropeyskite-izbori-partii-koalitsii-i-initsiativni-komiteti-mogat-da-podavat-zayavleniya-za-zastapnitsi.html", "text": "До 17.00 часа на 22 май всички регистрирани за европейските избори партии, коалиции и инициативни комитети могат да подават заявления за застъпници, които да следят изборния ден от тяхно име. Това каза за  Радио „Фокус“ – Велико Търново  Десислава Йонкова, председател на Районна избирателна комисия (РИК) – Велико Търново. Тя допълни, че се запазва и правилото за по един застъпник на партия, коалиция или индивидуален кандидат за Европейския парламент. Максимумът на лицата, които могат да се регистрират в РИК, е 411.  \r\n„Тук е мястото да припомня, че могат да се подават и списъци с представляващи партията, комитета или коалицията хора. До 17.00 часа на 25 май е крайният срок за това. Тези лица не се назначават от РИК, а е в условията на уведомителен режим“, посочи още Деси Йонкова. Справки ще могат да се извършват и в изборния ден от всеки заинтересован на сайта на Районната избирателна комисия във Велико Търново, като личните данни на всички са защитени от закона. \r\nЛуиза ТРАНЧЕВА", "date": "2019.05.13", "title": "Десислава Йонкова, РИК – Велико Търново: До 22 май всички регистрирани за европейските избори партии, коалиции и инициативни комитети могат да подават заявления за застъпници"}
{"url": "http://www.focus-news.net/news/2019/05/13/2657283/sport-zhenskiyat-natsionalen-otbor-po-voleybol-na-balgariya-otpatuva-za-kontroli-sas-svetovniya-shampion-sarbiya.html", "text": "Женският национален отбор по волейбол на България отпътува тази сутрин за две контроли със световния шампион Сърбия. Проверките между двата тима са 14 май от 18:00 часа и на 15 май от 11:00 часа в Белград. \r\nПриятелските мачове са част от подготовката на България за старта във Волейболната лига на нациите. В периода от 21 до 23 май Русе е домакин на турнир от първата седмица в надпреварата, като съперници на българските волейболистки са отборите на Япония, Белгия и САЩ.", "date": "2019.05.13", "title": "Спорт: Женският национален отбор по волейбол на България отпътува за контроли със световния шампион Сърбия"}
{"url": "http://www.focus-news.net/news/2019/05/13/2657285/evropeyski-izbori-2019-iskren-veselinov-vmro-ne-manipulirayte-obshtestvenoto-mnenie-che-patriotite-posyagat-na-balgarskata-priroda-i-turizam.html", "text": "Не манипулирайте общественото мнение, че Патриотите посягат на българската природа и туризъм. Това написа заместник-председателят на ВМРО и на ПГ на „Обединени патриоти“ Искрен Веселинов в своята Фейсбук страница относно информация в медийното пространство, че депутатите разрешават строежа върху дюни, съобщиха от пресцентъра на  ВМРО . \r\n„В броя от 09 май 2019 г. на онлайн изданието на в. „Дневник“ е публикувана статия под гръмкото заглавие „Депутати предлагат да се строи върху дюни и да поскъпнат глобите за палатки върху тях“, свързана с промените в Закона за устройство на черноморското крайбрежие, които предстои да бъдат разгледани на второ гласуване в парламентарната комисия по регионална политика, благоустройство и место самоуправление.  \r\nОпазването на уникалната българската природа е една от най-важните цели на ВМРО като политическа партия. Такава политика ние сме водили последователно през годините и всякакви внушения в обратната посока, са част от нелоялната политическа кампания, която се води в момента\", пише Веселинов. \r\nЕто и целия текст на публикацията на Искрен Веселинов, който е председател на парламентарната комисия по регионално развитие, благоустройство и местно самоуправление:  Статията ме провокира да отговоря, тъй като съдържа откровени неистини, извадени от контекста факти и неверни твърдения. Очевидно е, че определени политически кръгове явно се опитват да манипулират общественото мнение като прокарват внушението, че видите ли те – Патриотите, посягат на българската природа и българския туризъм.  \r\nЗа какво всъщност става дума?  \r\nЦялостната философия на предложените промени в закона за черноморското крайбрежие е свързана именно с прецизиране и регулиране на дейностите, свързани с опазването и съхранението на всички видове дюни и намиращите се в тях защитени видове на флората и фауната. Създават се условия за развитие на икономиката чрез опазване на околната среда. Предложените по-високи санкции за нарушения са именно в тази посока.  \r\nМежду първото и второто четене на законопроекта лично внесох предложения за промени, свързани с регулиране на т.нар. „диво къмпингуване“ извън територията на категоризираните места. Въпрос, който се дискутира от няколко години и не беше уреден окончателно в българското законодателство. Първоначално бе наложена забрана, която се отмени поради възникналото обществено недоволство. Впоследствие тя бе отменена с презумпцията възможността за къмпингуване в извън определените за това места да се уреди в Закона за туризма. Тъй като до този момент това не беше извършено, предложих тези промени, за да се запълни съществуващата празнота в законодателството.  \r\nПо този начин ясно ще се знае от хората къде по Черноморието, в кои обособени места ще могат да разположат палатки, каравани и кемпери, като условията в тези места, естествено, ще се различни от изискванията за категоризираните къмпинги.  \r\nПредложените от нас промени са изцяло в унисон с потребностите на хората, които искат да почиват сред природата и предпочитат къмпинг туризма. В същото време чрез предложените норми се създават условия за по-добро опазване на защитените територии, биоразнообразието, собствеността, земеделските земи, общинската и държавната собственост, които са застрашени от унищожаване, замърсяване и увреждане при практикуването на „диво и безконтролно къмпингуване“. Необходимо е да подчертая също така, че предложенията са подкрепени от авторитетни неправителствени организации. Обсъждане на предложенията винаги е имало и тази практика продължава. Всички заинтересовани страни, които искаха да вземат отношение, внесоха своите предложения и становища между първо и второ гласуване на проекта.  \r\nЩо се отнася до внушенията във въпросната статия, че са внесени поправки, които отменят забраната за строителство върху дюните, ще кажа единствено, че всички, които са запознати с материята и познават законодателството, са наясно, че забрана в досегашния закон съществува и предложения за отмяна няма. Допълнени са забрани, пропуснати от вносителя на законопроекта, относно плажовете и дюните. Отчетена е и европейската практика, че опазването на дадено местообитание може да се приложи съвместно с инвестиционно намерение в близост и около местообитанията, „само ако с проекта на устройствения план и инвестиционния проект е предвидено тяхното опазване и съхранение“.  \r\nВ заключение ще отбележа само, че опазването на уникалната българската природа е една от най-важните цели на ВМРО като политическа партия. Такава политика ние сме водили последователно през годините и всякакви внушения в обратната посока са част от нелоялната политическа кампания, която се води в момента. За нас, като патриоти, успешна политика за опазване на околната не може да има без „драконовски мерки срещу еконарушителите“ .", "date": "2019.05.13", "title": "Европейски избори 2019: Искрен Веселинов, ВМРО: Не манипулирайте общественото мнение, че Патриотите посягат на българската природа и туризъм"}
{"url": "http://www.focus-news.net/news/2019/05/13/2657277/mvnr-poslanikat-na-republika-turtsiya-zayavi-che-dumite-mu-sa-bili-pogreshno-interpretirani-ot-mediite.html", "text": "Посланикът на Република Турция заяви, че думите му са били погрешно интерпретирани от медиите. Това съобщиха от пресцентъра на  Министерството на външните работи . По разпореждане на вицепремиера и министър на външните работи Екатерина Захариева посланикът на Република Турция в Република България Хасан Улусой бе извикан днес в Министерството на външните работи от директора на Дирекция „Югоизточна Европа“ Деян Катрачев, за да обясни изказването си от 11 май 2019 г., в което призовава между другото българските власти да насърчат изучаването на турски език като предпоставка за увеличаване на турските инвестиции в страната.  \r\nПред посланика беше изразена позицията, че изказването му е политически неприемливо и не отговаря на очакванията на българската страна за поддържане на приятелски и добросъседски отношения. Беше подчертано, че турските инвестиции в България не могат да бъдат обвързвани по никакъв начин с изучаването на турски език, а следва да се основават на икономическа логика. Изтъкнато беше, че турските инвеститори следва да се съобразяват с официалния език в България и по-подходящо би било те да подкрепят подготовката на кадри, владеещи български език. В същото време в България изучаването на чужди езици е въпрос на свободен избор на всеки български гражданин, а условията за това са налице.  \r\nБяха изразени очакванията на България турската страна да се придържа към фундаменталните принципи на които се базират двустранните ни отношения, а именно добросъседство, равнопоставеност, взаимно уважение и ненамеса във вътрешните работи.  \r\nПосланикът на Република Турция от своя страна заяви, че думите му са били погрешно интерпретирани от медиите. Предостави текста на своето изказване, като обясни, че не е отправял препоръки за задължително изучаване на турски език от страна на българските граждани. Посланик Улусой заяви, че турската страна няма намерение да се намесва по какъвто и да е начин  във вътрешната политика на Република България, а в дейността си той се ръководи изцяло от целта да развива приятелските и взаимноизгодни отношения с България.", "date": "2019.05.13", "title": "МВнР: Посланикът на Република Турция заяви, че думите му са били погрешно интерпретирани от медиите"}
{"url": "http://www.focus-news.net/news/2019/05/13/2657288/evropeyski-izbori-2019-denitsa-zlateva-vav-vidin-tryabva-da-ima-spravedlivo-razpredelenie-i-na-investitsii-i-na-dohodi-i-na-evropeyski-fondove.html", "text": "\"По-социална Европа и работа за намаляваме регионалните неравенства - това е едно от основните послания, които отправяме по време на срещите в кампанията. Това е и посоката, в която ще работя, ако бъда избрана за член на Европейския парламент\". Това каза заместник-председателят на НС на БСП и кандидат за евродепутат от \"БСП за България\" Деница Златева във Видин, съобщиха от пресцентъра на  БСП . Днес тя продължава срещите си в областта със срещи в селата Макреш, Гомотарци, Кутово, Сланотрън и Антимово, както и в град Видин. \"Видинският край е един от най-бедните - не само в България, но и в Европа. Трябва да върнем социална Европа; да постигнем справедливо разпределение и на инвестиции, и на доходи, и на европейски фондове. Не бива да делим градовете на малки и големи. Основен ангажимент на членовете на Европейския парламент, особено на представителите на левицата, трябва да бъде гаранцията, че в следващия програмен период европейските фондове ще достигнат до всяко едно населено място - независимо от това, от коя политическа партия е неговият кмет. Недопустимо е хората да страдат заради политически пристрастия\", коментира Златева.  \r\nПо думите ѝ хората във Видинско са споделили редица случаи, в които, само защото са подкрепили БСП, им е отказан достъп до социални помощи, не е изграден път между две села, защото жителите им не гласуват преимуществено за ГЕРБ. \"Няма какво да отговориш на хората в тази ситуация защо те страдат незаслужено. Как да обясниш с какви аргументи е отказан топъл обяд на жена в тежко социално положение само защото е активист на БСП?\", попита кандидатът за евродепутат. \"Това са действия, които в никакъв случай не можем да толерираме. Когато става въпрос за социална политика, за доходи, за стандарт на живот, всички трябва да работим заедно, така че да постигнем минимални европейски стандарти. И като казваме \"Справедливост СЕГА!\" - трябва да има справедливост за всеки един български гражданин. Както не искаме да ни делят на първа и втора категория европейци, така и българите не бива да бъдат разделяни на първа и втора категория\", коментира Златева. Тя разказа  случаи от Видинския регион за хора, излъгани от арендатори. \"Това са фирми, които повече от година не са им плащали за положения труд. Държавата трябва да има механизъм, по който да реагира в такива момента. Тук говорим за неизпълнение на основен ангажимент от страна на работодателя. Тъжно е, защото все пак сме в 21 век. Всеки има право - и на дом, и на социална защита, и да получи достойното си заплащане\", посочи тя.  \r\nСпоред Златева в тази ситуация най-важно е на 26 май хората да заявят гражданската си позиция и да гласуват за промяната. \"Надявам се след изборите да успеем да формираме прогресивно мнозинство и в ЕП и в ЕК за да защитим идеите си\", каза тя.", "date": "2019.05.13", "title": "Европейски избори 2019: Деница Златева във Видин: Трябва да има справедливо разпределение и на инвестиции, и на доходи, и на европейски фондове"}
{"url": "http://www.focus-news.net/news/2019/05/13/2657287/varna-69-godishen-mazh-e-postradal-sled-kato-avtomobilat-mu-se-e-obarnal-na-pat-kray-devnya.html", "text": "69-годишен мъж е пострадал, след като автомобилът му се е обърнал вчера вечерта на път край Девня. Това съобщиха от пресцентъра на  Областната дирекция на МВР във Варна . Пътното произшествие е станало около 17.45 часа. 69-годишният шофьор, по време на движение с несъобразена скорост, губи контрол над превозното средство и се преобръща вляво на платното за движение. В резултат от инцидента мъжът е получил контузни наранявания, прегледан е и освободен за домашно лечение, без опасност за живота.", "date": "2019.05.13", "title": "Варна: 69-годишен мъж е пострадал, след като автомобилът му се е обърнал на път край Девня"}
{"url": "http://www.focus-news.net/news/2019/05/13/2657289/ek-po-evtini-telefonni-obazhdaniya-kam-drugi-darzhavi-ot-es-ot-15-may.html", "text": "От 15 май влиза в сила нова максимална цена за всички международни повиквания и SMS в рамките на ЕС. В резултат на това потребителите, които се обаждат от своята държава към друга държава от ЕС, ще плащат не повече от 19 цента на минута (+ ДДС) и 6 цента за SMS съобщение (+ ДДС), съобщават от  пресслужбата на ЕК. \r\nСлед премахването на таксите за роуминг през юни 2017 г., тези нови тавани на цените за международни повиквания и SMS в ЕС са част от реформата на правилата в областта на далекосъобщенията в целия ЕС, с която се укрепва координацията на електронните съобщения и се засилва ролята на Органа на европейските регулатори в областта на електронните съобщения (ОЕРЕС).  \r\nМария Габриел, комисар по въпросите на цифровата икономика и цифровото общество, заяви: След премахването на таксите за роуминг през 2017 г. сега ЕС предприема мерки срещу прекомерно високите такси за трансгранични повиквания от родината. Благодарение на тези две действия европейските потребители вече са напълно защитени от шокови сметки за повикванията към който и да било европейски номер, независимо дали у дома или в чужбина. Това е едно от многото конкретни постижения на цифровия единен пазар.  \r\nНовите правила за международни повиквания са предназначени да преодолеят значителните разминавания в цените, които съществуваха преди това между държавите членки.  \r\nДалекосъобщителните оператори в ЕС ще трябва да уведомят потребителите за новите пределни цени. Правилата ще се прилагат във всички 28 държави членки, считано от 15 май, а скоро и в Норвегия, Исландия и Лихтенщайн.  \r\nМаксималната цена е ограничена само за лично ползване, т.е. за частни клиенти. Бизнес клиентите са изключени от това регулиране на цените поради факта, че няколко доставчика имат специални оферти, които са особено привлекателни за бизнес клиенти.", "date": "2019.05.13", "title": "ЕК: По-евтини телефонни обаждания към други държави от ЕС от 15 май"}
{"url": "http://www.focus-news.net/news/2019/05/13/2657290/evropeyski-izbori-2019-kandidatat-za-evrodeputat-ot-bsp-za-balgariya-prof-rumen-gechev-se-sreshtna-s-delegatsiya-ot-kitayskata-akademiya-po-obshtestveni-nauki.html", "text": "Делегация от Китайската академия по обществени науки, водена от директора на Института по международни отношения проф. д-р Ванг Жиан, проведе среща с кандидата за евродепутат от „БСП за България“ проф. Румен Гечев. Това съобщиха от пресцентъра на  Националния съвет на БСП . По време на срещата те обсъдиха възможностите за икономическо сътрудничество между двете страни. Като кандидат на БСП за евродепутат, проф. Гечев запозна делегацията с “Визия за България” и очакваните промени в икономическия модел на ЕС. Той обсъди с гостите перспективни проекти за съвместни инвестиции, които ще бъдат от полза и на двете страни, в т. ч в сферите на енергетиката, електрониката и селското стопанство.", "date": "2019.05.13", "title": "Европейски избори 2019: Кандидатът за евродепутат от \"БСП за България\" проф. Румен Гечев се срещна с делегация от Китайската академия по обществени науки"}
{"url": "http://www.focus-news.net/news/2019/05/13/2657291/kathimerini-stana-yasna-kompaniyata-koyato-shte-dostavi-traboprovodite-za-gazovata-vrazka-mezhdu-gartsiya-i-balgariya.html", "text": "Corinth Pipeworks, част от Cenergy Holdings, спечели търг за 58,2 милиона евро за доставка на тръбопроводи за газова междусистемна връзка между България и Гърция, съобщава електронното издание на атинския ежедневник  Kathimerini . \r\nГръцкият производител бе един от тримата предварително избрани кандидати, единият от които се оттегли от търга, а другият не отговори на техническите изисквания, се казва в официално изявление на компанията ICGB. \r\nБългария планира да въведе в експлоатация 182-километровия газопровод през 2020 г. за внос на азербайджански газ, за да прекрати почти пълната си зависимост от руския газ. \r\nОчаква се компанията ICGB да избере победител за изграждането на газовата връзка по-късно този месец. Тереза Герова", "date": "2019.05.13", "title": "Kathimerini: Стана ясна компанията, която ще достави тръбопроводите за газовата връзка между Гърция и България"}
{"url": "http://www.focus-news.net/news/2019/05/13/2657286/kmetat-na-blagoevgrad-d-r-atanas-kambitov-godishnite-muzikalni-nagradi-na-bg-radio-imat-vyarna-publika-v-grada-zatova-im-podaryavame-2-grandiozni-kontserta.html", "text": "Два грандиозни концерта ще радват меломаните на българска музика в Благоевград. Датите са 14 и 15 юни, а мястото е фестивалният център парк „Македония“. Това стана ясно днес, на пресконференция, която бе водена от д-р Атанас Камбитов,кмет на община Благоевград, Николай Янчовичин- генерален директор на БГ Радио, заместник-кметът Христина Шопова и Деница Славова- корпоративен PR мениджър на БГ Радио. Това съобщиха от пресцентъра на  Община Благоевград . По време на тазгодишното издание на Годишните музикални награди на БГ Радио кметът на община Благоевград д-р Атанас Камбитов и кметът на община Пловдив Иван Тотев ще връчат статуетка по време на престижната церемония. \r\n„Предвид предстоящите европейски избори и актуалната тема за солидарността, решихме и ние да бъдем солидарни по свой начин. Знаете, че Пловдив е първият български град, обявен за Европейска културна столица и като знак на солидарност и приятелски жест, заедно с БГ  Радио, решихме да направим своеобразен подарък и тази година церемонията за Годишните музикални награди на БГ Радио да се проведат в Пловдив. В този момент това е една европейска сцена и смятаме, че това една възможност и българската музика да се презентира пред тази широка аудитория. Тъй като  стана традиция Благоевград да бъде домакин на събитието и тук има една вярна публика, наградените ще изнесат два грандиозни концерта именно в Благоевград на 14 и 15 юни“, каза д-р Камбитов по време на пресконференцията.  \r\nОт своя страна Николай Янчовичин изрази удовлетворението си от факта,че Благоевград и БГ Радио се обединяват в една добра кауза.  „Заедно с Благоевград да подкрепим Европейската културна столица, водени от лозунга „заедно“. Месец по-късно ще се върнем тук с участниците, с номинираните, и с победителите за концерт в Благоевград. Ще покажем какво означава да сме заедно, когато имаме една цел, а тя е да се представим добре и да сме наистина една европейска държава в 21 век.  Събитието в Пловдив е еднократно планирано, така че до година трябва да ме готови за БГ награди, тук в Благоевград. Все пак има само един град в България, който има статуетка „Посланик на Българската музика“. \r\nИ този път престижната сцена на Годишни Музикални Награди на БГ Радио ще даде летящ старт на новите български поп и рок хитове. Сред тях е и „Несъвършен“ на РУШИ. Нова песен ще представят и Братя Аргирови, които са избраниците на БГ Радио да получат единствената награда, чиито получател определя еднолично екипът на медията – БГ Вдъхновител 2019 на името на Ана Мария Тонкова. \r\nНа сайта на БГ Радио до 00:00 ч. на 21 май се гласува за финалния етап в Годишни Музикални Награди 2019, в който се определят победителите във всяка една от деветте категории.", "date": "2019.05.13", "title": "Кметът на Благоевград д-р Атанас Камбитов: Годишните музикални награди на БГ радио имат вярна публика в града, затова им подаряваме 2 грандиозни концерта"}
{"url": "http://www.focus-news.net/news/2019/05/13/2657274/evropeyski-izbori-2019-gerb-vnasya-zhalba-v-tsik-sreshtu-uchastieto-na-prezidenta-rumen-radev-v-predizbornata-kampaniya-na-bsp.html", "text": "Представители на ГЕРБ ще внесат жалба в Централната избирателна комисия. Това съобщиха от пресцентъра на  ПП ГЕРБ . Жалбата е срещу участието на президента Румен Радев в предизборната кампания на БСП. Внасянето на жалбата в ЦИК ще стане в 15.30 часа в сградата на ЦИК (входа от към Националната художествена галерия). След внасянето на сигнала ще бъдат направени изявления пред представителите на медиите.", "date": "2019.05.13", "title": "Европейски избори 2019: ГЕРБ внася жалба в ЦИК срещу участието на президента Румен Радев в предизборната кампания на БСП"}
{"url": "http://www.focus-news.net/news/2019/05/13/2657293/stara-zagora-vremenno-dvizhenieto-pri-km-180-na-avtomagistrala-trakiya-v-posoka-burgas-se-osashtestvyava-samo-v-izprevarvashtata-lenta-poradi-razsipan-tovar.html", "text": "Временно движението при км 180 на автомагистрала \"Тракия\" в посока Бургас се осъществява само в изпреварващата лента поради разсипан товар. Това съобщиха от пресцентъра на  Агенция \"Пътна инфраструктура\" (АПИ) . Шофьорите да се движат с повишено внимание и съобразена скорост, като спазват указанията на \"Пътна полиция\" и светлинната сигнализация.", "date": "2019.05.13", "title": "Стара Загора: Временно движението при км 180 на автомагистрала \"Тракия\" в посока Бургас се осъществява само в изпреварващата лента поради разсипан товар"}
{"url": "http://www.focus-news.net/news/2019/05/13/2657295/the-times-of-israel-prezidentat-na-izrael-dade-na-netanyahu-dopalnitelen-srok-ot-14-dni-za-sastavyane-na-pravitelstvo.html", "text": "Държавният глава на Израел Реувен Ривлин даде на Бенямин Нетаняху допълнителен срок от 14 дни, за да се опита да състави управляваща коалиция, съобщава вестник  The Times of Israel .  \r\nВ неделя Нетаняху поиска удължаване на срока заради честването на Пасха и поредицата от сблъсъци в Ивицата Газа – молба, която президентът на Израел удовлетвори.  \r\nИзраелското законодателство предвижда 28-дневен срок за съставянето на правителство о победителя в изборите. Държавният глава на страната обаче има право да удължава този срок с до 14 дни. \r\nОт редакцията припомнят, че на изборите на 9 април управляващата партия „Ликуд“ спечели 35 места в 120-местния Кнесет. На 17 април Ривлин официално връчи на Нетаняху мандат за формиране на кабинет.  \r\n„Както и в минали случаи на формиране на правителство, възнамерявам да поискам удължаване от президента\", заяви Нетаняху в неделя в своето встъпително изказване на седмичното заседание на кабинета. Той проведе серия среща с ръководителите на партиите, които се очаква да се присъединят към водената от него коалиция.Очаква се тя да включва 16-те депутати на ултрарелигиозната Партия ШАС и „Яхадут ха-Тора“, националистите на Авигдор Либерман, на рускоговорящия Израел Бейтену и партията „Кулану“.  \r\nМеждувременно адвокатите на Нетаняху преговарят с Министерството на правосъдието кога ще започне предварителния процес срещу премиера. По-рано през годината стана ясно, че срещу него ще бъдат повдигнати обвинения за подкуп и измама. Очаква се изслушване по делото. Нетаняху не е длъжен да подава оставка, ако срещу него бъдат повдигнати обвинения, а само ако бъде осъден и всички негови жалби бъдат отхвърлени.  \r\nСпоред медии партията на Нетаняху настоява коалиционното споразумение да включва ангажименти от страна на партньорите да подкрепят закон, който ще позволи на Кнесета да отмени решенията на Върховния съд по административни и законодателни въпроси. Това ще отвори пътя на бъдещото правителство да даде имунитет на Нетаняху при бъдещо съдебно преследване. Тереза Герова", "date": "2019.05.13", "title": "The Times of Israel: Президентът на Израел даде на Нетаняху допълнителен срок от 14 дни за съставяне на правителство"}
{"url": "http://www.focus-news.net/news/2019/05/13/2657275/edi-rama-albantsite-zhiveyat-v-dve-razlichni-strani-i-tryabva-da-se-obedinyat.html", "text": "В интервю за белградската телевизия  Pink  лидерът на кабинета в Тирана Еди Рама подчерта, че „албанците са братя, които живеят в две различни страни и трябва да се обединят“, цитира думите му електронното издание на прищинския ежедневник  Gazeta Express . \r\nРама поясни, че вижда това обединение като част от процеса за членство в Европейския съюз. Албанският премиер заяви, че иска да има регион без граници. „Не искам граници с Косово, Черна гора, Северна Македония, Сърбия. Трябва да работим, за да се случи това“, подчерта Рама. \r\nСъгласно думите му, Сърбия трябва да се изправи срещу реалността и да приеме Косово като независима и свободна страна. „Нуждата от помирение е неизбежна\", категоричен бе лидерът на кабинета в Тирана.  \r\nСъщевременно той увери, че никога не е говорил за Велика Албания – идея, която – съгласно думите му, е създадена, за да бъде използвана срещу самите албанци. Рама също така заяви, че сърбите и албанците могат да се помирят и направят на Балканите това, което е постигнато от Франция и Германия в Европейския съюз. Тереза Герова", "date": "2019.05.13", "title": "Еди Рама: Албанците живеят в две различни страни и трябва да се обединят"}
{"url": "http://www.focus-news.net/news/2019/05/13/2657296/pleven-nad-90-narusheniya-za-neizpolzvane-na-obezopasitelni-sistemi-sa-ustanoveni-pri-politseyska-operatsiya-v-oblastta.html", "text": "Над 90 нарушения за неизползване на обезопасителни системи от водачи на моторни превозни средства са установени при специализирана полицейска операция в област Плевен. Това съобщиха от  ОДМВР-Плевен . Специализираната полицейска операция за използването на обезопасителни системи от водачите на моторни превозни средства и техните пътници е проведена в периода 7 - 12 май. Специален акцент е поставен и на правилното превозване на деца. По време на специализираната операция в област Плевен са проверени 1 433 моторни превозни средства и 1 803 души. За констатирани нарушения са съставени 406 фиша и 293 акта. Засечени са 6-ма мотоциклетисти без защитни каски. 94 са установените нарушения, свързани с неизползване на колани и обезопасителни системи от водачите на автомобили. В рамките на акцията са връчени 120 електронни фиша. Установени са 9 моторни превозни средства без регистрация. В рамките на полицейската операция е проверявано и за правилното поставяне на регистрационния номер от мотоциклетистите. Според изискванията  регистрационните табели на мотоциклетите се поставят само отзад, но така, че да се осигури тяхната видимост и осветеност нощно време. Освен това при закрепването не трябва да се нарушава формата на табелата, целостта на графиката и символите на номера, припомниха от полицията.", "date": "2019.05.13", "title": "Плевен: Над 90 нарушения за неизползване на обезопасителни системи са установени при полицейска операция в областта"}
{"url": "http://www.focus-news.net/news/2019/05/13/2657298/global-times-kitay-kitay-obyavi-vavezhdaneto-na-otvetni-mita-za-amerikanskiya-vnos.html", "text": "Китай въвежда мита за внос на повече от пет хиляди видове стоки от САЩ, които ще бъдат в диапазон от 5% до 25%, съобщава англоезичното издание  Global Times . \r\nМерките на Пекин са в отговор на решението на САЩ да повишат митата за китайския внос от 10% на 25%, след като двудневните разговори за разрешаване на търговския спор приключиха без сделка. Преговорите за уреждане на търговския спор между двете държави обаче ще продължат. \r\nОтветните мита влизат в сила от 1 юни 2019 г. по отношение на повече от 5000 стоки от САЩ на обща стойност 60 млрд. долара. Според изявление, публикувано от Държавния съвет за митнически тарифи на КНР, мерките са в отговор на повишението на американските мита за внос на китайски продукти.  \r\n\"От 00:00 на 1 юни 2019 г. митата ще бъдат увеличени за част от стоките от САЩ\", се казва в официалното съобщение.  \r\nКакто следва от изявлението на ведомството, по отношение на 2493 продукта от САЩ митата ще се увеличат до 25%, подобни такси ще се увеличат до 20% ще е увеличението за 1078 други видове продукти. Митата за 974 артикула ще бъдат увеличени до 10%. Четвъртата група стоки, включващи 595 видове стоки, ще бъдат обложени с мита от 5%. Тереза Герова", "date": "2019.05.13", "title": "Global Times (Китай): Китай обяви въвеждането на ответни мита за американския внос"}
{"url": "http://www.focus-news.net/news/2019/05/13/2657297/blagoevgrad-shestoto-izdanie-na-litera-ekspo-zapochva-na-14-may.html", "text": "Шестото книжно изложение „Литера Експо”, което се организира от Община Благоевград и Асоциация за култура и книжовност, отново ще зарадва любителите на книгите с най-добрите заглавия на пазара. Това съобщиха от пресцентъра на  Общината . \r\nШатрите с най-различна литература ще бъдат разположени на площад „България” пред търговския център „Ларго мол”. Официалното откриване на събитието е утре, от 17.30 часа, когато ще бъде и награждаването на писателя Владимир Караджов. До 18 май десетки издателства ще представят разнообразна палитра от заглавия, автори и жанрове. Почитателите на четенето ще имат възможност да закупят книги на преференциални цени, както и да се срещнат с някои от техните автори.  \r\nЖители и гости на града ще могат да се срещнат с известни писатели и поети като част от програмата на „Литера Експо”. Разговор с писателя Димитър Тонин и представяне на новите му книги ще се проведе от 18.00 часа на 15 май. На следващия ден по същото време е срещата със Здравка Евтимова, чийто разказ „Кръв от къртица” бе включен в американски учебник по литература за 8 клас. Интересна ще е и срещата на благоевградчани с поетите Добромир Банев и Маргарита Петкова от 18.00 часа на 17 май.   \r\nИнициативата е част от стратегията на Община Благоевград за развитие и популяризиране на културния живот в града, както и стимулирането на младите хора да четат повече книги.", "date": "2019.05.13", "title": "Благоевград: Шестото издание на „Литера Експо” започва на 14 май"}
{"url": "http://www.focus-news.net/news/2019/05/13/2657299/d-r-emiliya-baeva-zam-kmet-na-dobrich-izklyuchitelno-bogat-e-kulturniyat-afish-na-obshtinata-za-mesetsa.html", "text": "Изключително богат е културният афиш на Община град Добрич за месец май. Това съобщи зам.- кметът с ресор „Хуманитарни дейности“ д-р Емилия Баева, предаде кореспондентът на  Радио „Фокус” . Първият акцент в културния афиш за месеца е Европейският младежки поп рок конкурс „Сарандев“, който ще бъде открит на 15 май и ще продължи до 17 май. След предварителна селекция на сцената на Общинския младежки център „Захари Стоянов“ ще се изявят 53-ма участника от различни страни. За поредна година председател на журито е Хайгашод Агасян. Участниците са от 7 държави – България, Румъния, Гърция, Казахстан, Молдова, Узбекистан и Украйна. Членове на журито са Николай Текелиев, Славин Славчев, Алишер Каримов от Казахстан и Мамурджан Ташматов от Узбекистан. Водещи на конкурса ще бъдат братята Пламен и Иво, а гост звездата на Гала концерта ще бъде Славин Славчев. Официалното откриване ще започне в 17.30 часа. Конкурсната програма ще започва всяка вечер от 18.00 часа.  \r\nВторият акцент в културния афиш през май е инициативата „Нощ на литературата“. Тя ще се проведе на 15 май. Ще бъдат обособени 3 читателски гнезда - в Регионална библиотека „Дора Габе“, в книжарница „Хеликон“ и Дом-паметника „Йордан Йовков“. Изявени личности от културния живот на града ще четат съвременни творби от чуждестранни автори.  \r\nДруг акцент в културния афиш е инициатива, която се провежда традиционно всяка година – „Нощ на музеите“. Тази година датата е 18 май. Културните институтции ще бъдат отворени с вход свободен до 24.00 часа. Програмата е изключително интересна и богата. Пълният списък на събитията от културния календар е публикуван на интернет страницата на Община град Добрич. \r\nЖулиета НИКОЛОВА", "date": "2019.05.13", "title": "Д-р Емилия Баева, зам.-кмет на Добрич: Изключително богат е културният афиш на Общината за месеца"}
{"url": "http://www.focus-news.net/news/2019/05/13/2657300/sport-radostin-stoychev-e-noviyat-starshi-trenyor-na-kaltsedoniya-verona.html", "text": "Радостин Стойчев е новият старши треньор на италианския Калцедония (Верона), потвърдиха от ръководството на клуба чрез съобщение, публикувано на официалната интернет страница на отбора.  \r\nДоговорът на Радостин Стойчев с Верона е за 3 сезона. Българинът заменя на поста Никола Гърбич. По-рано Стойчев ръководи отборите на Трентино и Модена.", "date": "2019.05.13", "title": "Спорт: Радостин Стойчев е новият старши треньор на Калцедония (Верона)"}
{"url": "http://www.focus-news.net/news/2019/05/13/2657292/kyustendil-poradi-upalnomoshtavaneto-na-drug-advokat-deloto-sreshtu-zhivotnovada-petar-pishtalov-za-otkritite-martvi-kone-v-osogovska-planina-beshe-otlozheno.html", "text": "Поради упълномощаването на друг адвокат делото в Районния съд в Кюстендил срещу животновъда Петър Пищалов за откритите мъртви коне в Осоговска планина беше отложено, предаде репортер на  Радио „Фокус” – Кюстендил . В съдебната зала стана ясно, че обвиняемият е упълномощил друг адвокат, който да го защитава в рамките на процеса. „Това е негово право. Адвокатът има право да се запознае с материалите по делото. Няма процедурни пропуски към настоящия момент”, каза прокурор Галина Димитрова. В съдебната зала присъстваха и свидетели по делото. Прокурорът не се ангажира за срок, при който може да са приключи съдебното производство. Около 15 са вписаните свидетели, има и вещи лица, които трябва да представят своите експертизи.  \r\nСледващото заседание по делото беше насрочено за 30 май, от 14.00, часа в Районен съд – Кюстендил. \r\nВенцеслав ИЛЧЕВ", "date": "2019.05.13", "title": "Кюстендил: Поради упълномощаването на друг адвокат делото срещу животновъда Петър Пищалов за откритите мъртви коне в Осоговска планина беше отложено"}
{"url": "http://www.focus-news.net/news/2019/05/13/2657301/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В днешното предаване  „Садово в сърцето на Тракия“  на  Радио „Фокус“ – Пловдив  ще разберем как върви подготовката на Общината за празника на Садово, който се провежда на 24 май. Какво ще има в програмата, ще разберем от зам.-кмета Петър Георгиев. Ще чуем още и любопитни неща за историята на едно от по-големите селища в общината – това е село Катуница. \r\nВ края на предаването, от секретаря на Общината Янко Атанасов ще разберем как в Садово се подготвят за предстоящите избори – колко е броят на секциите, на избирателите, ще има ли машинно гласуване там и др. Тези и още новини ще чуете в днешното издание на предаването „Садово в сърцето на Тракия”, което се излъчва от 16.00 до 17.00 часа всеки понеделник. Телефонът за връзка с нас е 032/65 25 65. \r\nВодещ на предаването е Цветана Тончева.", "date": "2019.05.13", "title": "Акценти в предаването „Садово в сърцето на Тракия” по Радио „Фокус” – Пловдив"}
{"url": "http://www.focus-news.net/news/2019/05/13/2657279/afp-tramp-predupredi-kitay-da-ne-otgovarya-na-novite-amerikanski-mita.html", "text": "Държавният глава на САЩ Доналд Тръмп предупреди Китай да не предприема ответни мерки срещу новите американски мита, предава  AFP , като припомня, че Вашингтон повиши тарифите от 10% на 25% за внос на стойност 200 млрд. долара. \r\n„Китай не трябва да отмъщава - само ще се влоши ситуацията!\", предупреди Тръмп в съобщение, публикувано в социалната мрежа „Туитър“. \r\nТарифите бяха наложени миналия петък, след като двудневните разговори за разрешаване на търговския спор приключиха без сделка. Преговорите обаче ще продължат, припомня агенцията. Тереза Герова", "date": "2019.05.13", "title": "AFP: Тръмп предупреди Китай да не отговаря на новите американски мита"}
{"url": "http://www.focus-news.net/news/2019/05/13/2657303/kardzhali-dosadebno-proizvodstvo-za-dokumentna-izmama-za-100-000-lv-e-obrazuvano-v-odmvr.html", "text": "Досъдебно производство по чл.212, ал.2 във връзка с ал.1 от Наказателния кодекс е образувано в ОДМВР-Кърджали. В качеството на свидетел на този етап е разпитано длъжностно лице за съставени фактури с невярно съдържание за извършени строително-монтажни работи, въз основа на което три фирми са получили без правно основание бюджетни средства в размер на 100 000 лв. Това съобщиха от  ОДМВР-Кърджали . 62-годишен мъж е бил задържан по случая за срок до 24 часа и освободен. Работата продължават сектор „Противодействие на икономическата престъпност“ и разследващ полицай. \r\nМатериалите са докладвани в Районната прокуратура в Кърджали.", "date": "2019.05.13", "title": "Кърджали: Досъдебно производство за документна измама за 100 000 лв. е образувано в ОДМВР"}
{"url": "http://www.focus-news.net/news/2019/05/13/2657302/rakovoditelyat-na-ansambal-horo-kam-balgarskoto-uchilishte-dzhon-atanasov-v-chikago-irinka-gocheva-poluchi-nagradata-balgarka-na-godinata-2018.html", "text": "Иринка Гочева получи наградата „Българка на годината – 2018“, предаде репортер на  Агенция „Фокус“ . Иринка Гочева е основател и художествен ръководител на ансамбъл „Хоро“ и детска формация „Хорце“ към българското училище „Джон Атанасов“ в Чикаго. Тя е и преподавател по народни танци в Българското училище в гр. Сарасота, Флорида. „Приемам това високо отличие като знак на почит и признание към българската хореография – към всички, посветили своя живот на запазването на българското с нас. И с отговорността да продължавам със същия ентусиазъм да предавам красотата на българския фолклор и традиции на младежите в Америка“, заяви Гочева.  \r\nДругите номинирани за наградата българки бяха Дорис Ернандес Дукова - основател и президент на Българо-колумбийската фондация „Алианза“,  оперната певица в Държавната опера в Хамбург Людмила Георгиева, директорът на българското училище в Будапеща Светла Кьосева и директорът на Болградската гимназия „Георги Сава Раковски“ в Украйна Снежана Корич. \r\nИзпълняващият длъжността председател на Държавната агенция за българите в чужбина (ДАБЧ) Димитър Владимиров обясни, че това е деветата поред церемония „Българка на годината\". Той подчерта, че от създаването си до днес ДАБЧ е работила само с една-единствена кауза на сърце – българите в чужбина. \r\nСвоите поздравления към победителката отправи и вицепрезидентът Илияна Йотова, която не можа да присъства на събитието, но от нейно име бе прочетено поздравително обръщение. „Народните песни, предания и обичаи са живата и нетленна връзка помежду ни, където и да се намираме по света и където и да правим. Хореографът Иринка Гочева е посветила десетилетия от живота си на художествената самодейност. Българите в Америка казват, че не минава нито ден, нито празник без ансамблите, водени от Иринка Гочева“, се посочва в поздравителния адрес на Йотова. \r\nЦветилена СИМЕОНОВА", "date": "2019.05.13", "title": "Ръководителят на ансамбъл „Хоро“ към българското училище „Джон Атанасов“ в Чикаго Иринка Гочева получи наградата „Българка на годината – 2018“"}
{"url": "http://www.focus-news.net/news/2019/05/13/2657307/prezidentat-rumen-radev-shte-se-sreshtne-s-predsedatelya-na-vks-lozan-panov-na-14-may.html", "text": "Президентът Румен Радев ще приеме на „Дондуков“ 2 председателя на Върховния касационен съд (ВКС) Лозан Панов от 14.30 часа на 14 май, вторник. Това съобщиха от  прессекретариата на държавния глава . \r\nРазговорът е част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.", "date": "2019.05.13", "title": "Президентът Румен Радев ще се срещне с председателя на ВКС Лозан Панов на 14 май"}
{"url": "http://www.focus-news.net/news/2019/05/13/2657305/veliko-tarnovo-ostaviha-okonchatelno-za-postoyanno-v-aresta-zadarzhaniya-za-prevoz-na-migranti-mazh-ot-strazhitsa.html", "text": "Оставава за постоянно в ареста задържания за превоз на мигранти мъж от Стражица, съобщиха от пресцентъра на  Окръжен съд – Велико Търново . Делото бе разгледано в открито съдебно заседание. То е образувано въззивна жалба срещу определение на Районен съд – Горна Оряховица, с която на обвиняемият Ангел Х. В. от  Стражица, обвинен от Районна прокуратура – Горна Оряховица за престъпление по чл. 281 ал. 2 вр. ал. 1 от НК (противозаконно подпомагане на чужденци да пребивават или преминават страната в нарушение на закона, с цел да набави за себе си или другиго имотна облага) е била взета мярка за неотклонение задържане под стража. Съдебният състав отхвърли искането на защитата и на самия обвиняем лично за налагане на по-лека мярка или алтернативно да не бъде взета никаква мярка за неотклонение и на основание чл. 64 ал. 8 от НПК, потвърди определението на Районен съд – Горна Оряховица, с което е била взета най-тежката мярка за неотклонение. \r\nОпределението на Окръжен съд – Велико Търново е окончателно и не подлежи на обжалване. „Фокус“ припомня, че при съвместна операция, проведена на 3 май между служители на Областна дирекция на МВР – Велико Търново, Районно управление – Горна Оряховица и Гранична полиция в землището на горнооряховското село Янтра бяха установени и задържани 26 чужденци, всички мъже. В хода на проведените действия по разследването е установено, че те са от Република Афганистан и са преминали границата на държавата ни незаконно от Турция. Работата по документиране на случая продължава.", "date": "2019.05.13", "title": "Велико Търново: Оставиха окончателно за постоянно в ареста задържания за превоз на мигранти мъж от Стражица"}
{"url": "http://www.focus-news.net/news/2019/05/13/2657309/vitsepremierat-ekaterina-zaharieva-balgariya-okazva-prakticheska-podkrepa-na-stranite-ot-iztochnoto-partnyorstvo.html", "text": "Вицепремиерът и министър на външните работи Екатерина Захариева участва в Брюксел в среща на министрите на външните работи от ЕС и техните колеги от шестте страни от Източното партньорство (ИП) – Армения, Азербайджан, Беларус, Грузия, Молдова и Украйна. Това съобщиха еот пресцентъра на  Министерството на въшншните работи . Инициативата на ЕС и шестте му източни партньори, която стартира през 2009 г., отбелязва своята десета годишнина.  \r\nДискусията в рамките на работната сесия на министерската среща се фокусира върху постигнатия напредък по прилагането на 20-те цели на Източно партньорство за 2020 г. Обща бе оценката, че е отбелязан добър напредък в области като икономика, търговия, малки и средни предприятия, свързаност, установяване на близки и уеднаквени тарифи за роуминг, безвизови пътувания, енергийна ефективност, контакти между хората и образование. В същото време са необходими още усилия в области като върховенство на закона, добро управление, борба срещу корупцията, изборно законодателство, независими медии. Неравномерен е напредъкът по правата и свободите на гражданското общество.   \r\n„През изминалите 10 години нашият общ проект – Източното партньорство – извървя дълъг път. Като дете, което се нуждае от помощта и подкрепата на родителите си, за да преодолява трудностите и да стане по-силно, нашето партньорство зависи от общите ни усилия”, заяви министър Екатерина Захариева. „С наближаването на 2020 г. е важно да се направи преглед на постигнатото досега по двайсетте цели, които сме си поставили. Особено ценим усилията за постигане на осезаеми резултати, които се отразяват пряко върху живота на гражданите на нашите страни”, отбеляза българският първи дипломат.  \r\nЕкатерина Захариева даде практически пример за подкрепа, която България предоставя, чрез проекта на българския Дипломатически институт по енергийна дипломация в Украйна,  финансиран по линия на Българската помощ за сътрудничество за развитие и правителството на САЩ. Около 840 украински участници от 8 водещи университета в 6 града са се възползвали от проекта през периода 2017 – април 2019 г. България също така активно участва в изпълнението на различни проекти и предоставя финансова подкрепа под формата на официална помощ за развитие на Молдова, Грузия и Армения.  \r\n„Признавайки постигнатия досега напредък, трябва да подчертаем, че са необходими по-нататъшни усилия за постигане на устойчиви резултати във всички приоритетни области до 2020 г.”, подчерта министър Захариева. Реформите трябва да бъдат консолидирани в ключови сфери като независимост и ефективност на съдебната система, борба с корупцията, свободата на медиите, правата на човека, включително правата на лицата, принадлежащи към национални и други малцинства.", "date": "2019.05.13", "title": "Вицепремиерът Екатерина Захариева: България оказва практическа подкрепа на страните от Източното партньорство"}
{"url": "http://www.focus-news.net/news/2019/05/13/2657294/evropeyski-izbori-2019-gerb-vnese-zhalba-v-tsik-sreshtu-uchastieto-na-prezidenta-rumen-radev-v-predizbornata-kampaniya-na-bsp.html", "text": "ГЕРБ внесе жалба в ЦИК срещу участието на президента Румен Радев в предизборната кампания на БСП, предаде репортер на  Агенция „Фокус“ . Представители на ГЕРБ внесоха жалба в Централната избирателна комисия. Оплакването е срещу участието на президента Румен Радев в предизборната кампания на БСП.  \r\nРеакцията на ПП ГЕРБ дойде след като преди два дни „БСП за България“ внесе повторна жалба в ЦИК и СЕМ за законови нарушения от страна на министър-председателя Бойко Борисов. ОТ БСП твърдят, че премиерът Борисов използва държавен ресурс за водене на предизборна кампания. \r\nДаяна ДЮЛГЕРОВА", "date": "2019.05.13", "title": "Европейски избори 2019: ГЕРБ внесе жалба в ЦИК срещу участието на президента Румен Радев в предизборната кампания на БСП"}
{"url": "http://www.focus-news.net/news/2019/05/13/2657311/prezidentat-rumen-radev-shte-privetstva-uchastnitsite-v-ezhegodniya-forum-webit-za-tehnologii-inovatsii-i-investitsii-na-14-may.html", "text": "Президентът Румен Радев ще приветства участниците в ежегодния форум Webit.Festival за технологии, иновации и инвестиции от 09.15 часа на 14 май в Националния дворец на културата. Това съобщиха от  прессекретариата на държавния глава . Десетото издание на форума ще събере в България представители на бизнеса, технологиите и науката от цял свят.  \r\nУчастниците във форума, който ще продължи до 15 май, ще обсъждат теми, свързани с иновациите, киберсигурността, образованието, финансовите технологии и други.", "date": "2019.05.13", "title": "Президентът Румен Радев ще приветства участниците в ежегодния форум Webit за технологии, иновации и инвестиции на 14 май"}
{"url": "http://www.focus-news.net/news/2019/05/13/2657304/pazardzhik-kmetat-na-obshtina-septemvri-marin-rachev-shte-obzhalva-uslovnata-si-prisada-ot-dve-godini-i-polovina-zatvor-za-ukrivane-na-danatsi.html", "text": "Ще обжалвам присъдата на Окръжен съд-Пазарджик от две години и половина затвор условно за укриване на данъци, каза пред  Радио „Фокус“ – Пазарджик  кметът на община Септември Марин Рачев. Той заяви, че не е удовлетворен от решението на съда, защото не се смята за виновен. По отношение на делото и участието му във местната власт, той уточни, че периодът, за който става дума е преди почти 10 години преди той да стане кмет. На въпрос дали отново ще се кандидатира за кмет на общината той отговори, че това ще стане ясно на празника на град Септември на 6 юни – Спасовден. \r\nВаня НИКОЛОВА", "date": "2019.05.13", "title": "Пазарджик: Кметът на община Септември Марин Рачев ще обжалва условната си присъда от две години и половина затвор за укриване на данъци"}
{"url": "http://www.focus-news.net/news/2019/05/13/2657315/burgas-v-grada-shte-ima-pametnik-na-petko-zadgorski.html", "text": "Велин Задгорски е в Бургас, за да проведе няколко важни срещи във връзка с изграждането на бюст-паметник на своя баща Петко Задгорски.  Сдружение \"Общество за духовни изяви\" е упълномощено от него да съдейства по осъществяване на идеята. Община Бургас задвижи процедурите и вече е определено мястото за паметника. Това съобщиха от пресцентъра на  Общината .  \r\nНай-забележителното дело на Петко Задгорски (1902-1974 г.) в Бургас е паметникът на Пушкин в Морската градина, открит през 1952 г. Тук Задгорски е бил учител по рисуване. Сред неговите ученици са Генко Генков, Георги Баев, Тодор Атанасов и други известни бургаски художници. Петко Задгорски е първият председател на Дружество на художниците в Бургас от основаването му и уредник на Градската художествена галерия, която днес носи неговото име. От 2004 година е почетен гражданин на Бургас \r\nВъв вторник, от 11.00 часа, при паметника на Пушкин всеки, който желае, може да се срещне с наследника на Задгорски за обща снимка. Велин, който живее в Мюнхен, ще остане в Бургас няколко дни, ще се срещне и с кмета на града Димитър Николов. \"В изпълнение на общинската наредба за паметниците, много бързо бяха събрани и входирани 1305 подписа. Художници, журналисти, поети и писатели, служители на държавни, общински и частни институции и фирми /Държавен архив, НОИ, Регионална библиотека, читалища и др./, ученици от Руската езикова гимназия  и др. подкрепиха идеята\", разказа председателят на Сдружение \"Общество за духовни изяви\" и на Инициативния комитет Румяна Емануилиду. Очаква се паметникът да стане факт до края на тази година.", "date": "2019.05.13", "title": "Бургас: В града ще има паметник на Петко Задгорски"}
{"url": "http://www.focus-news.net/news/2019/05/13/2657316/burgas-gradat-e-chast-ot-marshruta-na-mezhdunarodnoto-rali-za-priyatelstvo-i-mir-evropa-orient.html", "text": "Градът е част от маршрута на международното рали \"За приятелство и мир - Европа - Ориент\". Това съобщиха от пресцентъра на  Община Бургас . Планирано е 12 от участващите в надпреварата общо 240 автомобила да пристигнат в морския град през Румъния на 14 май. Същата вечер те ще се позиционират в 18.00 часа пред Парк \"Арена ОЗК\", за да бъдат представени пред любителите на моторните спортове. Публиката ще има възможността да се срещне с някои от екипажите. \r\nУчастниците в ралито ще потеглят от Бургас със символичен старт, който ще бъде даден на 15 май в 10.00 часа пред Пантеона в Морската градина. Бургаски рокери ще се присъединят към колоната и ще придружат колите до изхода на града. \r\nПри потеглянето от стартовата позиция автомобилите ще бъдат съпроводени от полицейски ескорт. По време на преминаването през Бургас е възможно на места да има забавяне на трафика по улиците.", "date": "2019.05.13", "title": "Бургас: Градът е част от маршрута на международното рали „За приятелство и мир - Европа – Ориент“"}
{"url": "http://www.focus-news.net/news/2019/05/13/2657317/lovech-po-pokana-na-mitropolit-gavriil-shte-se-provede-sreshta-s-vladimirskiya-i-suzdalski-mitropolit-evlogiy-ot-rusiya-i-shiarhimandrit-nikon-ot-manastira-sv-panteleymon-v-sveta-gora.html", "text": "По покана на Негово високопреосвещенство Ловчанският митрополит Гавриил, от 18.00 часа в храм „Св. св. Кирил и Методий” в Ловеч ще се проведе среща с Негово високопреосвещенство Владимирския и Суздалски митрополит Евлогий от Русия и схиархимандрит Никон от манастира \"Св. Пантелеймон\" (Руския манастир), Света Гора, предаде репортер на  Агенция \"Фокус\" .   \r\nНикола ПЕТКОВ", "date": "2019.05.13", "title": "Ловеч: По покана на митрополит Гавриил ще се проведе среща с Владимирския и Суздалски митрополит Евлогий от Русия и схиархимандрит Никон от манастира \"Св. Пантелеймон\" в Света Гора"}
{"url": "http://www.focus-news.net/news/2019/05/13/2657306/evropeyski-izbori-2019-tsvetomir-paunov-nedopustimo-e-prezidentat-obedinitelyat-na-natsiyata-da-pravi-predizbornata-kampaniya-na-bsp.html", "text": "Недопустимо е президентът – обединителят на нацията да прави предизборната кампания на БСП. Това каза зам.-председател на Националния предизборен щаб на ПП ГЕРБ Цветомир Паунов след като внесоха в ЦИК жалба срещу президента Румен Радев за негово участие в предизборната кампания на БПС, предаде репортер на  Агенция „Фокус“ . „Преди малко в качеството ми на зам.-председател на Националния предизборен щаб на ПП ГЕРБ, заедно с колегата Тома Биков внесохме жалба в ЦИК за нерегламентирано и абсолютно безцеремонно участие на президента в предизборната кампания в полза на една политическа партия БСП“.  „За нас е абсолютно недопустимо президентът, който според Конституцията олицетворява единството на нацията и спрямо чл. 14 от нея е обединител и човекът, който би трябвало да бъде изцяло неангажиран с политическа агитация, той да прави изцяло предизборна кампания на БСП“, посочи Паунов.  \r\nДаяна ДЮЛГЕРОВА", "date": "2019.05.13", "title": "Европейски избори 2019: Цветомир Паунов: Недопустимо е президентът – обединителят на нацията да прави предизборната кампания на БСП"}
{"url": "http://www.focus-news.net/news/2019/05/13/2657313/nova-tv-makedoniya-loshoto-vreme-blokira-trafika-po-kraybrezhieto-na-albaniya.html", "text": "Бурите, последвани от силни ветрове и обилни валежи, създадоха проблеми в голяма част от Албания, най-вече в крайбрежните райони, където лошото време доведе до нарушения в морския трафик, предава скопската   НОВА ТВ . \r\nПоради силния вятър и високите вълни, движението на фериботите бе преустановено. Остава в сила заповедта за закотвянето им в пристанищата.  \r\nБурите създадоха хаос и в трафика в останалата част в страната, най-вече заради изкоренени дървета и счупени клони. Съобщено бе и за прекъсване на електроподаването, както и за нанесени щети на овощните насаждения.  \r\nМетеоролозите предупреждават, че заради проливните дъждове и топенето на снега в планините може да се увеличат нивата на нивата на реките и изкуствените водоеми, особено на река Дрин, в северната част на страната. Поради тази причина не е изключено преливане на реките и дори наводнения.  \r\nЖителите на северната част на Албания се страхуват от наводнения, които са редовно явление в този период на годината – при това почти ежегодно. Тереза Герова", "date": "2019.05.13", "title": "НОВА ТВ (Македония): Лошото време блокира трафика по крайбрежието на Албания"}
{"url": "http://www.focus-news.net/news/2019/05/13/2657320/bdzh-organizira-atraktsionno-patuvane-do-bankya-na-18-i-19-may.html", "text": "Поради засиления интерес към атракционния влак с парния локомотив Баба Меца в събота на 18-и май, „БДЖ-Пътнически превози” ЕООД ще осигури още едно ретро пътуване по маршрута София - Банкя - София и в неделя (19-и май). Това съобщиха от пресцентъра на  БДЖ.  \r\nАтракционният влак ще замине от Централна гара София в 09.00 ч. В обратното направление композицията ще потегли от гара Банкя в 14.30 ч. \r\nПродажбата на билети и резервацията на запазени места за пътуване с атракционните влакове ще започне от утре (14-и май). Билети могат да бъдат закупени от билетните каси и железопътните бюра във всички гари в страната след 14.00 ч. \r\nЦената на билета за влака с парния локомотив № 46.03 между София и Банкя ще бъде 17.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. Децата на възраст до 10 години задължително пътуват с придружител. \r\nПрипомняме, че по време на престоя си в курортното градче всички посетители ще могат да се насладят на първия национален фестивал на уличните артисти. Целта на проекта е представянето и развитието на уличната сцена в рамките на четири основни направления: музика, театър, циркови изкуства и изобразително изкуство. \r\n*** Кратка историческа справка за парен локомотив № 46.03 \r\nПарният локомотив с експлоатационен № 46.03 е произведен през 1931 г. в Полската локомотивна фабрика „H. CEGIELSKI – POZNAN”, с фабричен № 203, тип Тт 1-6-2. Той е представител на най-мощните парни локомотиви в България, най-големите тендерни машини в Европа, първите и всъщност единствените у нас с две безребордни колооси в ходовата си част. Уникално постижение в локомотивостроенето.  \r\nВсички локомотиви от серия 46.00, всеки от които за персонала в софийския район бе просто „баба Меца” – едно нарицателно, получено заради компактната им конструкция, не особено висока конструктивна скорост и голямата им сила, прекарват неуморимо тежките товарни влакове през Владая и Разменна до замяната им с дизеловата тракция в периода 1967 – 1969 г. \r\nПарен локомотив № 46.03 е със система „Zwilling”.  \r\nПо време на своята работа като локомотивен огняр в депо София на този локомотив е служил по съвкупност най-дълго време поетът-революционер Никола Йонков Вапцаров.  \r\nТрудно може да се намери друга железопътна администрация, която да е използвала в продължение на 50 години без прекъсване такива тендерни локомотиви при условията на една редовна експлоатация. \r\nЕксплоатационният живот на парен локомотив № 46.03 е около 44 години.", "date": "2019.05.13", "title": "БДЖ организира атракционно пътуване до Банкя на 18 и 19 май"}
{"url": "http://www.focus-news.net/news/2019/05/13/2657314/evropeyski-izbori-2019-toma-bikov-prizovavame-prezidenta-radev-za-radiomalchanie-po-otnoshenie-na-investitsionnata-politika-neobmislenite-mu-izyavleniya-prechat-a-ne-pomagat.html", "text": "Призоваваме президента Радев за радиомълчание по отношение на инвестиционната политика, необмислените му изявления пречат, а не помагат. Това каза депутатът от ГЕРБ Тома Биков във връзка с изказвания на президента Румен Радев, че е поканил немския президент в България и е имал ползотворни разговори с него, предаде репортер на  Агенция „Фокус“ . „Няма как в едно и също изречение да твърдиш, че правителството има свръх проблем с корупцията и в същото време преговаря на много високо ниво и много сериозно със свръх голям стратегически инвеститор. Тези неща по принцип са несъвместими“, посочи Биков. „На второ място бихме призовали президентът да запази радиомълчание по отношение на инвестиционната политика в момента, още няколко седмици, за да не попречи на преговорите, защото един президент не е в състояние да води големи инвестиции, но е в състояние да ги прогонва. С подобни необмислени изявления президентът пречи, а не помага“, добави той. „В същото време се надяваме президентът да посъветва и съпругата си да не атакува големи стратегически компании, които в определени моменти биха могли да бъдат и стратегически инвеститори в България“, подчерта народният представител от ГЕРБ.  \r\nДаяна ДЮЛГЕРОВА", "date": "2019.05.13", "title": "Европейски избори 2019: Тома Биков: Призоваваме президента Радев за радиомълчание по отношение на инвестиционната политика, необмислените му изявления пречат, а не помагат"}
{"url": "http://www.focus-news.net/news/2019/05/13/2657322/kardzhali-ognebortsite-ot-selo-podkova-sa-oblastni-shampioni-po-pozharoprilozhen-sport.html", "text": "КОгнеборците от село Подкова са областни шампиони по пожароприложен спорт. Това съобщиха от  OДМВР-Кърджали . Отборът на РСПБЗН-Подкова е комплексен първенец в областното състезание по пожароприложен спорт, в което участваха отборите на шестте РСПБЗН в областта. На второ място са пожарникарите от Кърджали, а на трето – отборът на службата в Крумовград. Състезанието преминава в четири спортни дисциплини - „Изкачване с щурмова стълба”, „100-метрова пътека с препятствия”, „Пожарна щафета 4 х 100 метра с препятствия” и „Бойно разгръщане от мотопомпа”. В двубоя първото място зае Александър Моллов от службата в Подкова, втори е Антон Ириков от пожарната в Крумовград, а трети остана Радомир Славейков от пожарната в Подкова. На победителите бяха връчени купи, медали и грамоти от директора на РДПБЗН комисар Сергей Заимов.", "date": "2019.05.13", "title": "Кърджали: Огнеборците от село Подкова са областни шампиони по пожароприложен спорт"}
{"url": "http://www.focus-news.net/news/2019/05/13/2657318/sport-italianets-shte-rakovodi-finala-na-liga-evropa.html", "text": "Италианският арбитър Никола Рицоли ще ръководи финалния мач от турнира Лига Европа между Атлетико Мадрид и Фулъм, който ще се играе в Хамбург в сряда. Помощници на 39-годишния италианец ще бъдат неговите сънародници Кристиано Копели и Лука Маджани. Четвърти съдия е Джанлука Роки. \r\nПрез настоящия сезон Рицоли бе главен съдия на осем мача от Шампионската лига, включително четвъртфинала реванш между Манчестър Юнайтед и Байерн Мюнхен на „Олд Трафорд\".", "date": "2019.05.13", "title": "Спорт: Италианец ще ръководи финала на Лига Европа"}
{"url": "http://www.focus-news.net/news/2019/05/13/2657312/stara-zagora-vazstanoveno-e-dvizhenieto-pri-km-180-na-am-trakiya-v-posoka-burgas.html", "text": "Възстановено е движението при км 180 на АМ \"Тракия\" в посока Бургас. еТова съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.13", "title": "Стара Загора: Възстановено е движението при км 180 на АМ \"Тракия\" в посока Бургас"}
{"url": "http://www.focus-news.net/news/2019/05/13/2657323/veliko-tarnovo-svishtovski-student-informatik-stana-shampion-po-dzhudo-ot-natsionalna-universiada-2019.html", "text": "вищовският студент Едмон Белчев завоюва първо място и шампионска титла по джудо от Национална универсиада '2019, която се проведе във Варна. Второкурсникът от Стопанска академия-Свищов, който се обучава в спец. „Бизнес информатика”, участва за втора поредна година в студентската надпревара, като през 2018 г. в София стана вицешампион. Това съобщиха от пресцентъра на  Стопанска академия-Свищов . В тазгодишното издание на най-мащабното университетско спортно събитие, организирано от Асоциацията за университетски спорт „Академик”, участваха около 1000 студенти от над 20 университета, които се състезаваха в 12 вида спорт. Състезанието по джудо се проведе в зала на Национална спортна база „Спортпалас”, в съответствие с най-новите технически правила на Българска федерация по джудо.  \r\nКато представител на Университетски спортен клуб „Димитър А. Ценов”, Едмон Белчев се състезава в категория 66 кг. За да се пребори за златото, младият IT специалист от Свищов се изправи срещу опоненти от Софийски университет, Академия на МВР и Русенски университет. И трите срещи завършиха с ипон чиста победа за свищовския студент.   \r\nЕдмон Белчев тренира джудо в местния спортен клуб „Джудоспорт” със старши треньор Севдан Златанов, а в УСК „Д. А. Ценов” негов треньор е ст. преп. д-р Силвия Иванова. Той е многократен вицешампион и бронзов медалист от републикански първенства по джудо за мъже, и вицешампион на балканско първенство.", "date": "2019.05.13", "title": "Велико Търново: Свищовски студент-информатик стана шампион по джудо от Национална универсиада '2019"}
{"url": "http://www.focus-news.net/news/2019/05/13/2657325/stara-zagora-preskonferentsiya-na-kmeta-zhivko-todorov-shte-se-provede-v-obshtinata-na-14-may.html", "text": "Пресконференция на кмета на Стара Загора Живко Тодоров ще се проведе от 9.30 часа на 14 май (вторник) в зала „Фоайе“ на Общината. Това съобщиха от пресцентъра на  Община Стара Загора . \r\nЩе бъдат обсъдени актуални теми, както и предстоящите инфраструктурни проекти в града.", "date": "2019.05.13", "title": "Стара Загора: Пресконференция на кмета Живко Тодоров ще се проведе в Общината на 14 май"}
{"url": "http://www.focus-news.net/news/2019/05/13/2657319/evropeyski-izbori-2019-toma-bikov-kogato-prezidentat-radev-govori-za-ofshorni-smetki-tryabva-da-spomene-i-elena-yoncheva-koyato-e-poluchavala-zaplata-po-12-500-lv-prez-takiva-smetki.html", "text": "Когато президентът Радев говори за офшорни сметки, трябва да спомене и Елена Йончева, която е получавала заплата по 12 500 лв. през такива сметки. Това каза народният представител от ГЕРБ Тома Биков след като от партията внесоха в ЦИК жалба срещу президента Румен Радев за негово участие в предизборната кампания на БПС, предаде репортер на  Агенция „Фокус“ . „Не разбираме, защо след като президентът говори за офшорни сметки, не спомена, че водачът на листата на БСП г-жа Елена Йончева е политик, който получи обвинения от прокуратурата, защото е подозирана в пране на пари точно през офшорни сметки. Абсолютно доказано, в продължение на години, тя е получавала заплата от 12 500 лв. през офшорни сметки. Когато се говори за офшорни сметки, добре е президентът да се обърне първо към собствената си партия и собствената си листа“, заяви Биков.  \r\nДаяна ДЮЛГЕРОВА", "date": "2019.05.13", "title": "Европейски избори 2019: Тома Биков: Когато президентът Радев говори за офшорни сметки, трябва да спомене и Елена Йончева, която е получавала заплата по 12 500 лв. през такива сметки"}
{"url": "http://www.focus-news.net/news/2019/05/13/2657327/plovdiv-v-bolnitsa-e-pochinal-i-22-godishniyat-mladezh-postradal-pri-katastrofata-na-patya-plovdiv-pazardzhik.html", "text": "Три са вече жертвите от катастрофата на пътя Пловдив-Пазарджик, станала тази нощ. Това съобщиха за  Радио „Фокус“-Пловдив  от пресцентъра на УМБАЛ „Свети Георги“. По обяд в Клиниката по лицевочелюстна хирургия е починал и 22-годишният младеж, спътник в лекия автомобил, който е бил блъснат от камион, при движение на заден ход. Момчето е било в тежък травматичен шок и затова, въпреки всички оперативни и реанимационни дейности, извършени от мултидисциплинарни екипи на болницата, е било невъзможно да бъде спасено. \r\nЦветана ТОНЧЕВА", "date": "2019.05.13", "title": "Пловдив: В болница е починал и 22-годишният младеж, пострадал при катастрофата на пътя Пловдив-Пазарджик"}
{"url": "http://www.focus-news.net/news/2019/05/13/2657328/sofiya-ot-0930-do-1530-chasa-na-14-may-dvizhenieto-v-tunel-topli-dol-na-am-hemus-v-posoka-varna-shte-se-osashtestvyava-samo-v-izprevarvashtata-lenta-poradi-remontni-deynosti.html", "text": "София: От 09.30 до 15.30 часа на 14 май движението в тунел \"Топли дол\" на АМ \"Хемус\" в посока Варна ще се осъществява само в изпреварващата лента поради ремонтни дейности. Това съобщиха от пресцентъра на  Агенция \"Пътна инфраструктура\" . \r\nНеобходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.13", "title": "София: От 09.30 до 15.30 часа на 14 май движението в тунел \"Топли дол\" на АМ \"Хемус\" в посока Варна ще се осъществява само в изпреварващата лента поради ремонтни дейности"}
{"url": "http://www.focus-news.net/news/2019/05/13/2657321/vladimir-ampov-grafa-muzikant-kontsertite-koito-pravim-v-petrich-vinagi-se-poluchavat-mnogo-dobre-kato-atmosfera-i-otnoshenie-na-publikata.html", "text": "Концертите, които правим в Петрич винаги се получават много добре като атмосфера и отношение на публиката. Това каза в интервю за предаването  „Петрич – древен и вековечен“  на  Радио „Фокус“ – Пирин  музикалният изпълнител и продуцент Владимир Ампов – Графа. По думите му освен тази година, в най-южният български град е бил и пред няколко години на фестивала „Златен кесетен“.   \r\n„Винаги, когато идвам в Петрич концертите се получават много добре като атмосфера, приемане от страна на публиката и се надявам, че и този път се е получило така“, каза още Ампов. Той добави, че има много голяма разлика при правенето на концерти в зала и на открито. „Атмосферата е различна. Например концерта ни в Античен театър – Пловдив и този в зала „Арена Армеец“ на практика няма как да бъдат съпоставени, защото едното място е открито, а другото затворено. Това е най-простия начин, по който мога да го обясня. А иначе на откритата сцена в Петрич концертите винаги с получават много хубаво, защото площада е много уют, всичко е много компактно и хората се чувстват добре и близо до нас“, добави Ампов. \r\nЛивия НИНОВА", "date": "2019.05.13", "title": "Владимир Ампов – Графа, музикант: Концертите, които правим в Петрич винаги се получават много добре като атмосфера и отношение на публиката"}
{"url": "http://www.focus-news.net/news/2019/05/13/2657308/gazeta-express-germaniya-oproverga-hashim-tachi-sreshtata-na-varha-v-berlin-be-organizirana-v-koordinatsiya-sas-sasht.html", "text": "Срещата за Западните Балкани, проведена в Берлин на 29 април, е била организирана в пълна координация между Германия и САЩ. Това съобщиха за прищинския вестник  Gazeta Express  от пресслужбата на правителството на ФРГ, като същевременно подчертаха, че Берлин е в непрекъсната връзка с Вашингтон, когато става въпрос за отношенията между Косово и Сърбия. По този начин Берлин отхвърли твърденията на косовския президент Хашим Тачи, който по-рано заяви, че не е имало координация между Германия и САЩ по време на срещата на върха. \r\nТачи се опитва да омаловажи значението на срещата, проведена миналия месец, домакини на която бяха германският канцлер Ангела Меркел и френският президент Еманюел Макрон. „Бях шокиран, когато научих, че по време на срещата на върха в Берлин няма обмен и комуникация със САЩ“, заяви по-рано Тачи. \r\nНо германското правителство отхвърли изявлението на косовския президент. „Германският канцлер и френският президент поканиха държавни и правителствени лидери на шестте страни от Западните Балкани, Хърватия и Словения, както и върховния представител на ЕС Федерика Могерини. Правителството на Германия, разбира се, беше в тясна и непрекъсната координация със САЩ на различни нива, включително и за ситуацията в Западните Балкани“, се казва в отговор на пресслужбата на германското правителство, изпратена на Gazeta Express.  Тереза Герова", "date": "2019.05.13", "title": "Gazeta Express: Германия опроверга Хашим Тачи: Срещата на върха в Берлин бе организирана в координация със САЩ"}
{"url": "http://www.focus-news.net/news/2019/05/13/2657332/evropeyski-izbori-2019-ivan-krastev-za-nas-tova-e-kampaniya-chiyato-tsel-e-promyana.html", "text": "Истината е, че тази кампания не е само за Европейския парламент, а за да се поиска оставка и незабавни избори в страната. На хората им писна от безграничната наглост на управляващото мнозинство. Борисов обикаля страната само за да реже ленти. Това е кампания за оцеляването не на ГЕРБ, а за личното оцеляване на Бойко Борисов. За нас обаче това е кампания, която цели промяна. Ние трябва да работим за възстановяване на законността, справедливостта - сега е времето. Това заяви при среща с жителите на село Брягово Иван Кръстев, кандидат за ЕП от листата на \"БСП за България\", съобщиха от пресцентъра на  БСП . \r\n\"Двоен стандарт спрямо България има - и той не е само в храните, а и в отношението към хората и държавата ни\", поясни Кръстев. Социалистът засегна и един от най-важните въпроси за България - обезлюдяването и демографската криза. \"През последните три години хиляди българи са заминали зад граница. И това са хора основно в трудоспособна възраст. Ако по времето на \"лошото управление\" на тройната коалиция през 2009 са се родили 88 000 деца, то днес са едва малко над 53 000. Дали това е от добро, или заради управлението на Борисов?\", попита кандидатът. \r\nПо-късно Иван Кръстев и проф. Румен Гечев присъстваха на откриването на новия информационен офис на БСП в община Първомай.", "date": "2019.05.13", "title": "Европейски избори 2019: Иван Кръстев: За нас това е кампания, чиято цел е промяна"}
{"url": "http://www.focus-news.net/news/2019/05/13/2657330/plovdiv-rayonnata-prokuratura-privleche-kato-obvinyaemi-i-zadarzha-dvama-mazhe-za-opit-za-krazhba-ot-ferma-kray-selo-bolyarino.html", "text": "Районна прокуратура-Пловдив привлече като обвиняеми и задържа двама мъже за опит за кражба от ферма край село Болярино, област Пловдив. Това съобщиха от пресцентъра на  Апелативна прокуратура-Пловдив . \r\nРайонна прокуратура-Пловдив привлече като обвиняеми А.Г., на 28 г., за това, че на 11 май 2019 г., в землището на с. Болярино, обл. Пловдив, направил опит за кражба на селскостопански животни – две крави от фермата на Д.П., на 60 г., като деянието е извършено в условията на опасен рецидив, след предварителен сговор с А.И., на 28 г., и с П.Г., на 30 г.,  - престъпление по чл. 196 ал. 1 т.2 във .вр. чл.195 ал. 1 т.4 и т.5 във вр. чл. 194 ал. 1 във вр. чл.29 ал. 1 б. А във вр. чл. 18 ал. 1 от Наказателния кодекс, и А.И., на 28 г., за това, че на 11 май 2019 г., в землището на с. Болярино, обл. Пловдив, направил опит за кражба на селскостопански животни – две крави от фермата на Д.П., на 60 г., като деянието е извършено в условията на повторност, след предварителен сговор с А.Г., на 28 г., и П.Г., на 30 г. -  престъпление по чл. 195 ал. 1 т. 4,5,7 във вр. чл. 194 ал. 1 във вр. чл. 28 ал. 1 във вр. чл. 18 ал. 1 от Наказателния кодекс. \r\nДо момента е установено, че около полунощ на 11 май 2019 г., двамата обвиняеми, заедно с П.Г., на 30 г., отишли във ферма в землището на с. Болярино, обл. Пловдив, с намерение да извършат кражба на селскостопански животни – две крави. Те били забелязани от собственика на фермата – Д.П., кипърски гражданин, който ги подгонил с автомобила си „Форд Рейнджър“. Тримата се разбягали в различни посоки. След кратко преследване единият от тях – П.Г., на 30 г., бил застигнат  и блъснат от  автомобила, управляван от Д.П. Пострадалият мъж е починал от нараняванията си, като по случая е образувано досъдебно производство в Окръжна прокуратура-Пловдив. А.Г. и А.И. успели да избягат и по-късно били задържани от полицията. \r\nДо момента А.Г. е осъждан 9 пъти (осем пъти за кражби и един път за грабеж), като е излязъл от затвора през септември 2018 г. Той е бил осъден на „лишаване от свобода“ за срок от две години и осем месеца за кражби на крави от различни собственици, измежду които и от собственика на фермата Д.П.   \r\nА.И. е осъждан два пъти за престъпления против собствеността - кражби. Пострадалият П.Г. е бил осъждан 14 пъти, включително и за кражба на коне от собственика на фермата Д.П. през 2011 г., за което му е било наложено наказание от седем години лишаване от свобода, което е изтърпял.   \r\n„Обвиняемите А.Г. и А.И. са задържани за срок от 72 часа, като преценката е на наблюдаващия прокурор дали ще внесе искане за  вземане на мярка за неотклонение „задържане под стража“ спрямо тях. По досъдебното производство ще бъдат разпитани свидетели и назначени експертизи“, уточни Чавдар Грошев, районен прокурор на гр. Пловдив.  Разследването по случая продължава.", "date": "2019.05.13", "title": "Пловдив: Районната прокуратура привлече като обвиняеми и задържа двама мъже за опит за кражба от ферма край село Болярино"}
{"url": "http://www.focus-news.net/news/2019/05/13/2657310/evropeyski-izbori-2019-tsvetomir-paunov-predizborniyat-shtab-na-bsp-dali-ne-e-v-prezidentstvoto-tay-kato-ivo-hristov-prodalzhava-da-bade-predsedatel-na-strategicheskiya-savet-kam-nego.html", "text": "Предизборният щаб на БСП дали не е в президентството, тъй като Иво Христов продължава да бъде председател на Стратегическия съвет към него. Това каза зам.-председател на Националния предизборен щаб на ПП ГЕРБ Цветомир Паунов след като внесоха в ЦИК жалба срещу президента Румен Радев за негово участие в предизборната кампания на БПС, предаде репортер на  Агенция „Фокус“ . По думите му президентът подкрепя само една политическа сила и това е БСП. „Последният пример е неговото участие и твърденията и внушенията, които той направи в Асеновград, в синхрон с изказванията на г-жа Корнелия Нинова, внушения които бяха направени срещу ГЕРБ, което е недопустимо. Тук, разбирате ли иронията? Неговото изказване в град Асеновград, от където е избран сегашния народен представител от БСП Манол Генов, единственият народен представител, срещу когото има повдигнато обвинение за купуване на гласове. Тук трябва да си зададем въпроса, къде се намира предизборния щаб на БСП, дали той се намира в президентството, тъй като г-н Иво Христов в качеството му на кандидат за евродепутат от БСП продължава да бъде председател на Стратегическия съвет към президента. Може би тук БСП и президентът са в много добра позиция, защото опорните точки се пишат от един и същи човек и те се ползват едновременно“, отбеляза Цветомир Паунов.  \r\nДаяна ДЮЛГЕРОВА", "date": "2019.05.13", "title": "Европейски избори 2019: Цветомир Паунов: Предизборният щаб на БСП дали не е в президентството, тъй като Иво Христов продължава да бъде председател на Стратегическия съвет към него"}
{"url": "http://www.focus-news.net/news/2019/05/13/2657333/pleven-izlozhba-na-keramichni-platna-shte-bade-otkrita-v-galeriya-darenie-kolektsiya-svetlin-rusev-kato-chast-ot-sabitiyata-po-povod-praznika-na-grada-15-may.html", "text": "Изложба на керамични платна ще бъде открита тази вечер в галерия ,,Дарение Светлин Русев“ като част от събитията по повод празника на града 15 май. Постоянната експозиция ,,Керамика“ е от творби на Здравко Манолов и съпругата му Евгения Рачева-Манолова. Това каза за  Радио „Фокус“  Полина Атанасова, вр. изп. длъжността директор на  Художествена галерия Дарение „Колекция Светлин Русев“. Изложбата е  съставена от 41 керамични пана на авторите, обясни Полина Атанасова. „Здравко Манолов е бил научен сътрудник в Института по изкуствознание, преподавател в Института по приложно изкуство в Дамаск - Сирия, секретар на секцията \"Декоративно - приложно изкуство\" при СБХ, зам.-председател на творческия фонд на СБХ, директор на Националния музей за декоративно-приложно изкуство – София. Работи в областта на декоративната пластика и участва в много групови и самостоятелни изложби. Негови творби са притежание на много галерии в страната и чужбина. Автор е на монографията \"Стоян Райнов\" и съавтор на албума ,,Съвременното българско декоративно изкуство“, каза още Полина Атанасова. В съавторство със съпругата си Евгения Рачева - Манолова е създал творби в цялата страна, допълни Полина Атанасова.  \r\nВиолета КРЪСТЕВА", "date": "2019.05.13", "title": "Плевен: Изложба на керамични платна ще бъде открита в галерия Дарение „Колекция Светлин Русев“ като част от събитията по повод празника на града 15 май"}
{"url": "http://www.focus-news.net/news/2019/05/13/2657324/evropeyski-izbori-2019-tsvetomir-paunov-pritesneni-sme-ot-sinhrona-mezhdu-bsp-i-prezidenta-radev-ne-znam-kakvo-mozhe-da-proizteche-ot-tova-do-izborite.html", "text": "Притеснени сме от синхрона между БСП и президента Радев, не знам какво може да произтече от това до изборите. Това каза зам.-председател на Националния предизборен щаб на ПП ГЕРБ Цветомир Паунов след като внесоха в ЦИК жалба срещу президента Румен Радев за негово участие в предизборната кампания на БПС, предаде репортер на  Агенция „Фокус“ . „Жалбата трябва да бъде разгледана на редовно заседание на ЦИК, която трябва да се произнесе по компетентност. Ние се надяваме, че ЦИК ще вземе в предвид всички обстоятелства и факти, които сме изложили в жалбата, както и публикациите от медиите, които сме приложили като доказателства“, поясни Паунов. „При нас по-големият проблем и опасност е, че за първи път в най-новата история на България, президентът като обединител на нацията си позволява да бъде пряк участник и пряк човек, който подкрепя предизборната кампания на една или друга политическа сила, в случая говорим за БСП“, посочи той. „За нас е от изключително притеснение този учудващ синхрон между президента и БСП и участието им в тази кампания. Ние сме притеснени какво може да произтече от това в оставащите две седмици до датата на изборите 26 май“, допълни Паунов.  \r\nДаяна ДЮЛГЕРОВА", "date": "2019.05.13", "title": "Европейски избори 2019: Цветомир Паунов: Притеснени сме от синхрона между БСП и президента Радев, не знам какво може да произтече от това до изборите"}
{"url": "http://www.focus-news.net/news/2019/05/13/2657326/kommersant-vashington-neochakvano-poiska-ot-moskva-pregovori-na-visoko-ravnishte.html", "text": "По време на предстоящото посещение в черноморския курорт Сочи първият дипломат на Вашингтон Майк Помпео може да повдигне въпроса за среща между президентите на Руската федерация и САЩ – Владимир Путин и Доналд Тръмп. Съответната информация по-рано бе обявена от руския заместник-министър на външните работи Сергей Рябков, а впоследствие бе потвърдена и от източник на вестник  „Коммерсант“  от кръговете на Държавния департамент на САЩ.  \r\nСъгласно думите му, американската страна вече е поискала преговори на високо равнище. По-рано във Вашингтон изключиха възможността за среща на двамата президенти преди завръщането в Украйна на моряците, задържани в Керченския проток при инцидента от миналата година.  \r\nНа въпроса за РИА Новости дали ще бъде обсъдена възможна среща между двамата президенти в Япония по време на преговорите в Сочи, Сергей Рябков отговори: „Като тема, като сюжет, признавам - да\".  \r\n„Винаги сме казвали, че присъствието на лидери на събитието на подходящо ниво открива такава възможност. Но в миналото сме виждали как американската страна сама е зачерквала вече постигнатите споразумения и е променяла плановете си. Затова сега не бих предвидил никакво обсъждане на този или онзи въпрос, но хипотетично съществува такава перспектива”, обясни руският дипломат. \r\nИзточникът на изданието, близък до външнополитическите кръгове във Вашингтон, поясни: „САЩ вече са говорили в полза на среща между двамата президенти и чакат отговор от руската страна“. В същото време той оценява вероятността за организиране на разговорите между Владимир Путин и Доналд Тръмп в Осака като „високо”. \r\nПо думите на Сергей Рябков, руската страна би искала да „изясни дали американската администрация е готова да развие положителния тласък, който телефонният разговор на президентите от 3 май даде на двустранния диалог… Ние изхождаме от факта, че по всички важни теми - от контрола на въоръженията до Венецуела - ще има възможност да се говори в дълбочина. Разбира се, виждаме големи различия в позициите на нашите страни, но не драматизираме. Такива е имало, очевидно ще има и в бъдеще. Но най-важното е да се работи прагматично, не да се умножават проблемите, а поне да се преодолеят колкото е възможно повече от тях\". \r\nНа 14 май в Сочи Майк Помпео ще се срещне с руския външен министър Сергей Лавров и ще бъде посрещнат от Владимир Путин, припомнят от редакцията.  \r\nТелефонният разговор на Доналд Тръмп с Владимир Путин от 3 май прекъсна едномесечна пауза в руско-американския диалог на най-високо равнище. След първата и досега единствената среща на върха в Хелзинки от миналия юли, имаше отстъпление в отношенията между двамата президенти. Втората им среща, насрочена за миналия ноември в кулоарите на форума на Г-20 в Аржентина, не се състоя заради инцидента в Керченския проток, по време на който руската страна задържа три кораба на украинския флот, а екипажите им бяха арестувани. В резултат президентът на САЩ отмени преговорите в Буенос Айрес. Една от основните теми на срещата помежду им трябваше да бъде бъдещето на системата за контрол на въоръженията. \r\nСпоред Сергей Рябков, ако по време на посещението на държавния секретар на САЩ Майк Помпео бъдат успешно направени стъпки към диалог в областта на контрола над въоръженията, това вече ще бъде постижение. „Разбира се, ако беше възможно да се очертаят конкретни стъпки за възобновяване на смислен и интензивен диалог в областта на контрола над въоръженията, това само по себе си би било важен резултат от посещението на държавния секретар в Сочи\", заяви той пред репортери. \r\nНяколко седмици преди неуспешната среща в Аржентина Москва предложи на Вашингтон обща декларация на високо равнище за предотвратяване на ядрената война и укрепване на стратегическата стабилност. Проектът на съответния документ беше прехвърлен на американската страна през октомври 2018 година. В него се казваше, че няма да има победители в ядрената война и никога не бива да бъде позволявано такава се отприщи. Подобни изявления бяха направени и по време на Студената война под Леонид Брежнев. Все още няма отговор от страна на САЩ на новата инициатива на Русия. В същото време американските власти подкрепиха приемането на ново ядрено споразумение с участието на Русия и Китай. Тереза Герова", "date": "2019.05.13", "title": "„Коммерсант“: Вашингтон неочаквано поиска от Москва преговори на високо равнище"}
{"url": "http://www.focus-news.net/news/2019/05/13/2657335/sport-radek-shtepanek-stana-chast-ot-ekipa-na-grigor-dimitrov.html", "text": "Бившият чешки тенисист Радек Щепанек официално започна работа с Григор Димитров. Неговата задача е да помогне на българина в подготовката за турнира от Големия шлем „Ролан Гарос\", който ще се проведе в Париж в периода от 26 май до 9 юни. \r\nПо време на турнира в Мадрид първата ракета на България обяви официално, че се разделя с Дани Валверду, с когото работиха заедно в продължение на три години. 40-годишният чех се присъединява към Андре Агаси в щаба на Димитров. Преди това и двамата работиха  с настоящия номер едно в света Новак Джокович. След „Ролан Гарос“ ще стане ясно дали сътрудничеството на българина със Щепанек ще бъде дългосрочно.", "date": "2019.05.13", "title": "Спорт: Радек Щепанек стана част от екипа на Григор Димитров"}
{"url": "http://www.focus-news.net/news/2019/05/13/2657329/spored-turskiya-poslanik-hasan-ulusoy-dumite-mu-za-izuchavaneto-na-turski-ezik-u-nas-sa-bili-pogreshno-interpretirani-obzor.html", "text": "По разпореждане на вицепремиера и министър на външните работи Екатерина Захариева посланикът на Република Турция в Република България Хасан Улусой бе извикан в МВнР, за да обясни изказването си от 11 май 2019 г., в което призовава българските власти да насърчат изучаването на турски език като предпоставка за увеличаване на турските инвестиции в страната. По време на срещата пред посланика беше изразена позицията, че изказването му е политически неприемливо и не отговаря на очакванията на българската страна за поддържане на приятелски и добросъседски отношения. От МВнР подчертават, че турските инвестиции в България не могат да бъдат обвързвани по никакъв начин с изучаването на турски език, а следва да се основават на икономическа логика. От своя страна, посланик Хасан Улусой заяви, че думите му са били погрешно интерпретирани от медиите. Той обясни, че не е отправял препоръки за задължително изучаване на турски език от страна на българските граждани. По думите му турската страна няма намерение да се намесва по какъвто и да е начин във вътрешната политика на България, а в дейността си той се ръководи изцяло от целта да развива приятелските и взаимноизгодни отношения със страната ни. \r\nИзказването на турския посланик стана повод за множество коментари. Президентът Румен Радев заяви, че всеки опит за намеса отвън в българската образователна система и семейство трябва да бъде пресичан решително и безкомпромисно. Министър-председателят Бойко Борисов подчерта, че не е работа на посланика да дава съвети за изучаване на език и посочи, че икономическата и финансова стабилност на България дават резултати, а инвестиционният интерес е голям. От БСП определиха предложението на турския посланик като неприемливо и опит за чужда намеса във вътрешните ни работи. От ВМРО бяха категорични, че казаното от Хасан Улусой е поредна провокация, недопустима намеса и агресия срещу Конституцията. Председателят на „Коалиция за България“ и кандидат за евродепутат Румен Петков коментира, че би било изключително добра идея в Турция да започнат активно преподаване на български език и чак тогава може да се водят разговори в други посоки. Вицепремиерът и министър на отбраната Красимир Каракачанов отговори на искането на посланика за изучаване на турски език с думите: „Не ви щем ни меда, ни жилото“. Бившият генерален консул на България в Одрин Георги Димов заяви, че Хасан Улусой се прави опит за промяна и моделиране на цивилизационния код на българите.", "date": "2019.05.13", "title": "Според турския посланик Хасан Улусой думите му за изучаването на турски език у нас са били погрешно интерпретирани (ОБЗОР)"}
{"url": "http://www.focus-news.net/news/2019/05/13/2657334/evropeyski-izbori-2019-sergey-stanishev-v-shumen-vreme-e-za-politicheski-usiliya-za-privlichane-na-evropeyskiya-organ-po-truda.html", "text": "Почти в края на мандата на ЕП гласувахме за създаването на Европейски орган по труда, който да следи за социалния дъмпинг във всички страни членки. Използвам да подчертая значителния принос на Георги Пирински по темата. Веднага след това призовах правителството на България да кандидатства за седалището на този орган, защото ние сме една от малкото страни, в които няма разположени европейски институции. Това заяви в Шумен президентът на ПЕС и кандидат за евродепутат от листата на „БСП за България“ Сергей Станишев, съобщиха от пресцентъра на  БСП . Станишев подчерта, че е получил информация, че сме подали документи наред с Кипър, Латвия и Словакия. \"Само че те имат преимуществото да са членове на Шенгенското пространство или да използват еврото. Това още веднъж подчертава необходимостта да имаме ясни национални приоритети, които да отстояваме в новия ЕП и ЕК – незабавното присъединяване на страната ни към Шенген е един от тях\", каза още Станишев. \"След като подадохме документи, сега е време за политически и експертни усилия на всички нива, за да покаже държавата ни, че е готова да защити кандидатурата си за седалище на Европейския орган по труда“, допълни той. \r\nСтанишев е в Шумен за срещи с представители на бизнеса и с обществеността. В рамките на посещението в областта лидерът на европейската левица посети и община Нови пазар. „Болките на българите от Стара Загора, през Варна и Добрич до Шумен са едни и същи – хората питат как могат да се повишат доходите, за да имат достоен живот; страдат, че градовете и селата им се обезлюдяват, а те общуват с децата си по скайп\", коментира кандидатът за евродепутат. \"На всички тях отговарям, че Eвропейските избори са инструмент за това – чрез тях можем да прекратим почти 25-годишния монопол на ЕНП в управлението на Европейската комисия. Десницата в Европа е агент на големите корпорации, а не на интересите на хората\", каза още той. По неговите думи Европейската левица е тази, която може да постигне истински социален съюз, с гарантирани доходи и трудови права. \"В манифеста на ПЕС се предвиждат конкретни мерки за борбата с неравенствата“, допълни Станишев. \r\n„Има идентичност между политическата ситуация в Европа и в България – статуквото се представлява от десницата. Добър резултат за „БСП за България“ на предстоящите избори ще допринесе за силното представяне на европейската левица и ще предпостави промяната в България“, заяви Сергей Станишев.", "date": "2019.05.13", "title": "Европейски избори 2019: Сергей Станишев в Шумен: Време е за политически усилия за привличане на Европейския орган по труда"}
{"url": "http://www.focus-news.net/news/2019/05/13/2657336/haskovo-futbolen-klub-haskovo-1924-specheli-turnira-za-detsa-organiziran-ot-bfs-i-abf.html", "text": "ФК Хасково 1924 с треньор Емил Ангелов спечели турнира за деца организиран от БФС и АБФ със съдействието на Община Хасково, съобщиха от пресцентъра на  Общината . Купата бе връчена от кмета Добри Беливанов. Втори останаха „Бригада“- Димитровград, трети са отбора на „Свиленград 1921“. \r\n8 отбора се включиха в турнира. Всички получиха екипировка, футболни топки и флагчета за участието си. Отличени бяха и индивидуални състезатели. \r\nКметът Добри Беливанов получи награда от БФС и АБФ за изключителен принос за организацията на турнира, който е част от националната програма на Министреството на Младежта и спорта „Децата и футболът“", "date": "2019.05.13", "title": "Хасково: Футболен клуб  “Хасково 1924“ спечели турнира за деца, организиран от БФС и АБФ"}
{"url": "http://www.focus-news.net/news/2019/05/13/2657337/evropeyski-izbori-2019-gerb-shte-provede-osnovnoto-si-predizborno-sabitie-v-zala-arena-armeets-na-19-may.html", "text": "ПП ГЕРБ ще проведе основното си предизборно събитие на 19 май 2019 г. (неделя) в зала „Арена Армеец“ в София. Това съобщиха от пресцентъра на  партията . Специален гост на събитието ще бъде кандидатът на ЕНП за председател на следващата Европейска комисия Манфред Вебер. В предизборното събитие ще участват над 14 000 членове и симпатизанти на ГЕРБ от всички областни структури на партията в цялата страна, ръководството на ГЕРБ, народни представители, министри, общински съветници, кметове и председатели на общински съвети от ГЕРБ, както и кандидатите за евродепутати от листата на ГЕРБ и СДС. \r\nНачалният час на събитието е 13.00 часа.", "date": "2019.05.13", "title": "Европейски избори 2019: ГЕРБ ще проведе основното си предизборно събитие в зала „Арена Армеец“ на 19 май"}
{"url": "http://www.focus-news.net/news/2019/05/13/2657339/pernik-kmetat-vyara-tserovska-posreshtna-nay-izyavenite-abiturientite-ot-vipusk-2019-na-iziskan-priem-v-dvoretsa-na-kulturata.html", "text": "Кметът на Община Перник Вяра Церовска  посрещна най-изявените абитуриентите от \"Випуск 2019\" на града на изискан прием в Двореца на културата. Това съобщиха от пресцентъра на  Общината . Тя приветства зрелостниците и не скри, че е щастлива да бъде в този наистина специален момент за тях. \r\n„За вас приключи един много истински и силен етап, остана детството със спомените, обичта  с грижата и вниманието на вашите родители. Остават невероятните приятелства, които направихте в училище. Направете от всичко това капитал, който да построите и да сбъднете мечтите си . Бъдете уверени в себе си и вярвайте, че каквото искате можете да го постигнете“, сподели кметът на Перник и пожела на абитуриентите да бъдат здрави, усмихнати и добри. \r\n„Всички имаме нужда от вашата енергия. Нашият град има нужда от това да го обичате и да пазите традициите и любовта си към него. България има нужда от вашата  сила и всички заедно трябва да построим ново ядро на Европа. Всичко зависи от вас как ще подходите и колко отговорни и сериозни ще бъдете. Живота иска една усмивка и едно доверие. Вярвам във вас и ви желая на добър път и късмет“, каза още Вяра Церовска. \r\nНа традиционната среща на кмета със зрелостниците присъстваха 28 изявени дванадесетокласници от 10 средни общообразователни училища и професионални гимназии. На всички тях тя връчи лично роза и икона, която да ги закриля и да им помага по пътя на живота. Aбитуриентите благодариха на кмета на Перник за внимание и подкрепата. \r\nНа събитието присъстваха още зам.-кметовете на Перник Севделина Ковачева и секретарят на Общината Радослава Манова. \r\nЗа доброто настроение на всички се погрижиха талантливите момичета и момчета от вокална формация „Синева” с ръководител Дарин Бърнев при Общински младежки дом.  Тържествената церемония завърши с празничен тост от кмета и обща снимка със зрелостниците.", "date": "2019.05.13", "title": "Перник: Кметът Вяра Церовска  посрещна най-изявените абитуриентите от \"Випуск 2019\" на изискан прием в Двореца на културата"}
{"url": "http://www.focus-news.net/news/2019/05/13/2657338/balgariya-shte-bade-domakin-na-voenni-ucheniya-za-usavarshenstvane-na-operativnite-sposobnosti-na-vaorazhenite-sili-na-natsionalno-i-sayuznichesko-nivo.html", "text": "По инициатива на НАТО за засилване на мерките за сигурност в Югоизточна Европа и Черноморския регион през май и юни 2019 г. на териториите на България, Румъния, Унгария, Хърватия, Словения и Северна Македония ще се проведат серия от национални и многонационални военни учения, които са свързани помежду си. Това съобщиха от пресцентъра на  Министерството на отбраната . \r\nВ периода от 26 май до 28 юни 2019 г. на територията на нашата страна ще се проведат учения, в които ще участват военнослужещи, щабове и военни формирования с щатно въоръжение, снаряжение и бойна техника от въоръжените сили на България, САЩ, Великобритания, Украйна, Гърция, Северна Македония, Канада и Италия. В тях ще се включат до 6000 (шест хиляди) души, до 1200 единици сухопътна техника и въоръжение и до 80 военни въздухоплавателни средства.  \r\nУченията се провеждат в изпълнение на „Споразумението между правителството на Република България и правителството на Съединените американски щати (САЩ) за сътрудничество в областта на отбраната”, „Плана за подготовка на Въоръжените сили на Република България през 2019 година” и „Плана за съвместна българо-американска подготовка в страната и в чужбина през 2019 година”. Преминаването през и пребиваването на територията на нашата страна с невоенен характер на съюзнически и чуждестранни въоръжени сили във връзка с провеждането на ученията е разрешено с решение на правителството, прието на заседание на 24 април 2019 г. \r\nОбщото планиране на ученията се извършва под ръководството на командващия на Сухопътните войски на САЩ в Европа съвместно със страните - домакини. Ръководството и контролът на ученията ще се осъществяват от многонационална структура, която ще бъде разположена в гр. Графенвьор, Германия.  \r\nВ района на българо-американското съоръжение на Учебен полигон „Ново село” под ръководството на Съвместното командване на силите ще бъде развърната национална структура, която ще осъществява общото ръководство и контрола на ученията на територията на нашата страна и ще координира участието на Въоръжените сили на Република България в свързаните учения и структури извън територията на страната. Директор на националната структура за ръководство и контрол на учението ще бъде генерал-майор Иван Лалов – заместник-командващ на Съвместното командване на силите. \r\nУчастието в тези учения е израз на съюзна решимост, сплотеност и взаимна ангажираност към сигурността в Черноморския регион. Целта е усъвършенстване на оперативните способности и постигане на съвместимост във войските на национално и съюзническо ниво.", "date": "2019.05.13", "title": "България ще бъде домакин на военни учения за усъвършенстване на оперативните способности на въоръжените сили на национално и съюзническо ниво"}
{"url": "http://www.focus-news.net/news/2019/05/13/2657343/shumen-dva-signala-za-bedstvashti-ptitsi-sa-polucheni-v-riosv-prez-pochivnite-dni.html", "text": "Експерти на Регионална инспекция по околната среда и водите (РИОСВ) – Шумен извършиха проверка по два подадени сигнала на дежурния телефон на инспекцията. Това съобщиха за  РИОСВ – Шумен . Първият е за щъркел със счупен крак, намерен на пътя между селата Алваново и Пробуда, община Търговище. Птицата е откарана от подателя на сигнала във ветеринарна клиника в Търговище.  \r\nВторият сигнал е за пострадал керкенез, подаден от жител на с. Панайот Волов. Животното е било с наранен крак и крило. \r\nИ двете птици, които са защитени от Закона за биологичното разнообразие, Приложение III, своевременно са изпратени за лечение и отглеждане  в Спасителния център за диви животни „Зелени Балкани“  - Стара Загора.", "date": "2019.05.13", "title": "Шумен: Два сигнала за бедстващи птици са получени в РИОСВ през почивните дни"}
{"url": "http://www.focus-news.net/news/2019/05/13/2657346/evropeyski-izbori-2019-bsp-shte-organizira-paralelno-prebroyavane-na-izborite-za-evropeyski-parlament.html", "text": "Ръководството на БСП събра около двеста областни председатели, кметове, председатели на общински съвети и депутати на среща. На нея беше обсъден ходът на кампанията за Европейските избори и организацията на изборния ден. Това съобщиха от пресцентъра на  БСП . \r\nОт цялата страна постъпва информация, че ГЕРБ използват администрацията в кампанията и упражняват натиск върху хората. Кметовете, избрани от БСП,  се оплакаха от целенасочени, засилени проверки.  \r\n\"Правим пълна мобилизация за защита на хората. Бъдете до всеки, върху който се упражнява натиск. Знаем, че ГЕРБ, в деня на изборите,  манипулират вота. Затова ще имаме масирано присъствие в комисиите със застъпници и наблюдатели. Правим организация за паралелно преброяване\", заяви председателят на БСП Корнелия Нинова.", "date": "2019.05.13", "title": "Европейски избори 2019: БСП ще организира паралелно преброяване на изборите за Европейски парламент"}
{"url": "http://www.focus-news.net/news/2019/05/13/2657341/evropeyski-izbori-2019-desislav-taskov-bsp-za-balgariya-edinstveni-sme-v-sveta-s-bolnitsi-targovski-druzhestva.html", "text": "Постоянно съм сред хората, работя в онкологична болница. Освен сухите цифри, които виждаме в статистиката – колко и как живеят българите, когато говориш очи в очи, разбираш, че драмата при тях е голяма. Това заяви кандидатът за евродепутат от листата на „БСП за България” Десислав Тасков пред Нова ТВ, съобщиха от пресцентъра на  БСП . По думите му национален проблем и европейска тема е фактът, че в България имаме разграждаща се здравна инфраструктура, протести на педиатри, медицинските сестри са на улицата. Той изрази мнение, че на европейско ниво е необходима единна лекарствена политика.  \r\n„Единствени сме в света, където болниците са търговски дружества. Обръщаме темата здраве на тема пари. Частни болници има навсякъде по света, но те не са регистрирани като частни дружества.  Ние намаляваме като нация прогресивно, а парите за здраве се увеличават – в същото време нито пациентите са доволни, а лекарите са по улиците. В един нереформиран сектор продължаваме да наливаме пари от пусто в празно”, коментира Тасков. Той отбеляза, че продължаваме да лекуваме хората по клинични пътеки и всичко трябва да се остойности – както труда на лекарите, така и на медицинските сестри – да бъде ясно кое колко струва.  \r\n„Болниците не трябва да бъдат търговски дружества, трябва да се увеличи ролята на държавата в сектора, свързана с обществените поръчки – да бъде ясно кое колко струва, за да видим реално какъв е секторът, за да го направим достъпен за всички”, заяви още доктор Тасков.  \r\n„Превенцията и профилактиката са важни – но не само в София, Пловдив, Варна. Профилактиката трябва да обхване и малките общински болници, така още 2 милиона и половина хора ще имат достъп до тях – иначе те никога няма да отидат профилактично на преглед от Гоце Делчев до София”, каза още кандидатът за евродепутат.    \r\n„Европа има крещяща нужда от социална справедливост. Тя ни осигури 8-часов работен ден, тя ни осигури 5-дневна работна седмица, отпуск, възможност за обезщетение. Искаме тази Европа - сега, която не е на две скорости”, заключи Тасков.", "date": "2019.05.13", "title": "Европейски избори 2019: Десислав Тасков, „БСП за България”: Единствени сме в света с болници - търговски дружества"}
{"url": "http://www.focus-news.net/news/2019/05/13/2657342/blagoevgrad-kulturata-na-maroko-shte-bade-predstavena-v-grada.html", "text": "Посланикът на Кралство Мароко Н. Пр. Закиа Ел Мидауи ще пристигне в Благоевград по покана на Правно-историческия факултет към ЮЗУ Неофит Рилски“ и Община Благоевград, съобщиха от пресцентъра на  Общината . Поводът е Ден на Мароко, по време на който ще бъдат представени културата, традициите и занаятите на Кралство Мароко. Програмата започва утре (14 май) в 11.00 часа пред зала „22 септември“. В нея ще има изложба от постери, традиционни марокански сувенири, местни продукти, козметика на арганова основа, дефиле на кафтани, чаена церемония др. В събитието може да се включи всеки желаещ.", "date": "2019.05.13", "title": "Благоевград: Културата на Мароко ще бъде представена в града"}
{"url": "http://www.focus-news.net/news/2019/05/13/2657340/plovdiv-bdibr-i-riosv-konstatiraha-izhvarleni-zhivotinski-otpadatsi-po-reka-maritsa.html", "text": "Експерти от Басейнова дирекция „Източнобеломорски район“ (БДИБР) и РИОСВ - Пловдив извършиха проверка по сигнал за наличие на отпадъци на лявата заливаема тераса на река Марица на разстояние 500 метра срещу течението на реката от железопътния мост на околовръстния път Пловдив - АМ „Тракия“. Това съобщиха от пресцентъра на  БДИБР . При проверката е констатирано, че има изхвърлени животински отпадъци, за което своевременно ще бъдат информирани общините, на чиято територия е констатирано замърсяването, за предприемане на действия по компетентност.", "date": "2019.05.13", "title": "Пловдив: БДИБР и РИОСВ констатираха изхвърлени животински отпадъци по река Марица"}
{"url": "http://www.focus-news.net/news/2019/05/13/2657347/evropeyski-izbori-2019-kardzhali-zapochva-obuchenieto-na-nad-3400-chlenove-na-490-sektsionni-izbiratelni-komisii-na-teritoriyata-na-19-izbiratelen-kardzhaliyski-rayon.html", "text": "Започва обучението на над 3400 членове на общо 490 секционни избирателни комисии на територията на 19 Избирателен Кърджалийски район. Районната избирателна комисия в Кърджали е взела решение за провеждане на обучение на членовете на секционните избирателни комисии и подвижни секционни избирателни комисии за произвеждане на избори за членове на Европейския парламент от Република България на 26 май 2019 г. Това съобщи за  Радио \"Фокус\"  Петър Захариев, председател на РИК-Кърджали. Членовете на РИК са утвърдили график, по който това ще става, както следва в следните населени места и дни: в Момчилград, в заседателна зала на Общинския съвет обучението започва утре, 14.05.2019 г. от 10.00 и 12.00 ч.; в Кърджали, в зала Дом на културата от 10.30 и 13.30 ч. на 15.05.2019 г.; в гр. Джебел ще се проведе в заседателна зала на Общински съвет на 17.05.2019 г. от 11.00; и  в с. Кирково, зала на читалището, в 13.30 на 16.05.2019г.; гр. Ардино, в читалището на 17.05.2019 г. от 10.00 ч.; в Крумовград, в зала на ОДК от 10.00 и 13.00 ч. на 17.05.2019 г. в с. Черноочене – в залата на читалището на 22.05.2019г. от 14.00; в с. Бенковски в зала на читалището от 10.00 ч. Обучението ще се извършва в Кърджали от председателя Петър Захариев и членовете на Регионалната избирателна комисия Величка Георгиева – зам.-председател, и Беркант Метин – секретар на РИК. И за всяка община ще има отговорници, членове на секционните комисии в центровете на самите общини. \r\nПо предварителни данни 149 000 са гражданите, имащи право на глас от Кърджалийска област, които ще гласуват в общо 490 секционни избирателни комисии. Те се разпределят по общини както следва: в Черноочене ще са 38, в Кърджали - 153,  78 – в Крумовград, в Кирково – 76,  в Момчилград 55,  в Джебел – 44,  и в Ардино - 49 избирателни секции. \r\n Дарина ДЕЕНИЧИНА", "date": "2019.05.13", "title": "Европейски избори 2019: Кърджали: Започва обучението на над 3400 членове на 490 секционни избирателни комисии на територията на 19 Избирателен Кърджалийски район"}
{"url": "http://www.focus-news.net/news/2019/05/13/2657331/ria-novosti-sergey-lavrov-razchita-na-otkroven-razgovor-za-iran-s-amerikanskiya-si-kolega.html", "text": "Министърът на външните работи на Руската федерация Сергей Лавров разчита на откровен разговор с държавния секретар на САЩ Майк Помпео за Иран и се надява да получи разяснения за това как Вашингтон възнамерява да намери изход от кризата около Съвместния всеобхватен план за действие (СВПД) за ядрената програма на Техеран, предава  РИА Новости . \r\nПреговорите между двамата дипломати ще се проведат в черноморския курорт Сочи във вторник. \r\n„Знам, че днес в Брюксел се събират министрите на външните работи на Франция, Германия, Великобритания заедно с Върховния представител на ЕС по външните въпроси и политиката за сигурност Федерика Могерини. Знам, че там спешно, след като отмени московската част от пътуването му до Русия, отиде Майк Помпео. Очаквам, че европейците ще се придържат към това, което е записано в резолюцията на Съвета за сигурност на ООН, която одобри СВПД. Не се съмнявам, че те ще бъдат притискани в противоположната посока от Помпео\", заяви Лавров след разговори със своя колега от Китай Уан И.  \r\n„Утре, тук ще се опитаме да изясним с него (Помпео) как американците планират да излязат от тази криза, която е създадена от едностранните им решения. Разчитам на откровен разговор с моя колега утре\", подчерта първият дипломат на Москва. Тереза Герова", "date": "2019.05.13", "title": "РИА Новости: Сергей Лавров разчита на откровен разговор за Иран с американския си колега"}
{"url": "http://www.focus-news.net/news/2019/05/13/2657351/evropeyski-izbori-2019-asim-ademov-gerb-pomnya-praznite-magazini-i-faliralite-banki-a-sega-chovekat-koyto-ni-dokara-do-tova-e-v-listata-na-bsp.html", "text": "Да пътуваме свободно навсякъде в Европейския съюз, да учим и работим в Европа, да развиваме инфраструктурата и икономиката на България с европейската солидарност – не можем да се откажем от това. Вече изграденото доверие на европейските институции към страната ни чрез доверието в премиера Бойко Борисов и неговата работа за просперитета и благото на всички хора са доказателството, че Европа е с нас. Затова и победата ни е важна, тя е гаранцията, че ще можем да разчитаме на това и в бъдеще. Това каза днес петият в листата на ГЕРБ и СДС Асим Адемов на среща с млади хора в тетевенското село – Глогово, съобщиха от пресцентъра на  ГЕРБ . Предимно млади хора от едно от най-многолюдните населени места в общината дойдоха да разговарят с Адемов, когото познават вече.  \r\n\"По време на мандата посетих училища в община Тетевен, тук проведохме и инициативата „Да върнем родителите в училище“, имам отлични впечатления от кмета Мадлена Бояджиева, виждам усилията, които полага да подобри живота във всяко населено място, трудно е, изисква време, но без общите усилия на всички става още по-трудно за нея. Затова и европейската солидарност при реализирането на различни проекти е важна за всяка местна власт. Вие, младите, не помните онези години с празните магазини, с фалиралите банки, с изолацията на България, а сега този, който ни доведе до това - е в листата на БСП“, поясни Адемов. Той представи листата пред събеседниците си и разговаря с тях за техните проблеми и очаквания.  \r\n„И тази наша кампания е лице в лице с хората, така работи ГЕРБ, затова и винаги побеждава. Защото ние не сме просто някакви чиновници в ЕП, ние сме хората, които вие изпращате там, за да защитаваме вашите интереси. Затова и заръките, които ще дадете, ще бъдат предадени и в нашата партия, и в групата на Европейската народна партия, където ние сме членове. А това е най-голямото европейско семейство с най-силен глас в парламента“, каза още той и акцентира, че няма населено място, в което да няма присъствие на европейската солидарност.  \r\n„Наша задача е да продължим да водим страната ни по европейския път, никакво отклонение, никакво колебание. Номер 12 в бюлетината не е просто номерът на поредната победа за ГЕРБ – това е номерът, който гарантира на страната ни европейска подкрепа, европейско финансиране, свобода на движение, гарантира продължаване на демократичните процеси, отстояване на всички интереси на България пред Брюксел. Затова с номер 12 в бюлетината, за да имаме самочувствието за успели хора, на хора, които са с победителите“, призова Адемов.  \r\nВ срещата участва и общинският ръководител на ГЕРБ Мадлена Бояджиева, която като кмет на община Тетевен информира хората за това, което е направено в техните населени места и за това, което предстои до края на мандата й.  \r\nЕзикът на омразата, който наложиха нашите опоненти и особено водачът на листата им, който е разследван за пране на пари в особено големи размери, - това не е моделът на ГЕРБ. Напротив – ние сме позитивни и целеустремени към най-важното – победа на здравия разум и градивната сила – ПП ГЕРБ, каза в заключение Адемов.  \r\nАдемов говори още за фалшивите новини. „Само лъжи, лъжи, лъжи – това чуваме от нашите опоненти“, подчерта още Асим Адемов. Той призова хората добре да помислят колко важно е да съхраним стабилността в държавата, за да продължи тя да се развива в правилната посока. А това може гарантирано да стане с номер 12 в бюлетината.  \r\n„Лесно може да се критикува, но никой не предлага нищо по-добро от ГЕРБ“, коментираха участници в срещата. „Ние имаме синхрон в работата си – евродепутати, правителство, местна власат – и всички заедно с вас сме устремени към добро“, завърши Адемов.", "date": "2019.05.13", "title": "Европейски избори 2019: Асим Адемов, ГЕРБ: Помня празните магазини и фалиралите банки, а сега човекът, който ни докара до това – е в листата на БСП"}
{"url": "http://www.focus-news.net/news/2019/05/13/2657348/ek-komisar-mariya-gabriel-uchastva-v-webitfestival-europe-2019-v-sofiya.html", "text": "На 14 май (вторник) българският комисар по цифрова икономика и цифрово общество Мария Габриел ще участва в откриването на технологичния фестивал Webit.Festival в София, съобщават от  Отдел \"Преса и медии\" на Представителство на ЕК в България . \r\nВ своята встъпителна реч за бъдещето на Европа тя ще наблегне на необходимостта от подкрепа и защита за хората и бизнеса онлайн, и ще очертае европейските ценности на откритост, устойчивост, приобщаване и предприемачество в контекста на цифровата икономика и общество.  \r\nКомисар Габриел ще подчертае на постиженията на цифровия единен пазар, по-специално успехите на ЕС по отношение на премахването на ненужните бариери в цифровата икономика, увеличаване на инвестициите в блокчейн технологии, ориентирания към човека подход в областта на изкуствения интелект и подкрепата за стартъпите. Освен това комисар Габриел ще говори и за първата по рода си Програма в областта на цифровите технологии за Европа, която цели стимулиране на стратегическите цифрови възможности на Европа и внедряване на технологии в ключови области през следващия бюджетен период 2020-2027г.", "date": "2019.05.13", "title": "EK: Комисар Мария Габриел участва в Webit.Festival Europe 2019 в София"}
{"url": "http://www.focus-news.net/news/2019/05/13/2657353/prezidentat-rumen-radev-ochakva-prozrachna-i-yasna-protsedura-za-nominirane-i-izbor-na-sledvashtiya-glaven-prokuror.html", "text": "Президентът Румен Радев разговаря днес на „Дондуков“ 2 с главния прокурор Сотир Цацаров, съобщиха от  прессекретариата на държавния глава . Това е първата от поредицата срещи, които държавният глава ще проведе с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. \r\nПо време на срещата държавният глава подчерта високите обществени очаквания към следващия главен прокурор в България като институция от ключово значение в борбата с престъпността, корупцията и упражняване на надзор за законност. Президентът Радев изрази и очакването си за прозрачни и ясни процедури, при които да бъдат направени номинациите и избора на следващия главен прокурор.    \r\nУтре президентът Радев ще проведе среща с председателя на Върховния касационен съд Лозан Панов.", "date": "2019.05.13", "title": "Президентът Румен Радев очаква прозрачна и ясна процедура за номиниране и избор на следващия главен прокурор"}
{"url": "http://www.focus-news.net/news/2019/05/13/2657344/sitel-makedoniya-pendarovski-prizovava-liderite-na-es-da-badat-posledovatelni-i-printsipni-po-otnoshenie-na-dadenite-obeshtaniya-za-zapochvane-na-pregovori-za-makedonskoto-chlenstvo.html", "text": "Новият държавен глава на Северна Македония Стево Пендаровски очаква лидерите на държавите-членки на Европейския съюз да спазят дадените обещания и страната да получи заслужена дата за начало на преговорите за членството й в Общността. Това послание беше предадено и на посланика на ЕС в Скопие Самуел Жбогар, който на свой ред заключи, че Република Северна Македония е единствената функционираща демокрация в региона, предава скопската телевизия  „Сител“ . \r\nПендаровски и Жбогар заключиха, че напредъкът в европейските интеграции е от решаващо значение за подобряване на жизнения стандарт и поддържането на еврооптимизма на гражданите в Република Северна Македония, се казва в изявление на кабинета на новия държавен глава на югозападната ни съседка. Уточнява се, че Жбогар е предал поздравления на Пендаровски, но и покани за срещи с лидерите на Европейския съюз през следващите седмици. \r\n„По време на срещата аз отдадох почит на вчерашните послания на Пендаровски при встъпването му в длъжност, послания за помирение, за обединяване на всички политически сили в страната в интерес на всички граждани и напредъка на страната. Окуражен съм от неговите послания и от днешната среща. Говорихме за възможното му посещение в Брюксел и срещи с лидерите на Европейския съюз, нещо, което ще работим през следващите седмици“, заяви дипломатът на ЕС след срещата с Пендаровски. \r\nВ първия работен ден Пендаровски призова за гражданско помирение чрез съобщение в социалната мрежа „Фейсбук“.  \r\n„Време е да излекуваме отворените рани от нашето близко минало и наистина да започнем гражданското помирение, защото нямаме свободна родина, която можем да наречем нашия дом. В този път искам да инвестирам без остатък, без да вземам предвид собствения си политически рейтинг. Всички хора с добри намерения, политици и партии, които решат да вървят по същия път, ще имат моята подкрепа“, написа Пендаровски. \r\nПоздравления за встъпването в длъжност на Пендаровски пристигнаха и от британския премиер Тереза Мей, допълва телевизията. Тереза Герова", "date": "2019.05.13", "title": "„Сител“ (Македония): Пендаровски призовава лидерите на ЕС да бъдат последователни и принципни по отношение на дадените обещания за започване на преговори за македонското членство"}
{"url": "http://www.focus-news.net/news/2019/05/13/2657350/nikola-chanev-oblasten-upravitel-na-kardzhali-krayno-vreme-e-mitat-za-loshata-darzhava-i-dobrata-obshtina-da-bade-razvenchan.html", "text": "Крайно време е митът за лошата държава и добрата община да бъде развенчан. Това се посочва в  позиция  на областния управител на Кърджали Никола Чанев, изпратена до медиите, във връзка с организираното от Община Кърджали на 9 май обществено обсъждане на оздравителния план, който се налага да приеме заради задлъжнялост. „Организира го не от загриженост, а защото законът го изисква. Избра „най-подходящото време“ – 15.00 часа, средата на работния ден. И, разбира се, гражданите не се отзоваха, защото бяха на работа. В залата бе обичайното присъствие – служителите от общинската администрация и съветниците на ДПС. Постарах се да се запозная с въпросния оздравителен план и с направените по него коментари. Оказва се, че най-големият виновник за незавидното състояние на общината е областният управител, който, видите ли, не допускал увеличение на местните данъци. А там имало голям потенциал. Нека това да е „вината ми“ пред гражданите на Кърджали. Че не позволих да бъдат натоварени с тежко данъчно бреме“, се посочва в изявлението на областния управител. Според него пожелателният характер на плана е очевиден. „Нито дума за безумните управленски решения, за прахосаните милиони, срещу които получаваме тъмен и мръсен град, осеян с дупки и бездомни кучета. Според общината, налице е резерв от несъбрани данъци в размер на 1 милион лева. Логично изниква въпросът защо до момента никой не е предприел необходимите действия и кой ще понесе отговорност за това. Посочено е, че ще се намали с 10 процента дофинансирането на делегираните от държавата дейности. Господин Кмете, оказва се, че тези разходи за две години са общо 700 000 лв. За времето, в което съм областен управител, от Министерски съвет на община Кърджали бяха отпуснати 6 милиона лева за осветлението на града и за водопровод на с. Кьосево и още 2 млн. лева за ремонтите на образователната инфраструктура“, се посочва още в позицията на Никола Чанев.", "date": "2019.05.13", "title": "Никола Чанев, областен управител на Кърджали: Крайно време е митът за лошата държава и добрата община да бъде развенчан"}
{"url": "http://www.focus-news.net/news/2019/05/13/2657354/evropeyski-izbori-2019-eva-maydel-gerb-dnes-brutniyat-vatreshen-produkt-na-balgariya-e-nay-visok-v-istoriyata-i-tri-pati-po-visok-otkolkoto-prez-1989-g.html", "text": "Кандидатът за евродепутат от листата на ГЕРБ-СДС Ева Майдел се срещна днес със собствениците и работещите в две от водещите машиностроителни фирми в България. Това съобщиха от пресцентъра на  ПП ГЕРБ . Дружествата произвеждат машини за хранителната, млекопреработвателната и винарската промишленост и вече 30 години са едни от основните работодателите в Хасково.  \r\n\"Всеки, който твърди, че икономиката не работи, лъже. Днес брутният вътрешен продукт на България е най-висок в историята  и три пъти по-висок отколкото през 1989 г. Прогнозата на Европейската комисия поставя България в топ 3 на държавите с най-висок икономически растеж за 2020 г. с 3.6%, което е много над средното за ЕС. Това доказва, че всичко, което в ГЕРБ правим – от магистрали, през добри отношения с европейските институции заради еврофондовете, до привличане на чужди инвестиции, е с тази важна цел – развитие на икономиката, за да растат доходите.“ Това заяви кандидатът за евродепутат от ГЕРБ Ева Майдел по време на срещите си във водещите машиностроителни предприятия в Хасково.  \r\n„Избрахме да се срещнем с Вас и да разгледаме Вашите производства, защото Вие сте две от най-устойчивите фирми в Хасковски регион“, каза народният представител от ГЕРБ Евгения Ангелова. Тя запозна Ева Майдел със създателите на Донидо АД и ПИМ ООД и изтъкна, че това са фирми, които работят в по-голямата си част за външния пазар, не само в Европа, но и в САЩ и Русия. Сериозният бизнес вече осъзнава огромното предимство на общия европейски пазар и затова настоява за спазване на всички регламенти, които гарантират на предприемачите свободна търговия“, подчерта тя.  \r\nВ продължение на срещите и разговора си с български компании, Ева Майдел се запозна с развитието и нуждите на хасковските компании за производство на машини за хранително-вкусовата индустрия ПИМ и Донидо. Ева Майдел има информационен офис в Хасково и през последните години осъществи и подкрепи редица инициативи в региона, включително и организира работно посещение на хасковски предприемачи в Брюксел и срещи с потенциални партньори.", "date": "2019.05.13", "title": "Европейски избори 2019: Ева Майдел, ГЕРБ: Днес брутният вътрешен продукт на България е най-висок в историята  и три пъти по-висок отколкото през 1989 г."}
{"url": "http://www.focus-news.net/news/2019/05/13/2657352/evropeyski-izbori-2019-za-predstoyashtite-evropeyski-izbori-shte-ima-sektsiya-za-glasuvane-v-rayona-na-rilskiya-manastir.html", "text": "За предстоящите европейски избори ще има секция за гласуване в района на Рилския манастир. Това съобщиха за  Радио „Фокус” – Кюстендил  от Община Рила. Секцията е определена със заповед на кмета на общината. Тя ще се намира в посетителския информационен обучителен център в местността Горско стопанство, населено място Рилски манастир. По данни на администрацията за тази секция има 30 души с постоянен адрес и 39 души с настоящ адрес. Секции ще бъдат разкрити в селата Пастра, Падала и Смочево. Три ще бъдат секциите на територията на общинския център – Рила. \r\nВенцеслав ИЛЧЕВ", "date": "2019.05.13", "title": "Европейски избори 2019: За предстоящите европейски избори ще има секция за гласуване в района на Рилския манастир"}
{"url": "http://www.focus-news.net/news/2019/05/13/2657349/obshtina-gabrovo-iskaniyata-na-protestirashtite-ot-grada-za-zakonodatelni-promeni-veche-sa-v-resornite-komisii-na-narodnoto-sabranie.html", "text": "Исканията на протестиращите от Габрово за законодателни промени вече са в ресорните комисии на 44-то Народното събрание, съобщиха от пресцентъра на  Общината  и уточниха, че Дирекция „Парламентарна канцелария“ е информирала кмета на Габрово Таня Христова, че подписката на протестиращите граждани с искания за законодателни промени, адресирана до Народното събрание, е предоставена на Комисията по правни въпроси, Комисията по образование и наука, Комисията по здравеопазване, както и на Комисиите по вътрешна сигурност и обществен ред, труда, социалната и демографската политика. „Фокус“ припомня, че на 22 април 2019 г., исканията, подкрепени с подписите на 2 532 граждани, бяха официално предадени на кмета на Габрово и своевременно адресирани по компетентност до органите на държавната власт, включително до Националното сдружение на общините в Република България.", "date": "2019.05.13", "title": "Община Габрово: Исканията на протестиращите от града за законодателни промени вече са в ресорните комисии на Народното събрание"}
{"url": "http://www.focus-news.net/news/2019/05/13/2657358/evropeyski-izbori-2019-tri-podvizhni-izbiratelni-sektsii-shte-badat-razkriti-za-vota-na-26-may-vav-varna-i-oblastta.html", "text": "До 11 май във Варна са получени заявления за три подвижни избирателни секции. Това каза за  Радио „Фокус“ – Варна  председателят на Районната избирателна комисия (РИК) Велин Жеков. По думите му те ще бъдат в Общините Дългопол и Вълчи дол, както и в район „Приморски“ във Варна. Велин Жеков припомни, че изискването на закона е за минимум десет души, за да бъде отворена такава секция. Той допълни, че към момента не може да се каже колко точно избиратели ще гласуват в трите секции. В нормативната база е посочено, че след срока от 11 май, до 20 май, други гласоподаватели също могат допълнително да бъдат вписани в избирателния списък.  \r\nДопълнителните заявки ще се приемат по същия ред – в съответната общинска или районна администрация, желаещите да ползват тези секции трябва да подадат заявления до 20 май. Велин Жеков допълни, че на сайта на РИК трябва да бъде публикувана информация за хората със зрителни и опорно-двигателни увреждания за подходящите за тях секции за гласуване. „Когато има повече секции в едно училище, например, тази с най-лесен достъп на първия етаж се избира за хора с такива увреждания“, каза още председателят на Районната избирателна комисия във Варна. Той допълни, че ще бъдат публикувани и мерките на съответните местни администрации, които организират извозването на такива хора до секциите с общински транспорт. \r\nДиана СТОЕВА", "date": "2019.05.13", "title": "Европейски избори 2019: Три подвижни избирателни секции ще бъдат разкрити за вота на 26 май във Варна и областта"}
{"url": "http://www.focus-news.net/news/2019/05/13/2657359/aktsenti-v-sutreshniya-blok-dobro-utro-balgariya-po-radio-fokus-na-14-may.html", "text": "Защо евентуалната инвестиция на германския производител на автомобили „Фолксваген\" предизвика политически дебати, какви икономически ползи ще донесе за България една такава сделка? Променени ли са изискванията на инвеститорите, все още ли ниските заплати и данъци са водещи при реализирането на инвестиционни проекти? Повече в сутрешния блок  „Добро утро, България“  на  Радио „Фокус“  ще ни каже проф. Христина Вучева, бивш министър на финансите. Представители от ГЕРБ внесоха жалба в ЦИК срещу участието на президента Румен Радев в предизборната кампания на БСП. Политическото говорене по темата за преговорите с \"Фолксваген\", променяли посоката на разговорите между президент и премиер, по тези и други въпроси, очаквайте коментара на политолога доц. Румяна Коларова. Започна Седмицата за информираност за ревматичните заболявания - какво трябва да знаем за тях, защо са обявени безплатни очни прегледи? Тези и още въпроси ще зададен на проф. Златимир Коларов, известен ревматолог в УМБАЛ „Св. Иван Рилски“, която е партньор на събитието. В събота стартира кампания на „Българско дружество за защита на птиците“ – Гоце Делчев, в която доброволци ще броят врабчета на различни места. По време на кампанията „Ние броим врабчетата“ ще се броят три вида врабчета, кои са те и каква е целта на кампанията ще ни информира Димитър Попов, председател на „Българско дружество за защита на птиците“ – Гоце Делчев в интервюто на Денис Никифоров от Радио „Фокус“ – Пирин. За 14-та поредна година Българската библиотечно-информационна асоциация организира застъпническата кампания Национална библиотечна седмица, която ще се проведе до 17 май под надслов “Книгите са само началото…” с поредица от разнообразни събития в цялата страна. Регионална библиотека “Пенчо Славейков” във Варна се включва с поредица инициативи, повечето, от които свързани с децата. Повече по темата ще научим от репортера ни във Варна Диана Стоева. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 14 май с водещ Елеонора Чолакова.", "date": "2019.05.13", "title": "Акценти в сутрешния блок „Добро утро, България“ по Радио „Фокус“ на 14 май"}
{"url": "http://www.focus-news.net/news/2019/05/13/2657356/sofiya-kmetat-yordanka-fandakova-prisastva-na-otkrivaneto-na-nauchnoindustrialna-laboratoriya-industriya-2030-rilab-i2030.html", "text": "Кметът на София Йорданка Фандъкова  присъства на откриването на Научно – индустриална лаборатория „Индустрия 2030“ RILab i2030. Това съобщиха от пресцентъра на  Столична община . Лабораторията ще предоставя подкрепа за научноизследователска и развойна дейност за малки и средни предприятия и високотехнологична индустрия с услуги за научни изследвания и обучение. Намира се в Института по Информационни и комуникационни технологии. RILab i2030 интегрира съществуващите ресурси на академични, високотехнологични и иновативни партньори:Институт по информационни и комуникационни технологии - Българска академия на науките, Институт по механика – БАН,Фесто ЕООД България, DAVID Holding Co. / SpaceCAD Ltd.,AMG-Technology,Nano Tech Lab Ltd.,Софийска лаборатория за иновации SofiaLab на Столична община.   \r\n\"Столичната община ще използва възможностите на лабораторията, за да направи изложби за незрящи в културните институти на София\", сподели кметът Йорданка Фандъкова, след като се запозна с възможностите на „Индустрия 2030“ RILab i2030 .  \r\nСтратегически партньор на консорциума е и СОАПИ на Столична община.", "date": "2019.05.13", "title": "София: Кметът Йорданка Фандъкова присъства на откриването на Научно–индустриална лаборатория „Индустрия 2030“ RILab i2030"}
{"url": "http://www.focus-news.net/news/2019/05/13/2657360/evropeyski-izbori-2019-kandidatat-za-evrodeputat-ot-gerb-lilyana-pavlova-otkri-v-sliven-nay-golyamoto-peralno-stopanstvo-v-iztochna-evropa.html", "text": "Кандидатът за евродепутат от ГЕРБ Лиляна Павлова откри в Сливен най-голямото перално стопанство в Източна Европа. Това съобщиха от пресцентъра на  ПП ГЕРБ . „Поздравявам ви, че сте смели, дръзки и инициативни, че толкова години работите упорито, създавате работни места и сте изградили това модерно предприятие. Уверявам ви, че в наше лице като държавници имате подкрепа и можете да разчитате на нас и занапред. Държавата трябва да подкрепя бизнеса, който е на светло, създава работни места и подкрепя гражданите да остават в родното си място. Трябва да създаваме добри условия за бизнеса и с подкрепата на европейското финансиране да имаме възможност да ставаме още по-инициативни“, каза Павлова. \r\n„Горд съм, че участвам в този проект. Ние сме хора, които си повярваха, че могат да направят нещо голямо. Предприятието е най-модерното и най-голямото в Източна Европа“, каза Георги Георгиев – съдружник във фирмата \"Кей Енд Ви\" ООД, чиято собственост е пералното стопанство. \r\nФирмата е регистрирана през 2007 година, но работи активно от 2008 година. Започнала е едновременно с две дейности – кетъринг и пералня.  \r\nРаботата е започнала най-напред в болници и предприятия, след това – училища и хотели  по морето. От тази година целта е увеличаване на капацитета. Основно работи за Източна България. Новият проект се финансира със собствени средства и кредит на обща стойност около 5 милиона лева. \r\nПредприятието е оборудвано с най-модерната техника, която не е пусната все още в експлоатация, тъй като в момента се извършват тестове на машините. Във фирмата работят около 20 човека, като броят на персонала се очаква да нарасне до 100 души. \r\nНародният представител и областен координатор на ГЕРБ-Сливен Десислава Танева поздрави предприемачите и служителите във фирмата. „Гордост, че именно в Сливен се намира най-голямото и модерно перално предприятие не само в България, но и в Източна Европа. Заслужават поздравления всички, които създават работа и работни места“, каза Десислава Танева.", "date": "2019.05.13", "title": "Европейски избори 2019: Кандидатът за евродепутат от ГЕРБ Лиляна Павлова откри в Сливен най-голямото перално стопанство в Източна Европа"}
{"url": "http://www.focus-news.net/news/2019/05/13/2657357/evropeyski-izbori-2019-lilyana-pavlova-v-sliven-nashata-zadacha-e-da-izpratim-v-evropeyskiya-parlament-maksimalno-podgotven-i-kompetenten-ekip.html", "text": "Нашата задача е да изпратим в Европейския парламент максимално подготвен и компетентен екип в различните области, за да може всеки да се насочи там, където е силен. Това каза по време на среща със строителния бранш в Сливен кандидатът за евродепутат Лиляна Павлова, съобщиха от пресцентъра на  ГЕРБ . „Тези избори са важни, защото като пълноправен член на ЕС, ние участваме в органите за управление. Участието ни там е много важно, защото при приемане на европейското законодателство, то автоматично става част от националното законодателство. Ако при приемането му ние не настояваме да се отчете някоя национална специфика, цели сектори могат да бъдат дискриминирани.  \r\nТакъв пример е и енергийният съюз. Ние сме „за“ него, но ще настояваме да се отчита спецификата на България, че тук основен източник за производство на енергия са лигнитните въглища. Всяко едно решение има значение за България“, каза Лиляна Павлова. \r\nПо време на срещата Павлова обяви, че за следващия европейски бюджет трябва  да се договори увеличение за бюджета за България по линия на кохезионната политика, която ще продължи да финансира инфраструктура, пътища, жп линии, интермодални терминали, ВиК инфраструктура и инвестиции по регионална политика за благоустрояване на населени места.  \r\n„Този път трябва да положим огромни усилия – досега приоритетно инвестирахме в големите градове, като двигатели за икономическо развитие. Сега искаме да обърнем този подход – да се отдели по-голямо внимание на малките населени места, защото се намираме в ситуация на обезлюдяване. Тази промяна е необходима, за да привлечем повече инвестиции за развитие на малък и среден бизнес, защото има дисбаланс и обезлюдяване на цели населени места“, каза още Лиляна Павлова. Тя уточни, че в новия програмен период ресурсът по линия на тази политика може да достигне 18 милиарда лева и да се насочат средства към по-слабо развитите региони и по-малки населени места. \r\n„След 2020 година европейското финансиране ще бъде давано по различен начин. Все повече ще идва под формата на финансови инструменти.  \r\nОсновните ми приоритети остават регионална политика и транспортна инфраструктура. Ще настоявам бюджетът за транспортна инфраструктура и земеделие за България да се запази. Това е изключително важно. Ще проследим как на национално ниво планираме договорения ресурс, така че да достигне по добър начин до земеделските производители от една страна и - до общините за по-добра инфраструктура. Много важен елемент от нашите приоритети са доходите“, каза Лиляна Павлова. \r\nОт своя страна, народният представител от ГЕРБ и областен ръководител на партията в Сливен Десислава Танева заяви, че Лиляна Павлова има много добра компетенция и е дай-добрият регионален министър, който страната ни е имала. „Тя направи много неща и ние от местната общност й благодарим за подкрепата. Направи и много успешно европредседателство“, каза Десислава Танева и допълни, че община Сливен получава подкрепа и от централната власт. „Радваме се, че и Камен Костов от Сливен е в евролистата. Той е в младежката организация от нейното учредяване.  \r\nЗанимава се с биопчеларство вече 12 години и е един от пчеларите  в България, който знае най-много по темата. Ще се радвам той да получи своето развитие в аспекта на многото възможности, които в новия програмен период ще дадат програмите на ОСП“, допълни Десислава Танева.", "date": "2019.05.13", "title": "Европейски избори 2019: Лиляна Павлова в Сливен: Нашата задача е да изпратим в Европейския парламент максимално подготвен и компетентен екип"}
{"url": "http://www.focus-news.net/news/2019/05/13/2657366/sofiya-muzikalno-tantsoviyat-spektakal-nyuansi-v-izkustvoto-shte-se-provede-v-grada-na-15-may.html", "text": "Музикално-танцовият спектакъл „Нюанси в изкуството”  ще се проведе в града на 15 май. Това съобщиха от пресцентъра на  Столична община . Началният час на спектакъла е 18.30 ч., като той ще се проведе в античен културно-комуникационен комплекс „Сердика“ – под купола на Ларгото. Участие ще вземат няколко формации към общински културен институт Дом на културата „Средец”: Фолклорен танцов ансамбъл „Средец” с художествени ръководители Ива Търнева и Николай Илиев, Клуб по спортни танци „Средец” с художествен ръководител Симеон Симеонов, Вокална студия „Дъга” с художествени ръководители Снежана Полихронова и Димитър Кърнолски, Студио за модерен балет „Киви” с художествен ръководител Радослав Радев, Балетна школа Маша Илиева с художествен ръководител Мария Илиева и Детска балетна школа „Алиса” с художествен ръководител Виктория Стоянова. Входът е свободен. Концертът е част от програмата на \"Ърбан Съмит\"/ Urban Summit - безплатната културна програма на WEBIT.FESTIVAL 2019.", "date": "2019.05.13", "title": "София: Музикално-танцовият спектакъл „Нюанси в изкуството”  ще се проведе в града на 15 май"}
{"url": "http://www.focus-news.net/news/2019/05/13/2657364/sofiya-mezhdunarodnata-initsiativa-nosht-na-literaturata-shte-se-provede-v-grada-na-15-may.html", "text": "За осми път България ще се включи в международната инициатива \"Нощ на литературата\". Това съобщиха от пресцентъра на  Столична община . На 15 май (сряда) от 18.00 ч. до 22.00 ч. европейска преводна литература ще се чете в единадесет български града – София, Бургас, Варна, Велико Търново, Добрич, Ловеч, Перник, Пловдив, Русе, Стара Загора и Шумен. Главни организатори на събитието са посолства и културни институти на европейски страни (EUNIC България и др.), Представителството на Европейската комисия в България, Фондация „Детски книги“. Медийни партньори на събитието са медиите „Аз чета“. „Въпреки.com” и Кафене.БГ. \r\nВ София \"Нощ на литературата\" е част от Календара на културните събития на Столична община за 2019 г. \r\nНощ на литературата е международно събитие, което цели да популяризира съвременни европейски автори. Във всеки от участващите градове се организират интересни за четене места, където в ролята на четци влизат популярни личности – актьори, радио и телевизионни водещи, музиканти, популярни личности и др. Новото тази година е, че за първи път Нощта на литературата се обръща и към по-младата аудитория с покана към гимназистите от столичните училища също да станат част от утвърденото вече събитие. Новост е и уебсайтът, посветен изцяло на българското участие в международното събитие. \r\nЗа осми пореден път България ще бъде част от четящите в цял свят страни. И тази година изборът е голям и слушателите трябва предварително добре да обмислят маршрута си, защото ще имат възможност да чуят австрийска, унгарска, белгийска, английска, португалска, испанска, датска, френска, немска, ирландска, италианска, македонска, полска, румънска, шведска, словашка или чешка поезия и проза. \r\nГлавни организатори на Нощ на литературата 2019 са: Чешки център, Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги“, Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София.", "date": "2019.05.13", "title": "София: Международната инициатива \"Нощ на литературата\" ще се проведе в града на 15 май"}
{"url": "http://www.focus-news.net/news/2019/05/13/2657362/ognyan-tsenkov-kmet-na-obshtina-vidin-retro-paradat-e-vazmozhnost-da-populyarizirame-nashiya-grad-i-kato-turisticheska-destinatsiya.html", "text": "Ретро  парадът е възможност да популяризираме Видин и като туристическа дестинация. Това каза Огнян Ценков, кмет на Видин, по време на среща с Иван Цолов и Бойко Николов, организатори на ретро парада, провел се в града, предаде репортер на  Радио „Фокус“ – Видин . Те дойдоха при кмета, за да му благодарят лично за подкрепата и финансовата помощ, която им оказва както за организирането на Ретро парада във Видин, така и за участието им в редица други престижни прояви. Кметът посочи, че трябва да използваме всички възможности, за да  покажем богатото културно-историческо наследство на Видин. Той заяви на Иван Цолов и Бойко Николову че винаги могат  да разчитат на подкрепата на Община Видин. Иван Цолов и Бойко Николов са студенти във Филиала на Русенския университет „Ангел Кънчев“ във Видин.  \r\n„Благодарни сме на Община Видин и лично на Вас, г-н Ценков, за подкрепата и за това, че се отзовавате на нашата идея за организирането на Ретро парад във Видин, защото благодарение на общите ни усилия той вече се превърна в традиция“, отбелязаха двама студенти. Само преди два дни те се завърнаха от 16-тия Ретро парад в Благоевград като носители на Специалната награда. Младите хора споделиха, че за тях това участие е много важно, защото са създали нови приятелства и контакти с хора, които ще пристигнат в нашия град на 3-ти август, за да се включат в третото издание на парада.  \r\nИван и Бойко разказаха и за друга изява – международно състезание в град Делчево, Македония, откъдето се завърнаха с грамота. Сред получените от тях отличия са още: Специална награда за участие в I-ви Международен ретро парад за приятелите на Ретро клуб – Парачин, Сърбия, плакет от Български автомобилен клуб „Ретро“ във връзка с организирането на първия Ретро парад във Видин и, разбира се, една от най-важните за тях награди – Купата на кмета, връчена им лично от Огнян Ценков. Това са само част от многото отличия, които са получили амбициозните млади хора. \r\nАнна ЛОЗАНОВА", "date": "2019.05.13", "title": "Огнян Ценков, кмет на Община Видин: Ретро парадът е възможност да популяризираме нашия град и като туристическа дестинация"}
{"url": "http://www.focus-news.net/news/2019/05/13/2657367/pregled-na-mezhdunarodnite-novini-do-18-chasa-agentsiya-fokus.html", "text": "По време на предстоящото посещение в черноморския курорт Сочи първият дипломат на Вашингтон Майк Помпео може да повдигне въпроса за среща между президентите на Руската федерация и САЩ – Владимир Путин и Доналд Тръмп. Съответната информация по-рано бе обявена от руския заместник-министър на външните работи Сергей Рябков, а впоследствие бе потвърдена и от източник на вестник  „Коммерсант“  от кръговете на Държавния департамент на САЩ.  \r\nСъгласно думите му, американската страна вече е поискала преговори на високо равнище. По-рано във Вашингтон изключиха възможността за среща на двамата президенти преди завръщането в Украйна на моряците, задържани в Керченския проток при инцидента от миналата година.  \r\nНа въпроса за РИА Новости дали ще бъде обсъдена възможна среща между двамата президенти в Япония по време на преговорите в Сочи, Сергей Рябков отговори: „Като тема, като сюжет, признавам - да\".  \r\n„Винаги сме казвали, че присъствието на лидери на събитието на подходящо ниво открива такава възможност. Но в миналото сме виждали как американската страна сама е зачерквала вече постигнатите споразумения и е променяла плановете си. Затова сега не бих предвидил никакво обсъждане на този или онзи въпрос, но хипотетично съществува такава перспектива”, обясни руският дипломат. \r\nИзточникът на изданието, близък до външнополитическите кръгове във Вашингтон, поясни: „САЩ вече са говорили в полза на среща между двамата президенти и чакат отговор от руската страна“. В същото време той оценява вероятността за организиране на разговорите между Владимир Путин и Доналд Тръмп в Осака като „високо”. \r\n***  Министърът на външните работи на Руската федерация Сергей Лавров разчита на откровен разговор с държавния секретар на САЩ Майк Помпео за Иран и се надява да получи разяснения за това как Вашингтон възнамерява да намери изход от кризата около Съвместния всеобхватен план за действие (СВПД) за ядрената програма на Техеран, предава  РИА Новости . \r\nПреговорите между двамата дипломати ще се проведат в черноморския курорт Сочи във вторник. \r\n„Знам, че днес в Брюксел се събират министрите на външните работи на Франция, Германия, Великобритания заедно с Върховния представител на ЕС по външните въпроси и политиката за сигурност Федерика Могерини. Знам, че там спешно, след като отмени московската част от пътуването му до Русия, отиде Майк Помпео. Очаквам, че европейците ще се придържат към това, което е записано в резолюцията на Съвета за сигурност на ООН, която одобри СВПД. Не се съмнявам, че те ще бъдат притискани в противоположната посока от Помпео\", заяви Лавров след разговори със своя колега от Китай Уан И.  \r\n„Утре, тук ще се опитаме да изясним с него (Помпео) как американците планират да излязат от тази криза, която е създадена от едностранните им решения. Разчитам на откровен разговор с моя колега утре\", подчерта първият дипломат на Москва. \r\n***  Новият държавен глава на Северна Македония Стево Пендаровски очаква лидерите на държавите-членки на Европейския съюз да спазят дадените обещания и страната да получи заслужена дата за начало на преговорите за членството й в Общността. Това послание беше предадено и на посланика на ЕС в Скопие Самуел Жбогар, който на свой ред заключи, че Република Северна Македония е единствената функционираща демокрация в региона, предава скопската телевизия  „Сител“ . \r\nПендаровски и Жбогар заключиха, че напредъкът в европейските интеграции е от решаващо значение за подобряване на жизнения стандарт и поддържането на еврооптимизма на гражданите в Република Северна Македония, се казва в изявление на кабинета на новия държавен глава на югозападната ни съседка. Уточнява се, че Жбогар е предал поздравления на Пендаровски, но и покани за срещи с лидерите на Европейския съюз през следващите седмици. \r\n„По време на срещата аз отдадох почит на вчерашните послания на Пендаровски при встъпването му в длъжност, послания за помирение, за обединяване на всички политически сили в страната в интерес на всички граждани и напредъка на страната. Окуражен съм от неговите послания и от днешната среща. Говорихме за възможното му посещение в Брюксел и срещи с лидерите на Европейския съюз, нещо, което ще работим през следващите седмици“, заяви дипломатът на ЕС след срещата с Пендаровски. \r\nВ първия работен ден Пендаровски призова за гражданско помирение чрез съобщение в социалната мрежа „Фейсбук“.  \r\n„Време е да излекуваме отворените рани от нашето близко минало и наистина да започнем гражданското помирение, защото нямаме свободна родина, която можем да наречем нашия дом. В този път искам да инвестирам без остатък, без да вземам предвид собствения си политически рейтинг. Всички хора с добри намерения, политици и партии, които решат да вървят по същия път, ще имат моята подкрепа“, написа Пендаровски. \r\nПоздравления за встъпването в длъжност на Пендаровски пристигнаха и от британския премиер Тереза Мей, допълва телевизията. \r\n***  Държавният глава на Израел Реувен Ривлин даде на Бенямин Нетаняху допълнителен срок от 14 дни, за да се опита да състави управляваща коалиция, съобщава вестник  The Times of Israel .  \r\nВ неделя Нетаняху поиска удължаване на срока заради честването на Пасха и поредицата от сблъсъци в Ивицата Газа – молба, която президентът на Израел удовлетвори.  \r\nИзраелското законодателство предвижда 28-дневен срок за съставянето на правителство о победителя в изборите. Държавният глава на страната обаче има право да удължава този срок с до 14 дни. \r\nОт редакцията припомнят, че на изборите на 9 април управляващата партия „Ликуд“ спечели 35 места в 120-местния Кнесет. На 17 април Ривлин официално връчи на Нетаняху мандат за формиране на кабинет.  \r\n„Както и в минали случаи на формиране на правителство, възнамерявам да поискам удължаване от президента\", заяви Нетаняху в неделя в своето встъпително изказване на седмичното заседание на кабинета. Той проведе серия среща с ръководителите на партиите, които се очаква да се присъединят към водената от него коалиция.Очаква се тя да включва 16-те депутати на ултрарелигиозната Партия ШАС и „Яхадут ха-Тора“, националистите на Авигдор Либерман, на рускоговорящия Израел Бейтену и партията „Кулану“.  \r\nМеждувременно адвокатите на Нетаняху преговарят с Министерството на правосъдието кога ще започне предварителния процес срещу премиера. По-рано през годината стана ясно, че срещу него ще бъдат повдигнати обвинения за подкуп и измама. Очаква се изслушване по делото. Нетаняху не е длъжен да подава оставка, ако срещу него бъдат повдигнати обвинения, а само ако бъде осъден и всички негови жалби бъдат отхвърлени.  \r\nСпоред медии партията на Нетаняху настоява коалиционното споразумение да включва ангажименти от страна на партньорите да подкрепят закон, който ще позволи на Кнесета да отмени решенията на Върховния съд по административни и законодателни въпроси. Това ще отвори пътя на бъдещото правителство да даде имунитет на Нетаняху при бъдещо съдебно преследване. \r\n***  Китай въвежда мита за внос на повече от пет хиляди видове стоки от САЩ, които ще бъдат в диапазон от 5% до 25%, съобщава англоезичното издание  Global Times . \r\nМерките на Пекин са в отговор на решението на САЩ да повишат митата за китайския внос от 10% на 25%, след като двудневните разговори за разрешаване на търговския спор приключиха без сделка. Преговорите за уреждане на търговския спор между двете държави обаче ще продължат. \r\nОтветните мита влизат в сила от 1 юни 2019 г. по отношение на повече от 5000 стоки от САЩ на обща стойност 60 млрд. долара. Според изявление, публикувано от Държавния съвет за митнически тарифи на КНР, мерките са в отговор на повишението на американските мита за внос на китайски продукти.  \r\n\"От 00:00 на 1 юни 2019 г. митата ще бъдат увеличени за част от стоките от САЩ\", се казва в официалното съобщение.  \r\nКакто следва от изявлението на ведомството, по отношение на 2493 продукта от САЩ митата ще се увеличат до 25%, подобни такси ще се увеличат до 20% ще е увеличението за 1078 други видове продукти. Митата за 974 артикула ще бъдат увеличени до 10%. Четвъртата група стоки, включващи 595 видове стоки, ще бъдат обложени с мита от 5%. \r\n***  Турската армия стартира най-мащабното военно учение за годината – „Морски вълк“, което се провежда в Средиземно, Егейско и Черно море, съобщава вестник  Yeni Safak . \r\nНационалният министър на отбраната на Турция Хулуси Акар потвърди ангажимента на въоръжените сили на страната да защитават суверенитета, независимостта, правата и законите на нацията. „Нашата цел във военните учения е да покажем, че турските въоръжени сили са изключително решителни, ангажирани и способни да гарантират сигурността, суверенитета, независимостта, морските права и ползите за Турция\", заяви Хулуси Акар в навечерието на стартирането на ученията.  \r\nОколо 131 военни кораба, 57 военни самолета и 33 хеликоптера са задействани за маневрите, които ще продължат до 25 май в акваторията на Източното Средиземноморие, Егейско и Черно море. „Тези дейности се следят внимателно не само в страната, но и от нашите чуждестранни партньори\", добави Акар. \r\n„Ние предприемаме всички необходими мерки за защита на правата и законите на нашата страна в Егейско море, Източното Средиземноморие и Кипър\", категоричен бе турският министър на отбраната. \r\n***", "date": "2019.05.13", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/05/13/2657365/pleven-srebarnoto-sakrovishte-s-turski-moneti-otkrito-pri-obrabotka-na-zemedelski-zemi-na-teritoriyata-na-zatvora-e-predstaveno-v-regionalniya-istoricheski-muzey-v-grada.html", "text": "Сребърното съкровище с турски монети, открито при обработка на земеделски земи на територията на затвора, е представено в Регионалния исторически музей в града. Това каза за  Радио „Фокус“  Венко Иванов от отдел ,,Археология“ в Регионалния исторически музей в Плевен. Той допълни, че съкровището е изложено за пръв път пред публика в рамките на инициативата ,,Нощ в музея“, която бе организирана в институцията на 11 май, като е представено в специална въртяща се витрина. „Находката е открита от лишени от свобода по време на земеделска работа през месец ноември 2018 година. Състои се от малко над 7 000 монети. Това са аспри - малки сребърни монети с общо тегло над 8 кг., поставени в два керамични съда. До момента са обработени по-малко от половината монети“, каза Венко Иванов. Проучването на находката продължава. „Разчели сме, че има девет монети на Иван Шишман, на султан Баязид I, емир Сюлейман , емир Муса, емир Мехмед. Най-вероятно монетите са укрити около 20-те години на XV век“, каза още Венко Иванов. ,,По информация на колегите, занимаващи се с този период, след като побеждава своите братя султан Мехмед претопява монетите им, с което ги заличава в историята. Това е практика за заличаване на сведенията за владетели“, допълни Венко Иванов. Според него тези запазени монети дават информация за отношенията между България и Османската държава и икономиката в началото на XV в.  \r\nВиолета КРЪСТЕВА", "date": "2019.05.13", "title": "Плевен: Сребърното съкровище с турски монети, открито при обработка на земеделски земи на територията на затвора, е представено в Регионалния исторически музей в града"}
{"url": "http://www.focus-news.net/news/2019/05/13/2657368/venko-ivanov-rim-pleven-sakrovishteto-ot-srebarni-moneti-ot-xv-vek-otkrito-na-teritoriyata-na-zatvora-e-ryadka-nahodka.html", "text": "Съкровището от сребърни монети от XV век, открито на територията на затвора, е рядка находка. Това каза за  Радио „Фокус“  Венко Иванов от отдел „Археология“ в Регионалния исторически музей (РИМ) в Плевен. Според Иванов това е едно от най-големите монетни съкровища в България. „Това е най-голямото съкровище по мои сведения за XV век, открито на територията на страната. Дори едно от най-големите на Балканите. За този период е интересно, че знаем много малко. Надявам се, това съкровище да хвърли още светлина върху този тъмен период“, каза Венко Иванов. Той допълни, че предстои да завърши свое предварително проучване на монетите на български и английски, след което ще търси финансиране за издаването на книга или каталог по темата. „Посетителите на ,,Нощ в музея“ тази събота бяха много заинтригувани от находката, показана за първи път пред публика“, каза още Венко Иванов.  \r\nВиолета КРЪСТЕВА", "date": "2019.05.13", "title": "Венко Иванов, РИМ- Плевен: Съкровището от сребърни монети от XV век, открито на територията на затвора, е рядка находка"}
{"url": "http://www.focus-news.net/news/2019/05/13/2657371/evropeyski-izbori-2019-asim-ademov-v-tetevensko-nikoga-balgarskoto-obrazovanie-ne-e-poluchavalo-tolkova-mnogo-sredstva-kolkoto-pri-gerb-i-boyko-borisov.html", "text": "Никога българското образование не е получавало толкова много средства, колкото при ГЕРБ и Бойко Борисов. Увеличават се възнагражденията на учителите, модернизират се сгради, обновява се училищното оборудване, изграждат се спортни площадки и нови кабинети. Това каза днес кандидатът за евродепутат от листата на ПП ГЕРБ и СДС Асим Адемов пред работници и работодатели в производствената база на тетевенска фирма, съобщиха от пресцентъра на  ГЕРБ . „Всичко това ще продължи, защото Европа вече неведнъж показва доверието си в нашия премиер. За това ще работя и аз в Европейския парламент, ако получа доверието ви. Защото средствата, инвестирани в образование, са най-стабилната, най-сериозна инвестиция, която гарантира добавена стойност. И особено професионалното образование, защото именно усвоените умения и добра квалификация са гарант за успех на пазара на труда. За да е устойчива тенденцията, трябва да има здрава връзка между образованието, работодателите, родителите. Затова и през следващия мандат, ако съм в ЕП, ще продължа работата си в инициативата „Да върнем родителите в училище“, ще я разширим с моя екип“, обясни Адемов. \r\nПред работниците и работодателите Асим Адемов представи колегите си от листата на ПП ГЕРБ и СДС, като подчерта ролята на всеки от тях за развитието на страната ни. Той акцентира на силната фигура и огромното доверие на европейските институции към водача Мария Габриел. „Тя е не само отличен политик, а и невероятен човек, чиито приоритети са насочени към младите хора и бизнеса“, подчерта Адемов. „Андрей Ковачев и Андрей Новаков са вече добре познати, всеки един от тях се раздаде максимално в мандата и заслужи признанието на европейските ни колеги. И Ева Майдел, и Александър Йорданов, и Лиляна Павлова, която проведе първото Българско председателство на съвета на ЕС, и отличният юрист Емил Радев, и Ивелина Василева - са доказани личности, хора с експертиза и много, много опит в работата с Брюксел. Хора, които знаят и могат да бранят българските интереси компетентно и без отстъпка от ползите за страната ни“, подчерта Адемов пред хората. Той ги призова да дадат пълната си подкрепа за листата на ПП ГЕРБ и СДС на предстоящия вот, ако наистина милеят за България, ако искат развитието на страната ни да продължи по европейски път. Той подчерта още, че ако искаме доходите да растат, не трябва да допускаме страната ни да се връща за пореден път назад в развитието си, което със сигурност ще се случи, ако изгубим доверието на Европа.", "date": "2019.05.13", "title": "Европейски избори 2019: Асим Адемов в Тетевенско: Никога българското образование не е получавало толкова много средства, колкото при ГЕРБ и Бойко Борисов"}
{"url": "http://www.focus-news.net/news/2019/05/13/2657372/predstoyashti-sabitiya-v-stranata-za-14-may-agentsiya-fokus.html", "text": "*** \r\nОт 09.15 часа в Националния дворец на културата президентът Румен Радев ще приветства участниците в ежегодния форум Webit.Festival за технологии, иновации и инвестиции. \r\n*** \r\nОт 14.30 часа президентът Румен Радев ще приеме на „Дондуков“ 2 председателя на Върховния касационен съд (ВКС) Лозан Панов. \r\n*** \r\nОт 11.00 часа в сградата на затвора в Стара Загора министърът на правосъдието Данаил Кирилов ще открие нов арест.  \r\n*** \r\nОт 09.00 часа в Гранд-хотел София Българската петролна и газова асоциация ще проведе конференция, посветена на 20-годишнината на Асоциацията под надслов: „20 години Българска петролна и газова асоциация – перспективи и предизвикателства пред сектора”. \r\n*** \r\nОт 09.00 часа пред сградата на Община София на ул. „Московска“, ултрамаратонецът Краси Георгиев ще се отправи към Кюстендил – пореден етап от маратона под мотото #Свързаност, който трябва да приключи в град Дурас, Албания, на 24 май. \r\n*** \r\nОт 09.00 часа 21 състав на Специализирания наказателен съд ще гледа делото срещу Стефан М., обвинен в участие в организирана престъпна група.  \r\n*** \r\nОт 09.00 часа 21 състав на Специализирания наказателен съд ще гледа делото срещу Кирил Г.., обвинен в участие в организирана престъпна група.  \r\n*** \r\nОт 09.30 часа 18 състав на Специализирания наказателен съд ще гледа делото срещу Любомир В. и др., обвинени в образуване и ръководене на организирана престъпна група.  \r\n*** \r\nОт 09.30 часа  в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 10.00 часа 17 състав на Специализирания наказателен съд ще гледа делото срещу Петър П., Станислав М. и др., обвинени в образуване и ръководене на организирана престъпна група. \r\n*** \r\nОт 10.00 часа 6 състав на Специализирания наказателен съд ще гледа делото срещу Кирил К., Благой Д. и др., обвинени в образуване и ръководене на организирана престъпна група. \r\n*** \r\nОт 10.00 часа в зала „Витоша“ на хотел „Маринела” КЗП организира пресконференция, на която ще бъдат оповестени резултатите от проучването за двойния стандарт на храните в ЕС. \r\n*** \r\nОт 10.00 часа в „Домът на Европа“ в сградата на Представителството на Европейската комисия в България (ул. „Г. С. Раковски“ №124) Национална пациентска организация ще реализира Обществен дебат за Европейски избори 2019 на тема: „Здравеопазването като общоевропейски и национален приоритет“. \r\n*** \r\nОт 11.00 часа в прес клуба на БТА представителите на  всички национални браншови сдружения в сектор „Транспорт“ ще излязат с обединена позиция в областта на транспорта във връзка с въвеждането на тол системата в България. \r\n*** \r\nОт 11.00 часа в ГД „Национална полиция“ на бул. „Александър Малинов“ 1 на официална церемония в София ще бъде представено ново техническо оборудване за служителите на полицейските структури в МВР. \r\n*** \r\nОт 11.00 часа в посолството на Венецуела, бул. ”Патриарх Евтимий” 27, ще се проведе пресконференция  на тема: “Негативните последици от санкциите на САЩ срещу Венецуела”. \r\n*** \r\nОт 11.00 часа в сградата на НАИМ на пл. „Ат. Буров” 1 ще се състои откриването на изложбите \"Цветни картини от Древен Рим: мозайки от Капитолийските музеи\" и \"Усет за разкош: Римски мозайки от България\". \r\n*** \r\nОт 11.00 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в образуване и ръководене на организирана престъпна група. \r\n*** \r\nОт 13.00 часа в НДК ще се проведе годишно информационно събитие в рамките на Webit. \r\n*** \r\nОт 13.30 часа 8 състав на Специализирания наказателен съд ще гледа делото срещу Иво Д., Алиман Б. и др., обвинени в образуване и ръководене на организирана престъпна група. \r\n*** \r\nОт 14.00 часа 17 състав на Специализирания наказателен съд ще гледа делото срещу Енчо С., и др., обвинени в образуване и ръководене на организирана престъпна група. \r\n*** \r\nОт 14.00 часа 4 състав на Специализирания наказателен съд ще гледа делото срещу Ярослав Д., Димитър Д. и др., обвинени в образуване и ръководене на организирана престъпна група. \r\n*** \r\nОт 15.00 часа в зала 238 в Народното събрание Комисията по правни въпроси ще проведе заседание.  \r\n*** \r\nОт 15.00 часа 7 състав на Специализирания наказателен съд ще гледа делото срещу Даниел И. и др., обвинени в образуване и ръководене на организирана престъпна група. \r\n*** \r\nОт 16.30 часа в зала 19 на ИЕФЕМ – БАН в бившия Княжески дворец ще бъде представена работата на младите етномузиколози от института. \r\n*** \r\nОт 17.00 часа в Изложбена зала „Архиви“ ще бъде открита изложбата „Всичко се състои в нашите сдружени сили. 140 години от Учредителното събрание и приемането на Търновската конституция“. \r\n*** \r\nОт 17.00 часа в Културен център „Люлин“ (ж.к. „Люлин 3“, бул. „Захари Стоянов“ №15, бл.324-325) ще се проведе инициативата „Съкровищата на София - мултижанрови събития за деца”. \r\n*** \r\nОт 18.00 часа в Регионалния исторически музей ще бъде открита петата годишна изложба \"Археология на София и Софийско\". \r\n*** \r\nОт 18.30 часа в клуб „Книгата“ ще се състои премиера на българското издание на „Датските железници“. \r\n*** \r\nОт 18.30 часа l античен културно-комуникационен комплекс „Сердика“ – под купола на Ларгото ще се състои концерт \"Нюанси в изкуството\". \r\n*** \r\nОт 18.30 часа в кино „Одеон“ ще се състои представянето на документалния филм „Комисията по досиетата и отварянето на архивите на Държавна сигурност”. \r\n*** \r\nОт 10.00 часа в зала 114 на Учебен корпус № 1 на ЮЗУ „Неофит Рилски“ ще се проведе среща, на която ще бъдат представени междинните резултати от работата по гръцко-българския  проект  „План за развитие на социалното предприемачество“. \r\n*** \r\nОт 11.00 часа пред зала „22 септември“ ще се състои Ден на Мароко, по време на който ще бъдат представени културата, традициите и занаятите на Кралство Мароко. \r\n*** \r\nОт 12.00 часа зала 101 на Община Благоевград Георги Първанов ще представи на книгата „Илинденско-Преображенското въстание 1903 през погледа на европейските дипломати“. \r\n*** \r\nОт 17.30 часа пред търговския център „Ларго мол” ще се състои Шестото книжно изложение „Литера Експо”.  \r\n*** \r\nОт 07.00 часа в близост до кв. „Ветрен“ ще извърши третиране на посеви с пшеница срещу брашнеста мана и фузариоза.  \r\n*** \r\nОт 12.30 часа в центъра на града до Часовника ще бъде открита предизборната приемна на ГЕРБ в Бургас. На събитието ще присъстват кандидатът за евродепутат Ивелина Василева, областният координатор Димитър Бойчев, народни представители и общински съветници.  \r\n*** \r\nОт 18.00 часа в Дома на писателя ще се проведе инициативата „Нощ на литературата“.  \r\n*** \r\nОт 19.00 часа на сцената на Културен дом на нефтохимика ще бъде представен спектакълът „Мартин, Данчо и майка им“. \r\n*** \r\nОт 10.00 часа в зала “Варна” на Община Варна ще се проведе пресконференция във връзка с кампания „Не шофирай, ако си пил!“  \r\n*** \r\nОт 12.30 часа на сцена за училищно творчество в Средно училище „Гео Милев”, Хайгашот Агасян – композитор, певец и поет  ще проведе майсторски клас с ученици.  \r\n*** \r\nОт 9.30 часа в Изложбени зали „Рафаел Михайлов“ започва Международно съвместно обучение по проект на РБ „П. Р. Славейков“ „МобиДиг“.  \r\n*** \r\nОт 10.15 часа във ВТУ „Св. Св. Кирил и Методий“ ще започне посещение на Н. Пр. Мануел Корчек, извънреден и пълномощен посланик на Словашката република в България, и Ивана Марксфелдова, консул в посолството на Словашката република в България. Програмата започва с работна среща с преподавателите от Колегиума по словашки език и култура и с ръководството на катедра „Славистика“ (Славистичен център). В нея ще участва посланикът на Словакия  От 11.00 часа ще има среща с Ректора на ВТУ „Св. св. Кирил и Методий“. От 11.30 часа - среща разговор със студентите, изучаващи словашки език и култура. \r\n*** \r\nОт 11.00 часа в Пресклуб на БТА - Велико Търново ще се проведе пресконференция на Община Горна Оряховица по повод Майските дни на културата и проявите, посветени на Празника на града - 29 май.  \r\n*** \r\nОт 18.00 часа в Читалище „Надежда – 1869“ ще бъде представена„Добрата сполука“ –постановка на група „Пламъчета“, читалище „Пламък-2016“.  \r\n*** \r\nОт 19.00 часа в Читалище „Искра“ театър „Весел“ представя „Криворазбраната цивилизация“ – мюзикъл по Добри Войников, с участието на Театрална студия към ЕГ „Проф. д-р Асен Златаров“.  \r\n*** \r\nОт 19.00 часа в МДТ „Константин Кисимов“ започва концерт на група „Сигнал“. \r\n*** \r\nОт 10.30 часа секрекарят на Община Видин Иванела Андреева ще присъства на представянето на книгата \"Дебърските майстори във Видинска епархия\", том I, което ще се състои в Държавен архив Видин. \r\n*** \r\nОт 11.00 часа кметът на Община Видин Огнян Ценков ще присъства на церемонията \"Първа копка\" във връзка с изграждането на търговско-развлекателен комплекс, който ще бъде разположен на територията между автогара \"Алексиев\" и бившия магазин \"Аско Деница\". \r\n*** \r\nОт 17.00 часа в залата за временни експозиции на РИМ-Враца ще бъде представена гостуваща изложба на Исторически музей Велинград „Армъните в България“. \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n*** \r\nОт 17.30 часа в ХГ „Недялко Каранешев“ ще бъде открита Фондова изложба живопис „Пейзажи от старите майстори\". \r\n*** \r\nОт 17.30 часа на площад \"Стария орех\" 1 - пред Общински младежки център \"Захари Стоянов\" ще се състои официална церемония - \"първа копка\" за ефективен старт на СМР дейностите по проект \"Реконструкция и благоустрояване на градската среда в Добрич\". \r\n*** \r\nОт 18.00 часа ще се проведе полуфинал на Европейското първенство на УЕФА за девойки до 17 години.                   \r\n*** \r\nОт 16.00 часа но площад „20-ти юли“ ще се състои Работилница за улично изкуство (ходене на лента/слаклайн, направи си топка за жонглиране и жонглирай). От 18.00 часа Група „БарбарониТе“ представят Мини циркови спектакли.  \r\n*** \r\nВ залата до Община Кресна Коалиция „Да спасим Кресненското дефиле” ще проведе информационна среща с дискусия за запазване на уникалния Кресненски пролом в България и наличието на алтернатива за Автомагистрала „Струма“.   \r\n*** \r\nОт 10.00 часа в сградата на Обединен детски комплекс БЧК – Кюстендил ще проведе областно състезание на ученическите екипи по първа помощ.  \r\n*** \r\nВ 09.30 часа в зала 10 на Окръжния съд ще се проведе заседание по дело срещу 14-те обвиняеми по ''цитрусовата афера''. Делото е насрочено в разпоредително заседание до 15 май от 9.30 часа в 10 зала. \r\n*** \r\nВ 11.00 часа в Малка конферентна зала на ДК „Борис Христов“ ще се проведе пресконференция по повод провеждането на две събития, организирани от Регионална занаятчийска камара Пловдив - Панаир на занаятите и Фестивал „Споделени нишки”.  \r\n*** \r\nВ 13.30 часа в зала 1 на Районния съд ще се проведе заседание по делото срещу Красимир Ф. и синът му Петър Ф., обвинени в причиняване на имотна вреда в размер на  1 076 000 лв., като измамата е извършена след предварително сговаряне между двамата и е особено големи размери, представляваща особено тежък случай. \r\n*** \r\nОт 18.00 часа във фоайето на Дома на културата ретроспективна фотоизложба „Светът на Николай Хайтов“ от личния архив на писателя ще бъде представена в Пловдив. \r\n*** \r\nОт 18.00 часа в зала „Съединение” на пл. „Съединение” № 1 ще бъде представе музикално театрален мултимедиен спектакъл „От Толедо до Пловдив. Пътят на еврейската сефарадска песен”. \r\n*** \r\nОт 10.00 часа ще се проведе месечния брифинг на директора на ОДМВР-Разград.  \r\n*** \r\nОт 11.00 часа в зала 308 ще се проведе пресконференция по повод предстоящи културни събития. \r\n*** \r\nОт 10.00 часа в зала „Свети Георги“ на Областна администрация Русе ще се проведе съвместно заседание на постоянните комисии в областта на социалните дейности и здравеопазването. \r\n*** \r\nОт 14.30 часа в зала „Свети Георги“ на Областна администрация Русе ще се проведе заключителна пресконференция по проект „Програма за специализирано трансгранично обучение между Окръг Гюргево и Областна администрация Русе“. \r\n*** \r\nОт 14.00 часа в актовата зала на СУ „Св. Св. Кирил и Методий“ гр. Смолян ще се проведе заключителното мероприятие по Националната програма „Работа на полицията в училищата“. \r\n*** \r\nОт 16.00 часа в Регионална библиотека „Николай Вранчев“ – гр. Смолян ще се състои отчитане на ежегодния конкурс за превод, посветен на патрона на библиотеката Николай Вранчев – книжовник, общественик, писател и преводач. \r\n*** \r\nОт 17.00 часа в НЧ „Кирил Маджаров-1866“ – гр. Смолян ще се състои Тържествен концерт по случай 70 години от създаването на ДГ „Радост“. \r\n*** \r\nОт 19.00 часа в РДТ „Николай Хайтов“  - гр. Смолян, Зала 1, ще се състои „За народното творчество“ от Камен Донев – спектакъл на Драматичен театър.  \r\n*** \r\nОт 10.00 часа в зала „Фоайе“ на Общината ще се състои пресконференция на кмета на Стара Загора Живко Тодоров. \r\n*** \r\nОт 12.30 часа в Детски отдел на Библиотека „Родина“, ул. „Българско опълчение“ № 69, ще се състои „Лабиринти от книги“ – запознаване с дейността на библиотеката.  \r\n*** \r\nОт 10.30 часа на летище Стара Загора ще се състои откриване на Дванадесетото издание на Специализираното изложение за земеделие БАТА АГРО 2019. \r\n*** \r\nОт 13.00 часа в Славейковото училище ще се проведе пресконференция във връзка с ценно постъпление, дарение от почетния гражданин Хамди Илиязов за Регионален исторически музей - Търговище. Дарението е единствен по рода си до този момент печат от ескиджумайския панаир, датиран от 1877 г. \r\n*** \r\n*** \r\nОт 10.00 часа в Дома на Европа, д-р Десислав Тасков ще участва в дискусия по здравеопазване. В 18.00 часа, в район „Красна поляна“, Цветелина Пенкова ще се срещне с граждани. \r\n*** \r\nОт 12.30 часа в центъра на града, до Часовника (на ъгъла на улица „Александровска“ и булевард „Богориди“) кандидатите за евродепутати от ГЕРБ Ивелина Василева и Жечо Станков ще открият предизборна приемна в Бургас.  \r\n***  \r\nОт  18.00 часа в РБ „П. Р. Славейков“ ще се проведе предизборна среща с водача на листата на „Коалиция за България“за евроизборите проф. Боян Дуранкев. Ще се включат и други кандидати от листата на коалицията.  \r\n*** \r\nОт 12.30 часа в 13.30 часа, в град Бяла Слатина, Елена Йончева и Мариела Модева ще проведат среща с граждани в Културния дом. В 15.45 часа, те ще се срещнат с кмета на Мездра Генади Събков в общината. В 16.00 часа, кандидатите за евродепутати ще се срещнат с граждани в Дома на железничаря.  В 18.00 часа, при рекламната шатра при клуба на БСП във Враца, Елена Йончева и Мариела Модева ще дадат пресконференция. В 18.30 часа, в Драматичния театър, те ще се срещнат с обществеността. \r\n*** \r\nОт 11.00 часа, в читалището на с. Лисичово, Деница Златева ще проведе среща с жители. В 13:00 часа, тя ще се срещне с жители на с. Калугерово. В 15:00 часа, кандидатът за евродепутат ще проведе среща с ръководството на фирма „Брокс” в Пазарджик.  В 18:00 часа, тя ще се срещне с обществеността в Младежкия дом. \r\n*** \r\nОт 14.00 часа, в читалището на с. Драгаш войвода, Румен Гечев ще се срещне с жители. В 17.00 часа, той ще се срещне с жители на село Горни Дъбник в читалището.  В 18.00 часа, в град Плевен, Румен Гечев ще се срещне с обществеността в зала „Катя Попова”. \r\n*** \r\nОт 10.00 часа в Пенсионерския клуб на с. Йоаким Груево, Иван Кръстев и Тодор Стоилов ще проведат среща с жители. В 15.00 часа, в град Пловдив, кандидатите за евродепутати ще се срещнат със Съюза на глухите. В 18.00 часа, те ще участват в дискусия: „Икономика на ЕС, заетост и доходи” в БСП-Район Северен. \r\n*** \r\nОт 10.30 часа, в село Ветово, в клуб „Шарено перо”, Сергей Станишев и Валери Жаблянов ще се срещнат с жители. В 13.30 часа, в Салона на кооперацията в село Бръшлен, те ще проведат среща с обществеността. В 16.30 часа, в гр. Русе при шатрата в Парка на младежта, Сергей Станишев и Валери Жаблянов ще дадат пресконференция. В 18.00 часа, кандидатите за евродепутати ще присъстват на представянето на книгата на Велислава Дърева в Дом на учените.   \r\n*** \r\nОт 18.30 часа в Голямата зала на Доходното здание ГЕРБ и СДС представят листата си с кандидати за евродепутати. \r\n*** \r\nОт 10.00 часа пред Паметника „Кръста” в град Самоков, Момчил Неков и Крум Дончев ще почетат годишнина от Освобождението на Самоков от турско робство. \r\n*** \r\nОт 10.00 часа в залата на Обреден дом кандидатът за евродепутат Емил Радев ще проведе среща с членове и симпатизанти на ГЕРБ в Тутракан. В 12.00 часа Радев ще разговаря с членове и симпатизанти на ГЕРБ-Главиница в НЧ „ Христо Ботев”. За 13.00 часа е насрочена срещата му актива на ГЕРБ в Ситово, която ще се проведе в общински офис на структурата. В 14.00 часа кандидатът за евродепутат ще се срещне с членове и симпатизанти на ГЕРБ в Силистра в залата на хотел „Данубе”. Два часа по-късно Радев ще бъде в Алфатар за среща с актива на ГЕРБ, която ще се състои в салона на НЧ „ Йордан Йовков”. В 17.00 часа ще започне основното предизборно мероприятие на ГЕРБ в град Дулово. На централния площад ще се проведат тържествата по повод празника на града. \r\n*** \r\nОт 08.00 часа в областната болница „Д-р Братан Шукеров“ АД – Смолян председателят на ПГ на ГЕРБ д-р Даниела Дариткова, която е и председател на здравната комисия, заедно с кандидата за евродепутат Марин Захариев организират акция по кръводаряване. \r\n*** \r\nОт 11.00 часа в с. Борино, Петър Витанов ще се срещне с жители. В 13.30 часа, в хотел „Орлец” в село Буйново, той ще проведе среща с жители. В 17.00 часа, кандидатът за евродепутат ще се срещне с жители в ресторанта на село Виево. \r\n*** \r\nОт 12.00 часа в пресклуба на БТА в Шумен ще се състои пресконференция на Радан Кънев, Стефан Тафров и други кандидати за евродепутати от листата на \"Демократична България“.  \r\n*** \r\nВ зала Арена Шумен ще се състои предизборна проява на ПП ГЕРБ.", "date": "2019.05.13", "title": "Предстоящи събития в страната за 14 май (Агенция „Фокус“)"}
{"url": "http://www.focus-news.net/news/2019/05/13/2657369/evropeyski-izbori-2019-prof-boyan-durankev-v-targovishte-nie-ot-koalitsiya-za-balgariya-iskame-da-ppomenim-evpopeyciya-cayuz-a-chpez-nego-i-balgapiya.html", "text": "Ние от „Коалиция за България“ искаме да пpoмeним Eвpoпeйcĸия cъюз, а чpeз нeгo и Бългapия. Toвa зяви днec пpeд жypнaлиcти в Tъpгoвищe пpoф. Бoян Дypaнĸeв – вoдaч нa лиcтaтa зa eвpoдeпyтaти нa „Koaлиция зa Бългapия”, съобщиха от пресцентъра на  „Коалиция за България“ . Зaeднo c пpeдceдaтeля нa коалицията Pyмeн Πeтĸoв и кандидата за евродепутат дoц. Гeopги Kючyĸoв пpeдcтaвиxa ocнoвнитe aĸцeнти в пpeдизбopнaтa плaтфopмa на формацията.  \r\nCлeд влизaнeтo cи в EC Бългapия e тpaйнo нa дънoтo, бeз ниĸaĸви шaнcoвe. Cлeд 40 гoдини щe бъдeм нa cpeднoтo нивo нa EC oт минaлaтa гoдинa, зaяви пpoф. Дypaнĸeв. Toй пocoчи ocнoвнитe пpиopитeти, ĸoитo държавата ни тpябвa дa oтcтoявa в бъдeщия eвpoпapлaмeнт – бopбa зa миp и aĸтивнa пoзиция нa EC пo тoзи въпpoc, дoгoнвaщo иĸoнoмичecĸo и coциaлнo paзвитиe нa Бългapия и ycтoйчивo дeмoгpaфcĸo paзвитиe. „Иĸoнoмиĸa и coциaлнo oбщecтвo нe ce пpaвят бeз xopa“, пoдчepтa вoдaчът нa лиcтaтa и нaбeлязa ĸoнĸpeтни мepĸи зa cпpaвянe c дeмoгpaфcĸaтa ĸaтacтpoфa y нac – въвeждaнe нa eвpoпeйcĸи фoнд „Бeбe“, coциaлни жилищa зa млaди ceмeйcтвa, coциaлнo-oтгoвopнo poдитeлcтвo, бeзплaтнo виcшe oбpaзoвaниe и т. нap. дaнъчнa вaĸaнция. Битĸaтa зa Бългapия нe тълĸyвaйтe ĸaтo тepитopиaлнa, a ĸaтo зa eднa дocтoйнa Бългapия в Eвpoпeйcĸия cъюз, зa бъдeщeтo нa дeцaтa и внyцитe ни, нa нac caмитe, нa poдитeлитe ни, пocoчи oщe пpoф. Дypaнĸeв. \r\nHeдoвepиeтo нa xopaтa ĸъм eвpoпapлaмeнтa cи имa cвoятa ocнoвa – мнoгo мaлĸo oт тяx yceтиxa пoлзaтa oт yчacтиeтo ни в EC. Зaщoтo ниe пpиcъcтвaмe, нo нe yчacтвaмe в EΠ, ĸaтeгopичeн бe дoц. Гeopги Kючyĸoв. Πo дyмитe мy липcвaт пoзнaния зa мexaнизмитe, пo ĸoитo фyнĸциoниpa EC и ĸaтo пpимep пocoчи Πлaнa „Maĸpoн“. Ocвeн дoбpи идeи, тpябвa дa имa и xopa, ĸoитo дa пoзнaвaт EC и дa пocтaвят интepecитe нa Бългapия нa пъpвo мяcтo, пoдчepтa тoй.  \r\nΠpeдceдaтeлят нa „Коалиция за България“ Pyмeн Πeтĸoв пpиoзвa бългapитe дa глacyвaт нa 26 мaй. „Бългapия e Eвpoпa!“, зaяви тoй и aпeлиpa нa eвpoвoтa вcичĸи дa пoдĸpeпят „Koaлиция зa Бългapия“ c нoмep 10 в бюлeтинaтa. Cъc зaдoвoлcтвo oтбeлязa, чe ceдeм oт ĸaндидaтитe в лиcтaтa нa „Koaлиция зa Бългapия” ca xaбилитиpaни лицa, a дeвeтимa ca нa възpacт дo 35 гoдини - \"дocтoйни, дoĸaзaли ce xopa\". Toвa e пoчтeният избop – гapaнция зa зaщитa нa нaциoнaлнитe интepecи, зaĸлючи Румен Петков.", "date": "2019.05.13", "title": "Европейски избори 2019: Проф. Боян Дуранкев в Търговище: Ние от „Коалиция за България“ искаме да пpoмeним Eвpoпeйcĸия cъюз, а чpeз нeгo и Бългapия"}
{"url": "http://www.focus-news.net/news/2019/05/13/2657370/evropeyski-izbori-2019-sergey-stanishev-bsp-za-balgariya-horata-zapochvat-da-razbirat-che-tova-koeto-se-reshava-v-evropeyskite-institutsii-kasae-tehniya-zhivot-pominak-i-dohodi.html", "text": "Хората започват да разбират, че това, което се решава в европейските институции ,касае техния живот, поминък и доходи, заяви Сергей Станишев, лидер на Партията на европейските социалисти и кандидат за евродепутат от листата на „БСП за България“, на пресконференция в Шумен, предаде репортер на  Радио „Фокус“-Шумен . „Евроизборите не са най-вдъхновяващите за българските граждани, защото са им много далечни, но напоследък,особено покрай пакета Мобилност 2, хората бавно започват да се събуждат за участие в тези избори. Това е най важното - в ЕС да се научим добре да защитаваме нашите интереси, последователно, със системна работа, намирайки съюзници за каузите важни за България“, заяви Сергей Станишев. По думите му е изключително важно България да успее да се пребори за страна, в която  да бъде разположен новият Европейски орган по труда.  \r\n„Решението за създаването му беше взето от европарламента буквално в последните два месеца. Този орган трябва да регулира условията, правилата за труда и трудовите договори, което е изключително важно за хората, за сигурността на тяхната работа, за социалните им права. България е една от страните в конкуренция с Кипър, Словакия и Латвия. Имаме шансове и трябва да се преборим за тази позиция, защото България е една от малкото страни, в които не е разположена нито една европейска агенция. Това трябва да се промени, защото европейската политика не трябва да се прави само в Брюксел, трябва да се прави и в страните членки. Много е важно, след като са подадени документите, правителството да изпълни добре този ангажимент  и да извоюваме агенцията да бъде разположена в България, което освен престиж носи и конкретни доходи“, заяви Станишев.  \r\nТой обърна внимание и на предстоящия избор за президент на Европейската комисия. „Настроението в нашето политическо семейство е не само оптимистично, но и консолидирано, което е изключително важно за успеха и ще работим Франс Тимерманс, който е наш общ кандидат, да получи максимална подкрепа и в Европейския съвет, и в европарламента. Шансовете му са реални, защото близо 25 години има монопол на ЕНП върху този пост, а оттам и върху водещите политики на комисията. Именно ЕНП превърнаха Европейсия съюз в нещо,  което се отхвърля от гражданите, което се разглежда най-вече като агент на големите корпорации, на общия пазар, но не агент и защитник на интересните на хората. Това трябва да се промени.  Убеден съм, че Тимерманс начело на ЕК, с подкрепата на цялото наше семейство, може да го постигне. Нашият общ манифест за тези избори се нарича „Нов социален договор за Европа“, основната цел е ЕС да стане истински социален съюз, в който на първо място са работата на хората, доходите им, защита на трудовите им права, Младежки план“, каза Сергей Станишев.  \r\nТой спомена сериозните победи на левицата в последните два месеца - спечелването от социалдемократите на парламентарните избори във Финландия, победата  в Испания и очаквания за нов успех на изборите на  5 юни в Дания. „Това означава, че в момента в който ще се вземат решенията, ще  имаме много добре организирана група, очаквам да имаме 9 министър-председатели в нашето семейство, това отваря възможността социалистите да имат и много еврокомисари, могат да бъдат до 11 в следващата комисия – социалисти и социалдемократи, което ще е много силен инструмент да променяме политиката“, коментира Станишев. Той посочи, че е изключително важно  незабавно след изборите България да започне вътрешна прозрачна дискусия за нашия кандидат за еврокомисар, като се подбере убедителна кандидатура.„Това е ключова длъжност, трябва да се борим за силен ресор за България, отговарящ на националните интресеи и даващ възможност те да бъдат защитени“, заяви Станнишев.  \r\nТой посочи, че в рамките на предизборната кампания за 26 май, БСП се стреми да проведе максимален брой срещи с хората. „Да чуем какво ги вълнува и какви ангажименти очакват като социалисти да поемем пред тях. Болките са едни и същи във всички области - хората говорят с огромна болка за нивото на доходите. Това е най-големият проблем у нас. 22% от българите са под линията на бедността, още 20% живеят в тежък недоимък, лишения и бедност. Почти половината население на страната  едва свързва двата края. Това не може да продължава така. Там където социалистите управляват винаги има последователна политика за увеличаване на доходите, особено на минималното заплащане и това ясно е записано като ангажимент и механизъм в Манифеста на Партията на европейските социалисти. Наред с това, Младежкият план е много силен инструмент, даващ възможност за това младите хора да живеят и да се реализират в своята родина. В момента има 280 000 български граждани, официално регистирани в Англия. Това е основен ресурс на страната ни, който изтича, това е огромна драма, защото без капитала на живата човешка сила, без таланта на тези хора България не може успешно да се развива- икономически и социално, без това не можем да решим и демографския проблем“, заяви Станишев. Той подчерта, че най-голямата амбиция и цел на БСП, не само на евроизборите, е да даде на хората предвидимост, перспектива за развитие на страната и техния живот, социална защита  и нарастване на доходите. Посещението на Сергей Станишев в Шумен ще продължи със среща с представителите на бизнеса, както и общоградска среща. \r\nИвелина ИВАНОВА", "date": "2019.05.13", "title": "Европейски избори 2019: Сергей Станишев, „БСП за България“: Хората започват да разбират, че това, което  се решава в европейските институции, касае техния живот, поминък и доходи"}
{"url": "http://www.focus-news.net/news/2019/05/13/2657363/gerb-vnese-zhalba-v-tsik-sreshtu-prezidenta-rumen-radev-obzor.html", "text": "ГЕРБ внесе жалба в ЦИК срещу президента Румен Радев с мотива, че е участвал в предизборната кампания на БСП. Жалбата беше внесена от депутата Тома Биков и зам.-председателя на изборния щаб на ГЕРБ Цветомир Паунов.  \r\nПред журналисти те заявиха, че е недопустимо президентът – обединителят на нацията да прави предизборната кампания на политическа сила, в случая на БСП.  „Тук трябва да си зададем въпроса, къде се намира предизборният щаб на БСП, дали той се намира в президентството, тъй като г-н Иво Христов в качеството му на кандидат за евродепутат от БСП, продължава да бъде председател на Стратегическия съвет към президента. Може би тук БСП и президентът са в много добра позиция, защото опорните точки се пишат от един и същи човек и те се ползват едновременно“, отбеляза Цветомир Паунов.  \r\nТой сподели притеснението на ГЕРБ от синхрона между БСП и президента Радев, защото не знаят какво може да произтече от него до изборите. Според тях за първи път в новата история на България президент си позволява да бъде пряк участник и пряк човек, който подкрепя предизборната кампания на една партия.  \r\nЖалбата срещу президента е заведена в деловодството на ЦИК и ще бъде разгледана на редовно заседание на комисията. От ГЕРБ изразиха надежда компетентните органи да вземат в предвид всички обстоятелства и факти, изложени в сигнала.  \r\nПредставителите на ГЕРБ коментираха и инвестиционния въпрос, свързан с немската автомобилна компания „Фолксваген“, която се очаква да заработи в България. „Призоваваме президента Радев за радиомълчание по отношение на инвестиционната политика, необмислените му изявления пречат, а не помагат“, заяви депутатът Тома Биков.  „В същото време се надяваме президентът да посъветва и съпругата си да не атакува големи стратегически компании, които в определени моменти биха могли да бъдат и стратегически инвеститори в България“, подчерта още Биков. Той добави, че когато президентът Радев заговори за корупция и офшорни сметки, не бива да пропуска споменаването на водача на листата на БСП Елена Йончева, за която има повдигнато обвинение от прокуратурата за пране на пари. „Абсолютно доказано, в продължение на години, тя е получавала заплата от 12 500 лв. през офшорни сметки. Когато се говори за офшорни сметки, добре е президентът да се обърне първо към собствената си партия и собствената си листа“, заяви Биков.  \r\nРеакцията на ПП ГЕРБ дойде след като преди два дни „БСП за България“ внесе повторна жалба в ЦИК и СЕМ за законови нарушения от страна на министър-председателя Бойко Борисов. ОТ БСП твърдят, че премиерът Борисов използва държавен ресурс за водене на предизборна кампания. Тогава те призоваха комисията да спазва закона и да загърби политическите си пристрастия при изясняването на обстоятелствата.  \r\nДаяна ДЮЛГЕРОВА", "date": "2019.05.13", "title": "ГЕРБ внесе жалба в ЦИК срещу президента Румен Радев (ОБЗОР)"}
{"url": "http://www.focus-news.net/news/2019/05/13/2657361/afp-shri-lanka-nalaga-natsionalen-politseyski-chas-sled-buntove.html", "text": "Шри Ланка обяви шестчасов вечерен вечерен полицейски час след серия бунтове срещу мюсюлмани в няколко района на север от столицата Коломбо, предава  AFP . \r\nПо-рано през деня в три окръга бе въведен полицейски час в отговор на нападения на християни срещу няколко мюсюлмански предприятия и срещу джамии. Тя бяха реакция на вълната от нападения навръх Католическия Великден, за която бяха обвинени местни джихадисти. По-късно полицейският час бе въведен за целия остров, стана ясно от изявление на властите. Тереза Герова", "date": "2019.05.13", "title": "AFP: Шри Ланка налага национален полицейски час след бунтове"}
{"url": "http://www.focus-news.net/news/2019/05/13/2657378/nimh-utre-oblachnostta-shte-e-znachitelna-na-mesta-v-zapadna-balgariya-shte-ima-intenzivni-valezhi-s-gramotevitsi.html", "text": "През следващото денонощие облачността ще е разкъсана, предимно значителна. Около и след обяд в много райони ще се развива купеста и купесто-дъждовна облачност. Ще има краткотрайни валежи от дъжд, на места, главно в Западна България, временно интензивни и с гръмотевици. Ще продължи да духа умерен, в Източна България временно силен вятър от изток-югоизток. Минималните температури ще са от 8° до 13°, а максималните - между 18° и 23°, по-ниски по Черноморието 15-18°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . \r\nПо Черноморието ще има разкъсана предимно значителна облачност. Ще духа  умерен до временно силен вятър от изток-югоизток. Максимални температури на въздуха: 15°-18°. Температурата на морската вода е 13-15°. Вълнението на морето ще бъде 2-3 бала. \r\nНад планините облачността ще е значителна. В следобедните часове ще се развива купесто-дъждовна облачност и ще има краткотрайни валежи от дъжд, на места с гръмотевици. Над 2000 метра валежът ще е от сняг. Ще духа умерен до силен юг-югоизточен вятър. Максимална температура на височина 1200 метра около 11°, на 2000 метра - около 4°. Атмосферното налягане ще продължи бавно да се понижава и ще бъде по-ниско от средното за месеца. \r\nПрез следващите дни сутрин ще има и слънчеви часове, но над по-голямата част от страната ще преобладава облачно време, ще има и превалявания. Около и след обяд над Западна България ще се развива купеста и купесто-дъждовна облачност и главно там, на места, валежите временно ще са интензивни и с гръмотевици. Там и вятърът ще отслабне, на места и ще стихне, но по време на развитието на купесто-дъждовната облачност ще се усилва. В Източна България ще духа умерен вятър от южна четвърт. Температурите ще бъдат в по-широки граници: в Западна България и по Черноморието ще бъдат 17°-22°, в останалата част от страната - 21°-26°.", "date": "2019.05.13", "title": "НИМХ: Утре облачността ще е значителна, на места в Западна България ще има интензивни валежи с гръмотевици"}
{"url": "http://www.focus-news.net/news/2019/05/13/2657376/evropeyski-izbori-2019-sektsionna-izbiratelna-komisiya-shte-bade-razkrita-za-predstoyashtite-evropeyski-izbori-na-26-may-v-doma-za-stari-hora-v-selo-royak-obshtina-dalgopo.html", "text": "Районната избирателна комисия (РИК) във Варна е взела решение за разкриване на секционна избирателна комисия за предстоящите европейски избори на 26 май в Дома за стари хора в село Рояк, община Дългопол. Това каза в интервю за  Радио „Фокус“ – Варна  председателят на РИК – Варна Велин Жеков. По думите му законът позволява при наличие на изискуемия минимум от избиратели, да бъде открита секция за гласуване в лечебни заведения или домове за стари хора. До момента има няколко такива заявления. Две от разкритите досега секции са в Провадия – в Дома за стари хора и в местната болница.  \r\n„До 48 часа преди изборния ден могат да постъпват такива заявления. Това обаче зависи от директора на съответното лечебно или социално заведение, който трябва да изпрати информация, че има изискуемия по закон минимум брой избиратели“, каза още председателят на РИК – Варна. Той допълни, че  вече е започнало регистрирането на застъпници и упълномощени представители на партии и коалиции. „Засега само от ДПС са предали такива заявления. Очаква се и други партии да го направят. Предполагам, че с наближаването на изборния ден политическите партии и коалициите ще се активизират повече“, каза още Велин Жеков. \r\nДиана СТОЕВА", "date": "2019.05.13", "title": "Европейски избори 2019: Секционна избирателна комисия ще бъде разкрита за предстоящите европейски избори на 26 май в Дома за стари хора в село Рояк, община Дългопо"}
{"url": "http://www.focus-news.net/news/2019/05/13/2657355/rse-makedoniya-mvr-na-makedoniya-ochakva-interpol-da-obyavi-mezhdunarodna-zapoved-za-arest-na-nikola-gruevski.html", "text": "Министерството на вътрешните работи на Северна Македония очаква Интерпол да обяви международна заповед за арест на бившия премиер Никола Груевски, предава  Радио „Свободна Европа“  в местната си редакция. \r\nСпоред вътрешния министър на югозападната ни съседка Оливер Спасовски необходимите документи вече са изпратени до международната полицейска организация и няма пречки за издаването на исканата от Скопие заповед. Тя е във връзка с „кървавия четвъртък“ в македонския парламент, припомня медията.  Тереза Герова", "date": "2019.05.13", "title": "РСЕ (Македония): МВР на Македония очаква Интерпол да обяви международна заповед за арест на Никола Груевски"}
{"url": "http://www.focus-news.net/news/2019/05/13/2657373/kyustendil-zapochna-palna-rehabilitatsiya-na-ulitsi-vklyucheni-v-proekta-na-obshtina-dupnitsa-za-integriran-gradski-transport.html", "text": "Започна пълна рехабилитация на улици, включени в проекта на Община Дупница за интегриран градски транспорт. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му ремонтните дейности са започнали по улица „Отец Паисий” в града. Тя е част от проекта „Интегриран градски транспорт” и се предвижда да бъде с новоизградени тротоари и нова асфалтова настилка. В този участък вече е подменен водопроводът.  \r\n„Европейското финансиране по проекта е само за надземна инфраструктура, но кметът инж.Методи Чимев успя да договори безвъзмездно средства от държавния бюджет за подмяна на водопровод и канал по трасето, където не е извършвана такава”, каза Христо Апостолов. По думите му през цялото време на ремонтните дейности ще бъде осигурен достъп за здравните автомобили в бившата Транспортна болница. Достъпът по улицата е все още възможен в едното платно, но шофьорите трябва да се движат с особено внимание в района. \r\nПредстои тази седмица да стартират ремонтните дейности с подмяна на тротоари и улична настилка и по улица „Венелин”. Успоредно с това продължават ремонтните дейности и по другите райони, които попадат в проекта – квартала около и „Социални жилища“ и улица „Велико Търново”. \r\nВенцеслав ИЛЧЕВ", "date": "2019.05.13", "title": "Кюстендил: Започна пълна рехабилитация на улици, включени в проекта на Община Дупница за интегриран градски транспорт"}
{"url": "http://www.focus-news.net/news/2019/05/13/2657375/sitel-makedoniya-i-v-makedoniya-se-gotvyat-za-loshoto-vreme-krizisnite-shtabove-sa-na-krak.html", "text": "В Македония се подготвят за лошото време, което постепенно обхвана голяма част от Балканския полуостров. По данни на скопската телевизия  „Сител“  кризисните щабове в страната вече са на крак – „превантивно“. \r\nВ съответствие с указанията на кризисния щаб на град Скопие, екипи вече са излезли на терен и са извършили предварителни действия за почистване на канализации по ключови пътища и критични точки в града. От Кризисния щаб призоваха гражданите да съобщават за проблемите на телефонен номер 193. \r\nСъщо така беше проведена извънредна среща от Дирекцията за защита и спасяване, при която бе активиран Оперативният орган за справяне с природни бедствия, който ще следи за възможните наводнения в цялата страна. Тереза Герова", "date": "2019.05.13", "title": "„Сител“ (Македония): И в Македония се готвят за лошото време – кризисните щабове са на крак"}
{"url": "http://www.focus-news.net/news/2019/05/13/2657374/evropeyski-izbori-2019-sergey-stanishev-bsp-za-balgariya-tryabva-ni-edinna-solidarna-i-sotsialna-evropa-i-sotsialistite-otstoyavyat-tezi-vazhni-i-v-interes-na-balgariya-vizhdaniya.html", "text": "Трябва ни единна, солидарна и социална Европа и социалистите отстоявят тези важни и в интерес на България виждания, заяви в Шумен Сергей Станишев, лидер на Партията на европейските социалисти и кандидат за евродепутат от листата на „БСП за България“, запитан за състава на бъдещия европарламент,  предаде репортер на  Радио „Фокус“-Шумен . „Не е тайна, че ще има ръст на националистите като брой евродепутати, но те самите имат проблеми и конфликти помежду си. Не са единна, сплотена група с общи цели и политика, обединява ги единствено антиевропеизмът“, заяви Сергей Станишев.  \r\nСпоред него, те няма да могат да изработят цялостна политика, която да блокира посоката на развитие на ЕС. „Няма да има националистически тайфун, който да помете всичко в Европа. Те използват страховете на хората, основателни в много отношения – за сигурността им, за работата им и т.н. и гневът срещу ЕС, който не поставя проблемите на хората в центъра на своята работа. Предлагат връщане към доброто златно време, което не е същуствувало и инструментът да го постигнат е като разрушат Европа. Това за България е крайно опасно, както и Европа на скорости. Това означава, че ние сме в периферията, а не на масата на вземане на решения, а в менюто образно казано“, заяви Станишев. Той каза още, че ЕНП не е в подем и ще има сериозни загуби, прогнозира и няколко сериозни успехиаза ПЕС.  \r\n„Нашата цел като социалисти след еврота, е да формираме в ЕП ново, проевропейско лявоцентристко социално мнозинство, взаимодействайки със Зелените, с комунистите, с либералите“, каза Станишев. И добави, че имат съдържателна програма за преговори. „За това какви промени в политиката от комисията ще искаме и ако действаме като едно семейство, имаме сериозни шансове за успех“, каза още Станишев. \r\nИвелина ИВАНОВА", "date": "2019.05.13", "title": "Европейски избори 2019: Сергей Станишев, „БСП за България“: Трябва ни единна, солидарна и социална Европа и социалистите отстоявят тези важни и в интерес на България виждания"}
{"url": "http://www.focus-news.net/news/2019/05/13/2657379/evropeyski-izbori-2019-horata-v-gabrovo-i-veliko-tarnovo-podkrepata-za-patrioti-za-valeri-simeonov-narastva.html", "text": "Подкрепата за Коалиция „Патриоти за Валери Симеонов (НФСБ и Средна Европейска класа) е нараснала три пъти според социологически проучвания. Това коментираха симпатизанти на родолюбивата коалиция от Велико Търново и Габрово по време на срещи с водача на листата Валери Симеонов и шестата в нея Венера Тодорова, съобщиха от пресцентъра на  НФСБ . Хората в двата града също заявиха подкрепата си, подчертавайки, че досега единствено Валери Симеонов и народните представители на НФСБ са показали, че вършат работа в полза на хората и са го направили с реални действия, а не само на думи.  \r\n„Подкрепата от тук нататък ще се повишава още, защото винаги има едно закъснение при отчитането на електоралните нагласи. За разлика от други партии, които тръгнаха с много пари, ние практически тръгнахме със скромни средства и така си продължаваме. Но за сметка на това пък -  все по-голяма инерция набира нашата кампания от една страна, а от друга - все повече хора си спомнят за тези, които вършат работа и ги разпознават. С други думи - грамотността по отношение на Европейските избори съвсем естествено нараства с всеки изминат ден и с всяка изминала седмица. Така че аз нямам никакви съмнения за резултатите от тези избори”, подчерта Валери Симеонов.", "date": "2019.05.13", "title": "Европейски избори 2019: Хората в Габрово и Велико Търново: Подкрепата за „Патриоти за Валери Симеонов” нараства"}
{"url": "http://www.focus-news.net/news/2019/05/13/2657380/burgas-balgarovo-shte-otbelezhi-genotsida-nad-balgarskiya-narod-na-17-may.html", "text": "На 17 май в Българово ще бъде отбелязан геноцида над българския народ по време на османското иго. Това съобщиха от пресцентъра на  Община Бургас . Датата 17 май е определена с решение на Общинския съвет за почит към паметта на загиналите православни християни българи през февруари 1878 година. Заупокойна молитва в памет на посечените православни християни – българи и гърци, ще бъде отслужена от 10.00 часа в храма „Свети Атанасий“. В 10.20 часа учениците от местното учебно заведение „Васил Левски“ и деца от фолклорната група „Канатица“ ще изнесат кратка програма с патриотични стихове и песни в двора на православния храм. Венци и цветя пред Костницата на в двора на църквата „Свети Атанасий“ ще бъдат положени от признателните жители в 10.45 часа.", "date": "2019.05.13", "title": "Бургас: Българово ще отбележи геноцида над българския народ на 17 май"}
{"url": "http://www.focus-news.net/news/2019/05/13/2657381/vladimir-ampov-grafa-muzikant-vav-vsichki-tekstove-koito-pravya-sam-iskren-i-istinski-zashtoto-dori-v-komersialnite-pesni-vinagi-se-opitvam-da-slagam-i-drugi-poslaniya.html", "text": "Във всички текстове, които правя, съм искрен и истински, защото дори в комерсиалните песни винаги се опитвам да слагам и други послания. Това каза в интервю за предаването  „Петрич – древен и вековечен“  на  Радио „Фокус“ – Пирин  музикалният изпълнител и продуцент Владимир Ампов – Графа. Той отбеляза, че наскоро е излязла новата му песен – „Кеш“, която всъщност изглежда много забавна, но е много социална. „Основното ѝ послание е, че парите не са най-важното нещо и че в крайна сметка може в един момент просто да спрем да им обръщаме внимание и пак ще се чувстваме щастливи. Това е една песен, която направихме заедно с известния рапър NDOE, който много харесвам и се радвам, че се съгласи да участва с мен в тази песен“, каза още Ампов.  \r\nТой добави, че благодарение на по-комерсиалните песни се налагат и тези, които не са такива за пример той посочи „Вълк единак“ и „Честно в очи“.  „Сега има ѝ една песен „Изкуствен елемент“, която всъщност е направена преди много години – през 2006 година се появи в албума „Честно в очи“, но реално сега ще бъде включена в новия ми албум, с нова версия. Тази песен е много некомерсиална, но пък е силна като послание, така че се радвам, че освен хитовете има и други неща, които хората успяват да чуят покрай тях“, добави Ампов. Той коментира, че скоро предстои да излез и новият му албум, като това ще се случи в началото на месец юни. „Той ще бъде доста силен и се надявам, че хората ще го харесат. Има много песни, които тепърва ще излизат“, отбеляза Ампов. \r\nЛивия НИНОВА", "date": "2019.05.13", "title": "Владимир Ампов – Графа, музикант: Във всички текстове, които правя, съм искрен и истински, защото дори в комерсиалните песни винаги се опитвам да слагам и други послания"}
{"url": "http://www.focus-news.net/news/2019/05/13/2657382/plovdiv-edni-ot-nay-tsennite-zlatni-sakrovishta-na-balgariya-sa-predstaveni-v-arheologicheskiya-muzey-v-izlozhbata-preotkritiyat-svyat-na-stara-evropa.html", "text": "Едни от най-ценните златни съкровища на България са представени в Археологическия музей в Пловдив в изложбата „Преоткритият свят на Стара Европа“, предаде репортер на  Радио „Фокус“-Пловдив . Изложбата показва 5 златни съкровища от страната и още 250 експоната от VII век до I хил. преди Христа. Тя ще бъде в Пловдив до края на месец октомври. За първи път в града се показва Вълчитрънското съкровище, което се отнася към втората половина на 14 и началото на 13 век преди Христа. Златото е открито случайно през зимата на 1924 година край плевенското село Вълчитрън. Благодарение на бързата намеса на властите и на българина Коста Златарев, то е спасено от разграбване. До наши дни са запазени 13 предмета с общо тегло 12,5 килограма. \r\nПоказано е и Панагюрското съкровище, което е открито на 8 декември 1949 година от тримата братя Дейкови докато копаели глина край Панагюрище. Съкровището е вписано в регистрите на пловдивския археологически музей на 28 декември 1949 година. В изложбата са показани още съкровището от Хотница (Велико Търновско), от Рупите (Петричко) и от Дъбене (Карловско). \r\n„Освен европейска столица на културата, от днес Пловдив е и златна столица на България“, каза кметът Иван Тотев при представяне на експонатите, като добави, че толкова много злато никога не е имало в нашия музей. \r\nИзложбата е подготвяна в продължение на три години. \r\nПосетителите ще могат да я видят от утре, но билетите вече се продават и за тях се тълпят на опашка. Директорът на музея Костадин Кисьов уточни, че цените няма да са по-високи, запазени са и преференциите за семейни и групови посещения. \r\nИзложбата  е била транспортирана при засилени мерки за сигурност, в Археологическия музей също ще бъде строго охранявана. Експонатите имат и държавна гаранция, в съответствие със застрахователната им стойност. \r\nЗа представянето на изложбата в Пловдив пристигна и зам.-министърът на културата Амелия Гешева, която подчерта, че това е събитие от културния календар на страната ни. Според Гешева, тази изложба с право ни дава повече национално самочувствие. \r\nЦветана ТОНЧЕВА", "date": "2019.05.13", "title": "Пловдив: Едни от най-ценните златни съкровища на България са представени в Археологическия музей в изложбата „Преоткритият свят на Стара Европа“"}
{"url": "http://www.focus-news.net/news/2019/05/13/2657383/burgas-dvizhenieto-po-patishtata-v-oblastta-se-izvarshva-normalno.html", "text": "Движението по пътищата в област Бургас се извършва нормално, предаде репортер на  Радио „Фокус“ – Бургас . Пътищата са сухи и нормално проходими. \r\nВ град Бургас движението е интензивно. Натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока ж. к. „Меден Рудник“, заради ремонта на булеварда. \r\nМария КУРТЕВА", "date": "2019.05.13", "title": "Бургас: Движението по пътищата в областта се извършва нормално"}
{"url": "http://www.focus-news.net/news/2019/05/13/2657384/kyustendil-s-normalna-intenzivnost-e-trafikat-po-patishtata-v-oblastta-patnite-nastilki-sa-mokri.html", "text": "С нормална интензивност е трафикът по пътищата в област Кюстендил, пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.05.13", "title": "Кюстендил: С нормална интензивност е трафикът по пътищата в областта, пътните настилки са мокри"}
{"url": "http://www.focus-news.net/news/2019/05/13/2657385/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи. Пътните настилки са сухи. През прохода Пампорово целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nС повишено внимание трябва да се шофира по пътя Чепеларе – Хвойна заради подготовка за частични ремонти на асфалтовата настилка. Мястото е обозначено с пътни знаци. По направлението от Асеновград до границата с ОПУ – Смолян се извършва обрушаване на скатовете и автомобилите да преминават след изчакване. Движението в Борино се осъществява в лявата пътна лента, заради полагане на водопровод в дясната част на пътя. Мястото е сигнализирано. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до Кричим заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.13", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/13/2657387/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки на места са мокри. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.05.13", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/13/2657388/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "бВ едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново  от Областно пътно управление – Велико Търново. Условията за пътуване в региона са нормални. Времето е предимно облачно, а настилките – сухи. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.13", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/05/13/2657377/kathimerini-dvoyka-turski-f-16-sa-narushili-vazdushnoto-prostranstvo-na-gartsiya.html", "text": "Два изтребителя F-16 на турските ВВС са нарушили гръцкото въздушно пространство, прелитайки над островите Инусес и Хиос в източната част на Егейско море, съобщава електронното издание на атинския ежедневник  Kathimerini . \r\nМашините са забелязани в 15:55 часа местно време (съвпада с българското време) на височина от 27 000 фута, според данни от Министерството на отбраната на Гърция.   \r\nДлъжностни лица заявиха, че е бил регистриран втори турски изтребител в 15:59 часа над северното крайбрежие на остров Хиос в източната част на Егейско море, отново на височина 27 000 фута. . Тереза Герова", "date": "2019.05.13", "title": "Kathimerini: Двойка турски F-16 са нарушили въздушното пространство на Гърция"}
{"url": "http://www.focus-news.net/news/2019/05/13/2657392/blagoevgrad-ne-e-natovaren-trafikat-v-oblastta.html", "text": "Не е натоварен трафикът в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. Не се наблюдават сериозни задръствания по главните пътни артерии. До този момент няма регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа. Пътните настилки са сухи. Движението по главен път Е-79 София – Кулата в района от изхода на Благоевград до тунела на село Железница от км 366+000 до км 370+000 трябва да се извършва с повишено внимание поради ремонтни дейности. Участъкът е обозначен с пътни знаци до 15 май. От Областно пътно управление – Благоевград отправят апел към водачите на моторни превозни средства да шофират внимателно, със съобразена скорост и да спазват правилата за движение. \r\nНе е натоварено движението и в централна градска част в областния център. Пътните настилки са сухи. Интензивен е трафикът на кръговите кръстовища по бул. „Васил Левски“ и „Св. св. Кирил и Методий“. До този момент няма възникнали тежки пътни инциденти. Градският транспорт се движи по разписание.  \r\nДенис НИКИФОРОВ", "date": "2019.05.13", "title": "Благоевград: Не е натоварен трафикът в областта"}
{"url": "http://www.focus-news.net/news/2019/05/13/2657386/shumen-kmetat-lyubomir-hristov-nagradi-pobeditelite-v-mazhoretniya-festival-i-basketbolnite-shampioni-ot-ppmg-n-popovich.html", "text": "Кметът на Шумен Любомир Христов награди победителите в мажоретния фестивал и баскетболните шампиони от ППМГ „Н. Попович“, предаде репортер на  Радио „Фокус“-Шумен . Той посрещна в зала 203 на Общината мажоретките от клуб „Ритмик“ и юношите от ППМГ, които спечелиха шампионската купа на ученическите игри по баскетбол.  \r\n„Вие направихте най-големия подарък на Шумен за неговия празник. Няма как да остана безразличен към тези успехи, за които ви  благодаря, изказвам и благодарността на колегите от Общината“, заяви  Любомир Христов. Той посочи, че заедно с кметския екип ще продължи да полага усилия и да оказва подкрепа за развитието на спорта в града. От своя страна младежите обещаха още спортни успехи. \r\nИвелина ИВАНОВА", "date": "2019.05.13", "title": "Шумен: Кметът Любомир Христов награди победителите в мажоретния фестивал и баскетболните шампиони от ППМГ „Н. Попович“"}
{"url": "http://www.focus-news.net/news/2019/05/13/2657389/glavniyat-prokuror-sotir-tsatsarov-konsultatsiite-za-izbor-na-nov-glaven-prokuror-sa-pribarzani.html", "text": "Консултациите за избор на нов главен прокурор са прибързани. Това каза пред журналисти главният прокурор Сотир Цацаров след среща с президента Румен Радев, предаде репортер на  Агенция „Фокус“ . „Оценявам срещата като изключително конструктивна, тя премина в много откровен дух и в спокоен тон. Мисля, че всеки от нас каза това, което мисли“, заяви Цацаров. Той посочи, че е казал пред държавния глава, че подобна среща и подобни консултации са подранили, тъй като мандатът на главния прокурор изтича на 12 януари 2020 г. Цацаров обясни, че според закона процедурата може да бъде открита най-рано на 10 юли, а най-късно – на 10 септември 2018 г., като гласуването е възможно да се състои края на октомври или ноември. По думите му започването на консултации днес е прибързан процес. \r\n„Важно е тези консултации да покажат волята на държавния глава за стриктното спазване на Конституцията и закона – т.е. да не се превръщат в процес, който може да бъде тълкуван като опит за влияние върху номинациите за кандидатурите, върху която той по Конституцията няма никакви правомощия. В това отношение срещнах пълното му разбиране“, заяви главният прокурор. \r\nЦацаров уточни, че е била повдигната и темата, свързана с правомощията на главния прокурор, и промените, които се предлагат в тази посока. „Моето становище, а и това на държавния глава бе свързано с това, че при всички случаи трябва да бъдат осъществявани промените, препоръчани от ЕК и които са свързани с евентуалния благоприятен изход за България от Механизма за сътрудничество и проверка“, обясни той.  \r\nЦацаров припомни, че на 8 април 2019 г. преди и след КСНС при президента, лидерът на БСП Корнелия Нинова първа заговорила за промени в правомощията на главния прокурор. Той припомни и за съвпадащото посещение на Румен Радев и Корнелия Нинова в Асеновград. По думите му в позицията на БСП няма особена логика. \r\n„Президентът изрази становище, че при всички случаи каквито промени, свързани със статута на главен прокурор, да бъдат обсъждани, те трябва да бъдат обсъждани при избран главен прокурор, което да представлява професионалната общност и да защитава техните интереси“, коментира той. Цацаров обясни, че е било демонстрирано ясно разграничение между партийна и държавна позиция и липсата на съвпадение между тях. \r\nНа въпрос дали следващият главен прокурор трябва да бъде човек от прокуратурата или външен човек, Цацаров отбеляза, че всичко било свързано със самата процедура и принципни въпроси, а всичко останало предопределя номинациите и избора.", "date": "2019.05.13", "title": "Главният прокурор Сотир Цацаров: Консултациите за избор на нов главен прокурор са прибързани"}
{"url": "http://www.focus-news.net/news/2019/05/13/2657390/foreign-affairs-kakvo-iska-viktor-orban-ot-amerikanskiya-prezidenti.html", "text": "Министър-председателят на Унгария Виктор Орбан е на посещение във Вашингтон за дългогоочаквана среща в Белия дом с президента на САЩ Доналд Тръмп. Американското правителство официално критикува Орбан за топлите му отношения с Китай и Русия и опитите му да блокира ученията на НАТО с Украйна. По време на посещението си в Унгария през февруари, държавният секретар на САЩ Майк Помпео се опита и не успя да накара Орбан да се върне в трансатлантическото русло. Но точно заради всички тези несъгласия между Вашингтон и Будапеща Орбан ще предложи идеи на Тръмп, които споделят: международен антиимиграционен съюз и разрушаване на Европейския съюз. Тръмп може да открие, че се чувства по-близо до Орбан, отколкото до външната политика на собствената си администрация, коментират в редакцията на американското списание  Foreign Affairs . \r\nСъюзът на Тръмп с Орбан ни връща към президентската кампания през 2016 г., когато унгарският премиер стана първият европейски лидер, който подкрепи кандидата на републиканците за поста в Белия дом. В телефонен разговор след изборите двамата един вид се „обвързаха“ с общия си статут на „черна овца”. Но Тръмп и Орбан така и не са се срещали лично - досега. \r\nТе имат много общи неща. И Тръмп, и Орбан са изградили политическото си „състояние“, блокирайки имиграцията, чрез изграждането на гранични стени, отхвърлянето на търсещите убежище и използването на антимигрантска реторика. И двамата твърдят, че поставят своите страни на първо място, като отхвърлят дългогодишните демократични съюзи в полза на работата с диктатурите. Орбан, подобно на Тръмп, идеализира времената преди „политическата коректност“. Той се надява да спечели подкрепата на Тръмп за коалицията, която той изгражда, между десните и крайнодесните партии за предстоящите избори за Европейски парламент. \r\nС приятели като тези \r\nЗа сметка на всичко, което свързва Тръмп с Орбан в лично отношение, външната политика на унгарския премиер се е превърнала в източник на разочарование за Вашингтон. Унгария сега е най-близкият приятел на Русия в Европа. Орбан, който е възприел политика, която нарича „отваряне към Изтока“, е единственият лидер на ЕС, който многократно приветства руския президент Владимир Путин на официални посещения. През 2015 г. Орбан подписа споразумение с Русия за увеличаване на ядрената мощност на Унгария. Миналия ноември унгарското правителство изпрати двама заподозрени руски търговци на оръжие обратно в Русия, пренебрегвайки молбата на Вашингтон да бъдат екстрадирани в САЩ. През януари Орбан финализира сделката за руската банка за развитие, която откри своя европейски щаб в Будапеща. Унгария дори се опита да ограничи отношенията между Украйна и НАТО, за което някои анализатори обвиняват приятелството на Орбан с Москва. \r\nКитай също стана мощен играч в Унгария. Орбан ентусиазирано подкрепи инициативата „16+1“, която свързва авиатската държава с 16 страни в Централна и Източна Европа, и Китай го възнагради с лъвския дял от инвестициите си в региона. Когато наскоро държавният секретар на САЩ Майк Помпео призова Орбан да отхвърли изграждането на мрежата 5G в Унгария, Орбан не му обърна внимание и вместо това изпрати министъра на финансите на Унгария в Китай за среща с ръководителите на Huawei. \r\nСрещата на Тръмп едва ли ще доведе до хармонизирането на унгарската външна политика с тази на САЩ, но Орбан може да има по-голям успех в спечелването на Тръмп за подхода му към ЕС. Изборите за ЕП, които ще се проведат по-късно този месец, предлагат на Орбан шанс да изгради дясна популистка коалиция в цяла Европа. Орбан вижда одобрението на Тръмп като решаващо за това усилие. \r\nОрбан идва в САЩ с европейския си популистки проект, след като се противопостави на Европейската народна партия (ЕНП), част от която е неговата ФИДЕС. В продължение на години ЕНП, и особено Манфред Вебер, нейният лидер в Европейския парламент, защитаваше Орбан, докато той задушаваше унгарската съдебна система; атакуваше медиен плурализъм; оказваше върху гражданското общество; лиши от независимост централната банка, избирателната комисия и прокуратурата; и след това се подготви за преизбиране. Но Орбан сякаш не премина червените линии на ЕНП и когато правителството му реши да изгони базирания в Будапеща Централноевропейски университет от страната. Но ЕНП се отказа от Будапеща - тази пролет Орбан най-накрая направи нещо, което партията намери за непростимо. Той проведе кампания в Унгария, с която атакува председателя на Европейската комисия Жан-Клод Юнкер, член на ЕНП. През март, изправен пред почти цялостна опозиция, Орбан се съгласи на дистанциране от ЕНП.  \r\nТова му позволи по-открито да флиртува с мощния нов европейски популистки съюз, воден от вицепремиера на Италия Матео Салвини. Орбан се среща с него в Будапеща на 2 май. По същото време унгарският премиер се срещна с австрийския вицеканцлер Хайнц-Кристиан Щрахе от крайнодясната популистка „Партия на свободата на Австрия“, за да укрепи новия пакт. Веднага след разговора с австриеца, Орбан обяви пълен срив с ръководството на ЕНП, като обяви, че вече няма да подкрепя стария си приятел Вебер за поста председател на Европейската комисия. Това, че Орбан ще се откаже официално от ЕНП за добро, изглеждаше очевидно. \r\nВ интервю миналия понеделник с австрийския вестник Kleine Zeitung, Орбан обясни новата си европейска политическа стратегия. Бъдещето на Европа е „австрийският модел\", каза той, като се позова на управляваща във Виена коалиция между Австрийската народна партия и „Партия на свободата на Австрия“. Последният път, в който тя бе част от коалиционно правителство, бе в далечната 2000 г. Поведението й бе толкова токсично, че 14 страни от ЕС санкционираха Австрия. (ЕС вдигна санкциите година по-късно.). В следващите години „Партия на свободата на Австрия“ не се промени много, за разлика от Европа. Крайната десница е нормализирана. И в тази нормализация Орбан вижда възможност. \r\n„Погледнато от Будапеща“, заяви Орбан за Австрия, „това изглежда успешно. Има стабилност, виждам цели в икономиката, данъчни облекчения, и изглежда, че се случват добри неща“. Съюзът между дясното и крайната десница донесе граничен контрол и харизматично лидерство в Европа, твърди Орбан. „Европа трябва да приеме австрийския модел.\" \r\nИзведнъж математиката сякаш съвпада с амбициите на Орбан. Последните социологически проучвания показват, че популистката партия на Салвини е на път да стане четвъртата по големина партия в Европейския парламент. Ако Орбан спечели очакваните 15 места с ФИДЕС и убеди управляващата във Варшава партия „Право и справедливост\" да добави нейните вероятни 22 места, блокът ще нарасне до 113 депутати, като ще го изкачи до трето място в ЕП. Орбан също би могъл да убеди други партии от ЕНП да се присъединят към него. Също така би могъл да извади късмет, ако Обединеното кралство реализира Брекзит и най-накрая напусне ЕС. При подобен сценарий групата на Салвини може да се окаже втората по големина партия в ЕП, а това ще направи Орбан един от кралските парламентаристи. \r\nЕвропа е на път да се обърне по посока на Орбан и следователно към Тръмп. Бившият стратег на американския президент Стив Банън помага на Салвини и осигурява полезни връзки с Белия дом. Орбан сега идва във Вашингтон, за да получи благословията на Тръмп за този европейски проект. \r\nЗа Орбан пътуването до Вашингтон означава нещо много по-различно от това за администрацията на Тръмп. Той не възнамерява да бъде порицаван за  своето „отваряне към Изтока“ или да бъде разделян от Китай или Русия. Вместо това той възнамерява да помогне на президента на САЩ да изтласка ЕС по-далеч от трансатлантическия съюз. Тереза Герова", "date": "2019.05.13", "title": "Foreign Affairs: Какво иска Виктор Орбан от американския президент?"}
{"url": "http://www.focus-news.net/news/2019/05/13/2657396/gd-granichna-politsiya-trafikat-na-gkpp-lesovo-i-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Лесово\" и ГКПП \"Капитан Андреево\" на българо-турската граница е интензивен на изход за товарни автомобили. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.05.13", "title": "ГД \"Гранична полиция\":  Трафикът на ГКПП \"Лесово\" и ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2019/05/13/2657393/predstoyashti-mezhdunarodni-sabitiya-za-14-may-agentsiya-fokus.html", "text": "Върховната рада ще определи дата за инаугурацията на Владимир Зеленски. \r\n***  Среща между министъра на външните работи на Руската федерация Сергей Лавров и държавния секретар на САЩ Майк Помпео. \r\n***  Държавният глава на Гърция Прокопис Павлопулос пристига на посещение в Пекин. \r\n***  Европейските министри на отбраната обсъджат ситуацията в Сахел с колегите си от региона. \r\n***  Посещение на френския крайнодесен политик Марин Льо Пен. \r\n***  Отбелязване на първата годишнина от преместването на американското посолство в Израел от Тел Авив в Ерусалим. \r\n***", "date": "2019.05.13", "title": "Предстоящи международни събития за 14 май (Агенция „Фокус“)"}
{"url": "http://www.focus-news.net/news/2019/05/13/2657394/evropeyski-izbori-2019-d-r-daniela-daritkova-otkri-seminar-za-ranna-diagnostika-na-revmatichni-zabolyavaniya-v-smolyan.html", "text": "Председателят на ПГ на ГЕРБ и на Комисията по здравеопазване в Народното събрание д-р Даниела Дариткова откри семинар за ранна диагностика на ревматични заболявания в Смолян, предаде репортер на  Радио „Фокус“ – Смолян . Лектори на семинара са проф. д-р Анастас Баталов – ревматолог, д-р Мария Пройнова – физиотерапевт и други. Присъстват хора, страдащи от ревматоидни заболявания. Пред присъстващите д-р Дариткова заяви, че хората, провеждащи кампанията „Кажи Не на страха, попитай ревматолог!“ са пример, достоен за подражание. „Благодарна съм, че започнаха тазгодишната си кампания от Смолян – моя роден град. В отдалечените места е важно да се чуе цялата информация и да се подчертае, че информираността и грижата е важна за всяко едно заболяване“, отбеляза д-р Дариткова. \r\nТя допълни, че работят отдавна съвместно и са провели различни срещи, на които са обсъдили бъдещето на ревматологията, достъпа до терапия и възможностите за цялостна грижа за пациентите, социалните придобивки, възможности за рехабилитация. По думите на д-р Дариткова, това очертава успешен модел на пациента, който трябва да живее с това заболяване. „Тук виждам оценка на това, че достъпът на медикаментозна терапия е гарантиран. За мен проблемът е достъпът до специалисти ремватолози, защото те са проблем и трябва да се инвестира в тях. Най-важното от срещата, която се провежда днес в Смолян е да се научим да се борим с фалшивите новини и да се доверяване на източните, които са научно доказани, достоверни и да си създадем ясна представа какво трябва да правим и да търсим помощ като има такива симптоми и страдания“, отбеляза д-р Дариткова. Тя каза още, че семинарът в Смолян ще даде добър старт и ще да може всички да се сдобият с повече смелост, за да търсят решение на проблемите и заедно да направят така, че пациентите в България да намерят най-доброто лечение в най-кратки срокове и при най-добрите лекари. \r\nНели ГЕРГЬОВСКА", "date": "2019.05.13", "title": "Европейски избори 2019: Д-р Даниела Дариткова откри семинар за ранна диагностика на ревматични заболявания в Смолян"}
{"url": "http://www.focus-news.net/news/2019/05/13/2657391/evropeyski-izbori-2019-eva-maydel-gerb-shte-prodalzhim-da-rabotim-za-evropa-koyato-reshava-vseki-problem.html", "text": "ГЕРБ ще продължи да работи за Европа, която решава всеки проблем. Това каза за обзорното предаване „Това е България“ на  Радио „Фокус“  кандидатът за еводепутат от ГЕРБ и СДС Ева Майдел. През последните години, заедно с екипа си, голяма част от които са млади българи работещи и живеещи в чужбина, както и завърнали се в страната ни, са направили редица инициативи, каза още тя. „Една от тях се казва „Моята мечта за България“, с нея провокирахме мислите на българите в чужбина. Въпросът: „Кога те ще предпочетат да се завърнат в България и какво трябва да се случи, че те да реализират мечтите си тук?“ Определихме някои ключови сфери. Една от тях е образованието. Единствената партия, която постави образованието като основен приоритет и го реализира, е ГЕРБ. Другата тема е свързана с необходимостта от повече внедрени технологии в производствата. Третата тема е свързана с имиджа на България по света. С различни инициативи работим и за това през последните години“, каза тя. Европейския съюз преодоля много кризи и от всяка излизахме още по-силни, каза още Ева Майдел. За последни 10г. страната ни направи много, но трябва да си спомним, че не сме започнали от нула, а от минус. По думите й догонването на страните от ЕС е видимо. „Имаме увеличение с три пъти на средната работна заплата, страната ни произвежда в пъти повече от колкото преди.  2018 г. е годината с повече завърнали се българи, отколкото напуснали страната ни“, обясни тя. Догонването на страните от ЕС трябва да да продължи, но за това трябва да изпратим най-подготвения екип в Брюксел, каза още Майдел и обясни, че това трябва да е екипа, който може с позициите и контактите си да отстоява българския интерес.  \r\nЦоня СЪБЧЕВА", "date": "2019.05.13", "title": "Европейски избори 2019: Ева Майдел, ГЕРБ:  Ще продължим да работим за Европа, която решава всеки проблем"}
{"url": "http://www.focus-news.net/news/2019/05/13/2657395/sport-grigor-dimitrov-i-borna-chorich-otpadnaha-na-turnira-po-dvoyki-v-rim.html", "text": "Григор Димитров и Борна Чорич отпаднаха в първия кръг на турнира по двойки в италианската столица Рим. Двамата играха срещу Артем Ситак и Остин Крайчек и отстъпиха с 5:7, 2:6. \r\nПървоначално Димитров и Чорич трябваше да играят срещу Франсис Тиафо Люка Пуй, но те решиха да се откажат в последния момент. \r\nВъв вторник Димитров ще започне участието си на сингъл в турнира на червени кортове от сериите „Мастърс“ в Рим. Първият му съперник ще бъде Ян-Ленард Щруф от Германия, когото победи преди няколко седмици в Монте Карло. В общия баланс Димитров води с 2:1 победи в преките двубои с германеца.", "date": "2019.05.13", "title": "Спорт: Григор Димитров и Борна Чорич отпаднаха на турнира по двойки в Рим"}
{"url": "http://www.focus-news.net/news/2019/05/13/2657399/tsvetelina-petrova-bchk-vidin-26-abiturienti-shte-podpomognem-tazi-godina.html", "text": "26 са абитуриентите, които ще бъдат подпомогнати тази година от БЧК-Видин, каза за  Радио „Фокус“-Видин  Цветелина Петрова, директор на Областния секратариат на БЧК във Видин. Тя посочи, че тези абитуриенти са сираци и полусираци. „Кампанията, която се провежда през тази година за подпомагане на абитуриенти, е 7-ма поред и е подкрепена от Регионалното управление на образованието“, обясни Петрова. Кампанията за събиране на средства се провежда в училищата, очаква се инициативата да бъде подкрена и от дарители на БЧК. Събраните средства ще бъдат разпраделени между 26-те абитуриенти. \r\nАнна ЛОЗАНОВА", "date": "2019.05.13", "title": "Цветелина Петрова, БЧК-Видин: 26 абитуриенти ще подпомогнем тази година"}
{"url": "http://www.focus-news.net/news/2019/05/13/2657402/plovdiv-izhvarleni-zhivotinski-otpadatsi-na-500-metra-sreshtu-techenieto-na-reka-maritsa-ot-zhelezopatniya-most-na-okolovrastniya-pat-plovdiv-am-trakiya-sa-otkriti-pri-proverka.html", "text": "Експерти от Басейнова дирекция „Източнобеломорски район“ (БДИБР) и Регионална инспекция по околната среда и водите (РИОСВ) – Пловдив са извършили проверка по сигнал за наличие на отпадъци на лявата заливаема тераса на река Марица. Това съобщиха за  Радио „Фокус“ – Пловдив  от пресцентъра на Басейнова дирекция. При проверката е констатирано, че има изхвърлени животински отпадъци на разстояние 500 метра срещу течението на реката от железопътния мост на околовръстния път Пловдив – автомагистрала (АМ) „Тракия“. Своевременно ще бъдат информирани общините, на чиято територия е констатирано замърсяването, за предприемане на действия по компетентност.", "date": "2019.05.13", "title": "Пловдив: Изхвърлени животински отпадъци на 500 метра срещу течението на река Марица от железопътния мост на околовръстния път Пловдив – АМ „Тракия“ са открити при проверка"}
{"url": "http://www.focus-news.net/news/2019/05/13/2657404/sport-serina-uilyams-se-zavarna-v-rim-s-pobeda.html", "text": "Серина Уилямс започна участието си на турнира на червени кортове от сериите „Мастърс“ в Рим с победа над Ребека Петерсон със 6:4, 6:2. Във втори кръг на надпреварата Серина ще играе срещу победителката от двубоя между сестра й Винъс Уилямс и Елизе Мертенс. Резултати от другите срещи в кръга: \r\nДоминика Цибулкова- Алиаксандра Саснович  6:2, 6:3: \r\nЮлия Путинцева-Леся Цуренко  6:4, 6:2; \r\nГарбине Мугуруса – Сайсай Джън 6:3, 6:4; \r\nДжоана Конта – Алисън Риск 6:4, 6:1; \r\nКатерина Синякова –Ван Циан 1:6, 7:5, 6:4.", "date": "2019.05.13", "title": "Спорт: Серина Уилямс се завърна в Рим с победа"}
{"url": "http://www.focus-news.net/news/2019/05/13/2657401/gramotevichni-buri-prolivni-dazhdove-i-navodneniya-obhvanaha-balkanite-obzor.html", "text": "Гръмотевични бури, проливни дъждове и наводнения обхванаха голяма част от страните на Балканите, като предизвикаха сериозни проблеми в трафика и причиниха сериозни материални щети, за щастие без да взимат жертви. Метеоролозите от целия регион прогнозират силни валежи и през следващите два дни и предупредиха за опасност от излизането на редица реки от коритата им. \r\nИзкоренени дървета, счупени клони по улиците и съборени покриви са част от картината, с която осъмнаха жителите на столицата на  Хърватия  - Загреб.  \r\nДвижението на няколко места в хърватската столица бе прекъснато, не се движеха и автобусите по няколко линии. Местни медии съобщиха, че в рамките на нощта пожарникарите са се отзовали на 150 сигнала.  \r\nПолицията издаде предупреждение към гражданите да излизат от домовете си, ако не е наложително, и да избягват престоя на открито. „Поради силния вятър, който днес духа в Загреб и Загребския окръг, се препоръчва гражданите да не излизат навън, ако не е наложително. Това важи особено за деца и възрастни. Препоръчваме гражданите да използват обществения транспорт. Също така призоваваме гражданите да не пътуват до планинските райони“, се казва в изявлението. \r\nСилни дъждове обхванаха северозападната част на  Босна и Херцеговина , където реките преляха и предизвикаха наводнения в Приедор и Босненски Нови. \r\nВ Приедор бе съобщено за около 200 наводнени жилищни сгради заради преливането на река Пухарска, приток на Сана. Заради огромното количество дъжд, което падна в последното денонощие, преля и река Йошавска, в резултат на което е нарушено движението по един от главните пътища в района.  \r\nДъждът започна да пада в следобедните часове на неделя, последван от гръмотевична буря. По данни на германско издание в Подкозарие край Баня Лука са паднали над четири хиляди гръмотевици.  \r\nБурите, последвани от силни ветрове и обилни валежи, създадоха проблеми и в голяма част от  Албания , най-вече в крайбрежните райони, където лошото време доведе до нарушения в морския трафик. \r\nПоради силния вятър и високите вълни, движението на фериботите бе преустановено. Остава в сила заповедта за закотвянето им в пристанищата.  \r\nБурите създадоха хаос и в трафика в останалата част в страната, най-вече заради изкоренени дървета и счупени клони. Съобщено бе и за прекъсване на електроподаването, както и за нанесени щети на овощните насаждения.  \r\nМестните метеоролози предупреждават, че заради проливните дъждове и топенето на снега в планините може да се увеличат нивата на нивата на реките и изкуствените водоеми, особено на река Дрин, в северната част на страната. Поради тази причина не е изключено преливане на реките и дори наводнения – явление, което е почти редовно в страната през този период на годината – при това почти ежегодно. \r\nИ в  Македония  се готвят за лошото време, което постепенно обхвана голяма част от Балканския полуостров. Кризисните щабове в страната вече са на крак – „превантивно“. \r\nВ съответствие с указанията на кризисния щаб на град Скопие, екипи вече са излезли на терен и са извършили предварителни действия за почистване на канализации по ключови пътища и критични точки в града. Гражданите бяха призовани да съобщават за проблеми на специален телефонен номер.  Проведена е и извънредна среща на Дирекцията за защита и спасяване, при която е активиран Оперативният орган за справяне с природни бедствия. Той ще следи за възможни наводнения в цялата страна. \r\nМетеоролозите от целия регион обявиха силни валежи през следващите два дни и предупредиха за опасност от наводнения. В  Сърбия  също алармираха за предстоящите обилни валежи. В сила остават оранжеви и червени предупредителни кодове за лошо време. Тереза Герова", "date": "2019.05.13", "title": "Гръмотевични бури, проливни дъждове и наводнения обхванаха Балканите (ОБЗОР)"}
{"url": "http://www.focus-news.net/news/2019/05/13/2657397/evropeyski-izbori-2019-tsik-byuletinite-za-glasuvane-v-sektsiite-izvan-stranata-shte-badat-dostaveni-do-oblastnite-administratsii-do-21-may.html", "text": "На 12 май 2019 г. печатницата на Българска народна банка предаде на упълномощени представители на Министерство на външните работи бюлетините за гласуване в секциите извън страната. Това съобщиха от пресцентъра на  ЦИК . В изпълнение на решението на Централната избирателна комисия за осъществяване на контрол при отпечатването на бюлетините предаването се извърши в присъствието на представител на Министерство на финансите и на ЦИК. Днес, 13 май 2019 г., ЦИК съгласува графика за доставка на бюлетините в страната. Бюлетините ще бъдат доставените до всички областни администрации до 21 май, включително.", "date": "2019.05.13", "title": "Европейски избори 2019: ЦИК: Бюлетините за гласуване в секциите извън страната ще бъдат доставени до областните администрации до 21 май"}
{"url": "http://www.focus-news.net/news/2019/05/13/2657403/vladimir-ampov-grafa-muzikant-nay-vazhnoto-e-muzikata-da-e-dvizheshtata-sila-a-ne-parite-i-slavata-zashtoto-te-mnogo-barzo-mogat-da-izcheznat.html", "text": "Най-важното е музиката да е движещата сила, а не парите и славата, защото парите и славата много бързо могат да изчезнат. Това каза в интервю за предаването  „Петрич – древен и вековечен“  на  Радио „Фокус“ – Пирин  музикалният изпълнител и продуцент Владимир Ампов – Графа. Той отбеляза, че винаги повтаря на своите артисти, но и на други, тепърва и в музикалния телевизионен формат, в който участва по една от националните телевизии – най-важното е музиката да е движещата сила, а не парите и славата. „Парите и славата много бързо могат да изчезнат, а музиката не би трябвало. Тоест, когато музиката остане, това означава, че изпълнителят си е свършил добре работата“, коментира Ампов.  \r\nПо отношение на това кои песни успяват по-лесно да се наложат, тези с видео клип, или тези без, той заяви: „Видеата винаги помагат, защото в наши дни хората „слушат“ предимно с очите си. В ерата на интернет една песен трябва да има видео, било то дори lyric – само с картинки или текст. Задължително е да има някаква визуализация, за да може песента да се възприеме по-лесно“, допълни Ампов. По думите му феновете са основната движеща сила, която му дава енергия да прави музика. „Дори напоследък отново не спя много, защото подготвям новия ми албум. Например преди да дойда в Петрич снимах обложката, а предния ден снимахме клипа към песента „Кеш“. Това, което ме зарежда са пълните зали, разпродадените билети, хората, отношението, нещата, които ми пишат, продадените албуми и така нататък. Най-радостното е, че по някакъв начин думите влияят на хората“, подчерта Ампов. \r\nЛивия НИНОВА", "date": "2019.05.13", "title": "Владимир Ампов – Графа, музикант: Най-важното е музиката да е движещата сила, а не парите и славата, защото те много бързо могат да изчезнат"}
{"url": "http://www.focus-news.net/news/2019/05/13/2657398/afp-otstraneniyat-ot-vlast-prezident-na-sudan-v-obvinen-za-ubiystva-na-protestirashti.html", "text": "Отстраненият от власт президент на Судан Омар ал-Башир е обвинен за убийствата на протестиращите по време на демонстрациите срещу режима, които доведоха до края на неговото управление. Това съобщи генералният прокурор на страната, предава  AFP . \r\n„Омар ал-Башир и други са обвинени за подстрекаване и участие в убийствата на демонстранти\", заяви главният прокурор на Судан. Тереза Герова", "date": "2019.05.13", "title": "AFP: Отстраненият от власт президент на Судан в обвинен за „убийства“ на протестиращи"}
{"url": "http://www.focus-news.net/news/2019/05/13/2657407/varna-chetiri-signala-za-namereni-martvi-delfini-sa-podadeni-do-riosv-prez-april.html", "text": "Четири сигнала за намерени мъртви делфини са били подадени през април до Регионалната инспекция по околната среда и водите (РИОСВ) във Варна. Информацията е подадена чрез „Зеления телефон“ на екоинспекцията. Това съобщиха за  Радио „Фокус“ – Варна  от РИОСВ. Първият от сигналите е за открит мъртъв делфин край Първа буна на Крайбрежната алея във Варна. При извършена проверка на място е установен мъртъв екземпляр от вида Муткур. Съгласно Разрешително по Наредба № 8 е уведомена Община Варна за предприемане на действия по отстраняване на намерения мъртъв делфин. Сигналът е основателен. Дни след постъпването на първия сигнал, граждани са подали информация за забелязано тяло на делфин на същото място. При проверка на място е установен мъртъв екземпляр от вида Обикновен делфин. Третият случай, регистриран през април е за плажа „Кабакум“ край града, но той се е оказал неоснователен. Почти в края на месеца граждани са съобщили за намерен мъртъв делфин на плажната ивица на град Балчик. На място екоинспекторите са установили, че намереният екземпляр е от вида Обикновен делфин. \r\nДиана СТОЕВА", "date": "2019.05.13", "title": "Варна: Четири сигнала за намерени мъртви делфини са подадени до РИОСВ през април"}
{"url": "http://www.focus-news.net/news/2019/05/13/2657406/evropeyski-izbori-2019-edna-anonimna-zhalba-za-narusheniya-na-izborniya-protses-e-podadena-do-momenta-v-rayonnata-izbiratelna-komisiya-vav-veliko-tarnovo.html", "text": "Една анонимна жалба за нарушения на изборния процес е подадена до момента в Районната избирателна комисия (РИК) във Велико Търново. Тя не е неразгледана, защото в нея не са посочени лични данни на лицето, което я е входирало, каза за  Радио „Фокус“ – Велико Търново  Десислава Йонкова, председател на комисията. Тя припомни, че всяко едно оплакване трябва да е подписано, а ако е в електронен вариант - сканирано ,и в него да има имена, адрес и телефон за връзка.  \r\n„Само в такива случаи може да разглеждаме жалби, свързани с изборното законодателство и предизборната кампания. Срокът за произнасяне в кампанията е 24 часа, а в изборния ден ще е 1 час“, подчерта Деси Йонкова. Тя подочи, че телефоните за връзка с РИК – Велико Търново са 600 819 и 668 245, с код за Търново 062. Освен това на онтернет страницата на комисията се публикуват всички решения, в деня, в който са взети. Там има информация и за всички протоколи. \r\nЛуиза ТРАНЧЕВА", "date": "2019.05.13", "title": "Европейски избори 2019: Една анонимна жалба за нарушения на изборния процес е подадена до момента в Районната избирателна комисия във Велико Търново"}
{"url": "http://www.focus-news.net/news/2019/05/13/2657409/petar-danchev-kmet-na-krivodol-19-sa-yazovirite-v-obshtinata-vsichki-te-imat-svoboden-obem-i-mogat-da-poemat-voda-pri-predstoyashtite-dazhdove.html", "text": "19 са язовирите в община Криводол, всички те имат свободен обем и могат да поемат вода при предстоящите дъждове. Това съобщи за  Радио „Фокус“-Видин  Петър Данчев, кмет на Община Криводол. „Досега в общината нямаме много дъжд и затова язовирите са полупразни. Проблемен е язовир Лесура, който е каскаден язовир, при евентуално скъсване на други три язовира, той е буферен и трябва да ги спре“, каза Данчев. Той обясни, че е извършено обхождане на всички язовири, разширен е преливникът на язовир Лесура. Няма проблеми и с нивото на реките, преминаващи през населените места в общината, осигурена е тяхната проводимост, като са почистени речните корита. \r\nАнна ЛОЗАНОВА", "date": "2019.05.13", "title": "Петър Данчев, кмет на Криводол: 19 са язовирите в общината, всички те имат свободен обем и могат да поемат вода при предстоящите дъждове"}
{"url": "http://www.focus-news.net/news/2019/05/13/2657408/evropeyski-izbori-2019-asim-ademov-v-teteven-doverieto-na-es-kam-pravitelstvoto-na-gerb-garantira-fondovete-s-koito-preobrazyavame-i-teteven-i-balgariya.html", "text": "Доверието към България по време на управлението на ГЕРБ гарантира фондовете да са отворени, за да се финансират оперативните програми. За всеки внесен от страната ни лев в ЕС, ние получаваме четири, за да обновяваме всяко населено място, в това число и Тетевен. През новия програмен период /2021-2027г./ благодарение на представителите на ГЕРБ в ЕП бе договорен по-голям бюджет за страната ни. Средствата ще са с 3,5 млрд. лева повече. Имаше митове и фалшиви новини, че парите от ЕС ще спрат. Напротив - България ще получи много повече средства от ЕС по линия на кохезионната политика. Това каза тази вечер в пълната зала на Община Тетевен кандидатът от листата на ПП ГЕРБ и СДС Асим Адемов, съобщиха от пресцентъра на  ГЕРБ . \r\n„Страните, с които искаме да се сравняваме, на които да приличаме, са членове на ЕС от 70 години, ние от 12 години. И вече виждаме каква промяна настъпва в страната ни – обновените градове, обновените училища, социални заведения, нови пречиствателни станции, нови пътища, строителството на магистрали, модернизирани болници, и в най-малките населени места се усеща европейската солидарност и това никой не може да отрече. Нашите опоненти нямат какво да покажат, затова и ни заливат непрекъснато с лъжи, произвеждат измислени скандали, за да ни компрометират“, каза Адемов и подчерта, че хората по места могат да видят и пипнат това, което е постигнато в тяхното населено място. Много въпроси от залата провокираха Адемов да коментира образованието. „Никога в българското образование не са влагани толкова много средства. И това ще продължи да е така, защото правителството на Бойко Борисов е определило това като приоритет на приоритетите“, подчерта той.  \r\n„В момента процентът на тези, които се връщат в страната ни, е по-голям от процентът на онези, които напускат по една или друга причина. Това е сигнал, че сме на правия път. И ако не допуснем грешката да се върнем към онези мракобесни години назад, то ще успеем в развитието“, подчерта още Асим Адемов в Тетевен и припомни на хората времената на празните магазини, на фалиралите банки и на заплатите от 3 долара, когато в управлението на Жан Виденов бе сегашен кандидат на БСП за евродепутат Румен Гечев. „Това ли искаме да оставим на децата си – за пореден път фалирала страна, щото БСП това умее единствено – да фалира България“, попита риторично кандидатът за евродепутат от листата на ПП ГЕРБ и СДС. \r\nПо време на събитието, организирано от общинската структура, ръководителят й Мадлена Бояджиева приветства Асим Адемов и изтъкна ползите за страната ни от членството в ЕС и как то се отразява на община Тетевен и тетевенци. „Вече 12 години България е член на ЕС. За това време свикнахме да приемаме това като даденост, забравихме времето, когато не можехме да пътуваме свободно, без визи, когато не можехме да учим и работим в държавите от Западна Европа, забравихме  какви усилия бяха необходими това да се случи“, припомни Бояджиева. По думите й днес трябва сериозно да се замислим за това какво е необходимо да направим, за да продължи да съществува ЕС и членството на България в него. „Дори и евроскептиците признават как с европейските средства, вложени в инфраструктурата ни, в образованието, в социалната сфера, в земеделието, в бизнеса, в екологията, в здравеопазването, във всички сектори на живота ни - България се променя към добро“, подчерта Бояджиева. С извоювания по-висок бюджет за страната ни през новия програмен период, ще се увеличат и средствата за земеделие, а малките населени места ще имат над 5 млрд. лв. за развитие на селските райони, подчерта още тя.  \r\n\"И сега всяко едно населено място в България се ползва от европейската солидарност и това се вижда и тук в Тетевен. Виждате колко много се направи с европейски средства в нашата община само за един мандат. Бяха обновени напълно две училища, улици, общински път. В общината само за този мандат влизат над 10 млн. лв. за инфраструктура. С европейски средства се направи и основен ремонт на пътя Глогово – Градежница, водопровод и пречиствателна станция в Глогово. И ще продължава да се прави, като новите проекти предвиждат обновяване на площада в Тетевен, изграждане на спортна площадка в Български Извор, обновяване на детската градина в Глогово. В социалната сфера 139 човека ще получат личен асистент, 50 човека – възрастни и самотни получават топъл обяд, работим по различни програми за трайно безработни и хора с увреждания. \r\nАкцент в работата ни е задълбочаване на сътрудничеството между бизнеса и професионалното образование, което гарантира така нужната квалифицирана работна ръка за нашите предприятия\", подчерта още Мадлена Бояджиева.  \r\n„Не е вярно, че тези избори нямат съществено значение за малките населени места като тези в община Тетевен, напротив – имат особено в по-малките населени места, където улици и водопроводи не са ремонтирани от десетилетия. Много важно е и да има стабилност на управлението в страната ни, да има правителство, което да е уважавано и признато в Европа, каквото е правителството на премиера Бойко Борисов. Защото данните са категорични - само за последните пет години е увеличен БВП с 39%, спрямо показателите през 2014 година. Приходите в бюджета са увеличени с над 50%. Минималната работна заплата от 2014 до 2019 година е увеличена с 60%, средната работна заплата с близо 40 %“. За пръв път миналата година отчитаме, че броят на напусналите страната е равен на тези, които са се върнали“, поясни Бояджиева и призова да не забравяме един предишен период, когато бяха спрени еврофондовете за България и в този период Тетевен много загуби.  \r\nВ края на срещата Адемов призова тетевенци: “Първо е важно всички да гласуват, да се информират добре и да гласуват, нямаме право да бъдем безучастни. И второ, важно е да гласувате за листата на ПП ГЕРБ и СДС – това е отборът, който е важен за бъдещето на България“.", "date": "2019.05.13", "title": "Европейски избори 2019: Асим Адемов в Тетевен: Доверието на ЕС към правителството на ГЕРБ гарантира фондовете, с които преобразяваме и Тетевен, и България"}
{"url": "http://www.focus-news.net/news/2019/05/13/2657410/evropeyski-izbori-2019-kardzhali-rik-shte-vzeme-reshenie-za-obrazuvane-na-dve-podvizhni-sektsii-v-obshtina-kirkovo-i-shte-upalnomoshti-litsata-koito-shte-poluchat-byuletinite.html", "text": "Тази вечер на редовно заседание членовете на РИК-Кърджали ще вземат решение за образуване и назначаване на 2 подвижни секции в Община Кирково и ще упълномощят членовете си, които ще извършат получаването на хартиените бюлетини от София. Това съобщи за  Радио \"Фокус\"  Петър Захариев, председател на РИК-Кърджали. Друга точка от дневния ред, по която да се вземе решение, е тази за упълномощаване на членовете на районната избирателна комисия, които да получат отпечатаните хартиени бюлетини от печатницата. Председателят поясни още, че сега ще вземат решение само за упълномощаване на съответните членове, които да извършат това получаване. \"Конкретната дата не е уточнена на вземането на бюлетините. За тази задача нашите членове, заедно с представителите на Областна администрация, трябва да пътуват за София\", каза още Петър Захариев, председател на РИК-Кърджали. \r\nДарина ДЕЕНИЧИНА", "date": "2019.05.13", "title": "Европейски избори 2019: Кърджали: РИК ще вземe решение за образуване на две подвижни секции в Община Кирково и ще упълномощи лицата, които ще получат бюлетините"}
{"url": "http://www.focus-news.net/news/2019/05/13/2657405/faz-otnovo-problemi-s-pravitelstveniya-samolet-na-berlin-tozi-pat-e-bil-udaren-ot-nazemno-prevozno-sredstvo.html", "text": "Правителственият самолет на Берлин отново е в центъра на медийното внимание заради инцидент – този път заради удар от „наземно превозно средство“, докато машината е била заземена на летището в Дортмунд, съобщава германският национален ежедневник  Die Frankfurter Allgemeine Zeitung . \r\nОт редакцията подчертават, че канцлерът на ФРГ Ангела Меркел не е била на борда на машината. Съответното бе потвърдено от говорител на ВВС на страната. След среща в Вупертал Меркел е била върната в Берлин със самолет на Бундесвера. Степента на щетите от инцидента все още не е ясна. Тереза Герова", "date": "2019.05.13", "title": "FAZ: Отново проблеми с правителствения самолет на Берлин – този път е бил ударен от „наземно превозно средство“"}
{"url": "http://www.focus-news.net/news/2019/05/13/2657412/d-r-aneliya-georgieva-dom-za-mediko-sotsialni-grizhi-za-detsa-debelets-darenie-na-obshta-stoynost-3-52797-lv-poluchi-domat.html", "text": "Дарение на обща стойност 3 527,97 лв. получи Домът за медико-социални грижи за деца в Дебелец. Парите са предоставени от Градски ученически парламент – Велико Търново, съобщи за  Радио „Фокус“ – Велико Търново  директорът на дома в Дебелец д-р Анелия Георгиева. С парите са купени вертикализатор за децата с потребности, проходилка, дидактически шкафове, йоника, детски книжки за оцветяване и декоративна празнична украса. Средствата бяха събрани на 14 март, когато Градският ученически парламент, с подкрепата на Община Велико Търново, Младежкия дом и Младежкия информационен консултантски център във Велико Търново, проведе своя трети Пролетен благотворителен бал на територията на община Велико Търново. Каузата му бе в подкрепа на нуждите на Дома за медико-социална грижа за деца в Дебелец и Дневния център към него, в който пребивават деца от 0 до 7-годишна възраст. „Това за нас е първото дарение от Градски ученически парламент, за което изказвам огромна благодарност лично от мое име, от името на персонала и на децата, които ще го ползват, а също и родителите, чиито деца са ползватели на услугите, които предлагаме“, каза още д-р Георгиева. \r\nПредаването на дарението става непосредствено преди големия християнски празник Възкресение Христово и в навечерието на 65-годишнината от разкриването на ДМСГД и 20-годишнината от създаването на Дневния център към дома – 20 май 2019 г. В своеобразната церемония участваха председателят на Градския ученически парламент Савина Иванова, почетният председател Красин Каракоцев и ученика Светлин Даскалов. В дома гостуваха и зам.-кметът на Община Велико Търново Снежана Данева, общинският съветник и дебелчанин Георги Недев. \r\nЛуиза ТРАНЧЕВА", "date": "2019.05.13", "title": "Д-р Анелия Георгиева, Дом за медико-социални грижи за деца – Дебелец: Дарение на обща стойност 3 527,97 лв. получи домът"}
{"url": "http://www.focus-news.net/news/2019/05/13/2657411/evropeyski-izbori-2019-plamena-zayachka-abv-ne-vodim-predizborna-kampaniya-a-posledovatelna-politika-godini-nared.html", "text": "„Коалиция за България“ не води предизборна кампания, а последователна политика години наред. Това каза за обзорното предаване „Това е България“ на  Радио „Фокус“  кандидатът за евродепутат от „Коалиция за България“ Пламена Заячка. Младите хора в политиката биват три вида: част от проблема, част от пейзажа и част от решението, каза тя и допълни, че нейните връстници, кандидати от коалицията, са част от решението.  Заячка каза още, че основните теми, които вълнуват българите особено покрай изборите са доходите, здравеопазването, образованието и сигурността. Тя обясни, че България може да допринесе за бъдещето на ЕС. „България трябва да има водеща роля в ЕС да инициира нов процес „Хелзинки“ 2. Това е въпрос на сигурност, въпрос който все по-повече се доближава и търси своето решение. Вече 30г. след края на Студената война виждаме как се разпадат основополагащи за сигурността договори. Европа трябва да заеме водещата си роля на фактор, който да установява мир и диалог, защото с миграционната вълна и квоти за мигранти се лекуват симптомите, но не болестта, каза тя. Според Пламена Заячка Европа трябва да вземе водещата си роля на установяване на мир и диалог в близките до нея региони. Като своя лична кауза тя посочи мира и сигурността на Европа, както и това ЕС да се грижи повече за културните наследства на държавите членки. Пламена Заячка призова всички бъдещи евродепутати да се обединят на надпартийно ниво около българския национален интерес. Тя обясни, че младите хора не бягат от България поради липса на родолюбие, а заради икономически причини. „Не е честно за един и същи труд възнаграждението в Българи и извън нея да е с разлики в пъти повече“, обърна внимание тя.  \r\nЦоня СЪБЧЕВА", "date": "2019.05.13", "title": "Европейски избори 2019: Пламена Заячка, АБВ: Не водим предизборна кампания, а последователна политика години наред"}
{"url": "http://www.focus-news.net/news/2019/05/13/2657430/sofiya-katastrofa-e-stanala-na-bul-botevgradsko-shose-predi-izhoda-na-grada.html", "text": "Катастрофа между два автомобила е станала на бул. “Ботевградско шосе” при караулката преди изхода на града, предаде репортер на  Агенция “Фокус” . На място има полицейски служители, нанесени са само материални щети.  \r\nМариела РУСЕВА", "date": "2019.05.13", "title": "София: Катастрофа е станала на бул. “Ботевградско шосе” преди изхода на града"}
{"url": "http://www.focus-news.net/news/2019/05/13/2657429/sofiya-predsedatelyat-na-sos-elen-gerdzhikov-shte-se-sreshtne-s-ultramaratonetsa-krasi-georgiev.html", "text": "На шестия ден от маратона по трасето на транспортния Коридор №8, който свързва Черно с Адриатическо море, ултрамаратонецът Краси Георгиев  пристига в София от Панагюрище. Това съобщиха от пресцентъра на  Столична община . Краси Георгиев ще финишира този етап от маратона до табелата на София на Ботевградско шосе.  \r\nУтре, 14 май, в 9.00, председателят на СОС и на Фондация „София – Европейска столица на спорта“ Елен Герджиков ще го посрещне пред сградата на Столична община на ул. „Московска 33“. Краси Георгиев ще връчи на шефа на местния парламент символичен плакет на Коридор 8.  \r\nСлед това ултрамаратонецът ще се отправи към Кюстендил – пореден етап от маратона под мотото #Свързаност, който трябва да приключи в град Дурас, Албания, на 24 май.", "date": "2019.05.13", "title": "София: Председателят на СОС Елен Герджиков ще се срещне с ултрамаратонеца Краси Георгиев"}
{"url": "http://www.focus-news.net/news/2019/05/13/2657400/nikolay-batashki-initsiativen-komitet-da-spasim-obshtina-septemvri-tvardim-che-prodalzhavat-da-se-izvarshvat-narusheniya-v-obshtinata.html", "text": "От Инициативен комитет „Да спасим община Септември“ твърдим, че продължават да се извършват нарушения в Община Септември, каза пред  Радио „Фокус“ – Пазарджик  Николай Баташки от Инициативния комитет. Той уточни, че ще помолят да се направи проверка дали в момента е назначен формално заместник-кмет, който да подписва различни документи в Общината. „Искаме да се провери как се правят обществените поръчки, как се е стигнало до тези над 22 милиона лева задължения. Искаме да се провери защо кметът се крие и не подписва, а бившият заместник-кмет беше заменен от друго лице. В момента неформално Общината се управлява от неясни лица. Продължаваме да твърдим, че всички тези неща нанасят огромни вреди и щети на Общината и ще подаваме още сигнали“, коментира Баташки. \r\nВаня НИКОЛОВА", "date": "2019.05.13", "title": "Николай Баташки, Инициативен комитет „Да спасим община Септември“: Твърдим, че продължават да се извършват нарушения в Общината"}
{"url": "http://www.focus-news.net/news/2019/05/13/2657428/plovdiv-nosht-na-literaturata-shte-se-provede-v-grada-na-15-may.html", "text": "Нощ на литературата ще се проведе в Пловдив на 15 май. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. В Пловдив ще се чете в 11 читателски гнезда, разположени в сърцето на града. Нощ на литературата е част от Календара на културните събития на града за 2019 година. Това е международно събитие, в което на една и съща дата на различни интересни места в десетки европейски градове се четат откъси от съвременни европейски автори. Целта е хората, обикаляйки читателските гнезда, не само да чуят съвременна европейска литература, но и да се запознаят с интересни или непознати за тях кътчета в даден град. Нощта на литературата ще бъде с продължителност от 18.00 до 22.00 часа, когато на всеки половин час във всяко „читателско гнездо“ се чете отделен откъс. По този начин всеки желаещ жител или гост на града може да обиколи и да чуе различни откъси и да види различни места.", "date": "2019.05.13", "title": "Пловдив: Нощ на литературата ще се проведе в града на 15 май"}
{"url": "http://www.focus-news.net/news/2019/05/13/2657431/sport-karen-hachanov-pobedi-lorentso-sonego-s-21-seta-na-turnira-v-rim.html", "text": "Руският тенисист Карен Хачанов победи италианеца Лоренцо Сонего с 2:1 сета (6:3; 6:7; 6:3) в среща от първия кръг на силния тенис турнир от сериите АТП 1000 в Рим. Във втория кръг Хачанов ще се срещне с испанеца Роберто Баутиста Агут, който в среща от първия кръг победи италианеца Андреас Сепи с 2:1 сета (6:1; 3:6; 6:1).", "date": "2019.05.13", "title": "Спорт: Карен Хачанов победи Лоренцо Сонего с 2:1 сета на турнира в Рим"}
{"url": "http://www.focus-news.net/news/2019/05/13/2657432/evropeyski-izbori-2019-rumen-petkov-abv-gordi-sme-s-listata-na-koalitsiya-za-balgariya-za-evroizborite-na-26-may-i-s-intelektualniya-potentsial-koyto-predlagame.html", "text": "Горди сме с листата на „Коалиция за България“ за евроизборите на 26 май и с интелектуалния потенциал, който предлагаме. Това заяви Румен Петков, председател на ПП АБВ и кандидат за евродепутат от листата на „Коалиция за България“, по време на среща-дискусия в Шумен, предаде репортер на  Радио „Фокус“-Шумен . В събитието участваха проф. Боян Дуранкев, водач на листата на коалицията за евроизборите, и кандидатът за член на Европейския парламент доц. Георги Кючуков. Румен Петков посочи, че проф. Боян Дуранкев е еталон за норма.  \r\n„В листата  има 7 хабилитирани лица, представители на българската наука. Това е интелектуална мощ и сме горди, че го предлагаме на България. 9 от кандидатите са до 35-годишна възраст. Ние сме институционално мислещи хора, за нас институцията, държавата и държавността са водещи. Една парламентарна група не ходи три месеца на работа, това е еманация на безотговорно, нихилистично отношение към българската държава, държавност и нейните институции. Не може това да се счита за нормално и затова твърдим, че БСП и ГЕРБ са една страна на една монета, не са две страни. БСП създават такъв комфорт на късния Борисов, за какъвто не е мечтал късният Живков“, заяви Румен Петков. Той призова за активност на 26 май, защото по думите му негласуването е в полза на настоящото статукво. „26 май е много важна дата, дата, на която можем да покажем, че сме разбрали, че двуполюсният модел е много порочен избор, и че има друг избор, който носи в себе си почтеност, заряд и енерегия, и усещане за бъдеще. Да направим този съзнателен и силен избор, който поне ще ни даде усещането и спокойствието, че сме гласували за Родината“, посочи Румен Петков.  \r\nТой добави, че от коалицията водят битка за силна и уважавана България в достойна Европа. Петков обясни, че „Коалиция за България“ е формат със стратегическа перспектива във времето, формат, който съдържа духа на диалога, на равнопоставеността, на взаимното уважение и на стремежа за почетност с обществото. Петков отбеляза, че тяхната битка е за енергийна справедливост - прекратяване на договора за „Марица 1“ и „Марица 3“ и за пряка доставка на руска газ за Европа. „Другата ни голяма битка е за мир. България трябва да каже категорично, че на наша територия няма да се разполагат нови военни контингенти, нито ядрено оръжие, защото това ни превръща в мишена. Казваме и не на двойните стандарти. Те отвращават, раждат извратени организации с фашизоидна основа“, коментира Румен Петков. \r\nИвелина ИВАНОВА", "date": "2019.05.13", "title": "Европейски избори 2019: Румен Петков, АБВ: Горди сме с листата на „Коалиция за България“ за евроизборите на 26 май и с интелектуалния потенциал, който предлагаме"}
{"url": "http://www.focus-news.net/news/2019/05/13/2657434/plovdiv-do-20-may-se-priemat-predlozheniya-za-natsionalnata-nagrada-hristo-g-danov-za-prinos-v-balgarskata-knizhovna-kultura.html", "text": "До 20 май се приемат предложения за Националната награда „Христо Г. Данов“ за принос в българската книжовна култура през предходната година. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Националната награда „Христо Г. Данов” за принос в българската книжовна култура е учредена през 1999 година от Министерството на културата, Националния център за книгата и Община Пловдив във връзка с провеждането на “Европейски месец на културата”. Oтличията по традиция се връчват на тържествена церемония в Стария Пловдив в къщата музей на Хр. Г. Данов. Националната награда се присъжда по случай 24 май – Денят на славянската писменост и българската просвета и култура. Журито, което ще оценява постъпилите предложения се състои от представители на организаторите – Министерство на културата и Община Пловдив, както и от специалисти в областта на книгата и литературата. \r\nПрестижната награда се присъжда ежегодно за принос в националната книжовна култура през едногодишния период от последното й връчване. Насочена е към всички творци, свързани със създаването и популяризирането на книгата – автори, преводачи, издатели, художници, критици, библиотечни дейци, книгоразпространители. Неин обект са всички жанрове в областта на литературата – художествена литература, хуманитаристика, литература за деца, електронно издаване и нови технологии. Номинираните и наградените се определят на конкурсен принцип от жури, определено със заповед на министъра на културата. Наградата представлява малка пластика, диплом и парична сума. Носителят на наградата за цялостен принос в националната книжовна култура се определя от министъра на културата. \r\nОфициалното връчване на наградата през настоящата година е на 14 юни в рамките на инициативата „Пловдив чете”.", "date": "2019.05.13", "title": "Пловдив: До 20 май се приемат предложения за Националната награда „Христо Г. Данов“ за принос в българската книжовна култура"}
{"url": "http://www.focus-news.net/news/2019/05/13/2657433/ria-novosti-donald-tramp-ima-namerenie-da-se-sreshtne-s-prezidentite-na-rusiya-i-kitay-na-sreshtata-na-g-20-v-osaka.html", "text": "Президентът на САЩ Доналд Тръмп има намерение да се срещне с руския президент Владимир Путин на срещата на Г-20 в Япония, предаде  РИА Новости .  \r\nДържавният глава на САЩ има намерение да разговаря и с китайския президент Си Дзинпин на срещата в Осака. \r\n„Президентът Доналд Тръмп заяви, че ще се срещне с президента на Русия Путин и с китайския президент Си Дзинпин на срещата на Г-20 в Япония“, съобщиха от пресслужбата на Белия дом.  \r\nСрещата на Г-20 ще се състои на 28-29 юни в Осака. Това ще бъде първият подобен форум в Япония, допълва агенцията.   Светлин Божков", "date": "2019.05.13", "title": "РИА Новости: Доналд Тръмп има намерение да се срещне с президентите на Русия и Китай на срещата на Г-20 в Осака"}
{"url": "http://www.focus-news.net/news/2019/05/13/2657438/kyustendil-fotodokumentalnata-izlozhba-pogromat-v-bosilegradsko-15-16-may-1917-g-shte-bade-predstavena-v-grada-na-16-may.html", "text": "Фотодокументалната изложба „Погромът в Босилеградско 15-16 май 1917 г.“ ще бъде представена в Кюстендил. Това съобщи за  Радио „Фокус” – Кюстендил  авторът на изложбата доцент д-р Ангел Джонев. Историкът е автор и на книга със същото заглавие. Изложбата ще бъде представена на 16 май, от 17.00 часа, в Общинския драматичен театър. Организатори на събитието са Македонският научен институт, Научноинформационна група „Кюстендил”  и Културно-информационен център „Босилеград”.  \r\nНа 15 и 16 май 1917 сръбската паравоенна чета на Коста Печанац нахлува на територията на Царство България и два дни мародерства в Босилеград и околните села. Убити са 35 души, опожарени са 317 жилищни постройки, нанесените вреди са оценени на 1 млн. и 700 хиляди лева. Снимките на опожарения град са направени от известния български учен от Босилеградското краище Йордан Захариев и се съхраняват в Регионалния исторически музей в Кюстендил. \r\nВенцеслав ИЛЧЕВ", "date": "2019.05.13", "title": "Кюстендил: Фотодокументалната изложба „Погромът в Босилеградско 15-16 май 1917 г.“ ще бъде представена в града на 16 май"}
{"url": "http://www.focus-news.net/news/2019/05/13/2657435/dimitar-popov-bdzp-gotse-delchev-v-sabota-shte-se-sastoi-initsiativata-nie-broim-vrabchetata.html", "text": "На 18 май ще се проведе инициативата „Ние, броим врабчетата“. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ (БДЗП) – Гоце Делчев. Той посочи, че от 10.30 в събота участниците в преброяването ще се съберат в село Баничан, където има гнездо с видео-камерата. „Така че всеки, който желае може, да се включи в инициативата „Ние, броим врабчетата“ на 18 май. Времето на самото броене ще е до 12.00 часа на обяд“, уточни Димитър Попов. „Ще наблюдаваме по-тихите и по-спокойните места, които са при малките улички на Баничан. Доста от врабчетата се срещат там, където се отглеждат селскостопански животни, като част от тях живеят на полето, а друга част се придържат до населените места“, отбеляза Попов. По думите, му колкото по-малко е едно населено място, толкова по-голяма е вероятността да се преброят повече врабчета там. \r\nДимитър Попов заяви, че в страна ни са разпостранени четири вида врабчета, като трите най-често срещани врабчета са испанско, полско и домашно. „Четвъртият вид, който се среща в България, е планинското врабче, което живее високо в планината“, каза още Попов.  \r\nТой коментира също, че вече не е на мода обстрелването на врабчета с прашки, но сега съществува проблемът с въздушните пушки и пистолети, които са много разпространени и понякога родителите оставят тези оръжия в ръцете на децата, като по този начин може да пострада дори и човек. Попов отправи апел за упражняване на изключителен контрол от страна на родителите в това отношение. \r\nДенис НИКИФОРОВ", "date": "2019.05.13", "title": "Димитър Попов, БДЗП – Гоце Делчев: В събота ще се състои инициативата „Ние, броим врабчетата“"}
{"url": "http://www.focus-news.net/news/2019/05/13/2657436/tass-kremal-zayavi-che-dosega-nyama-dogovorenost-za-sreshta-mezhdu-putin-i-tramp-v-yaponiya.html", "text": "Вашингтон засега не е проявил инициатива за провеждане на двустранна среща между президентите на Русия и САЩ, Владимир Путин и Доналд Тръмп на срещата на Г-20 в Осака, в края на юни, предаде  ТАСС .  \r\nТова заяви говорителят на руския президент Дмитрий Песков, коментирайки изявлението на американския президент за негови планове да се срещне с Путин в Япония.  \r\n„Засега не е имало никакви инициативи от страна на Вашингтон“, заяви Песков. Говорителят на руския президент заяви, че засега не се води подготовка за среща между двамата държавни глави в Япония.   Светлин Божков", "date": "2019.05.13", "title": "ТАСС: Кремъл заяви, че досега няма договореност за среща между Путин и Тръмп в Япония"}
{"url": "http://www.focus-news.net/news/2019/05/13/2657439/afp-donald-tramp-pozdravi-ungarskiya-premier-viktor-orban-za-rabotata-mu.html", "text": "Президентът на САЩ Доналд Тръмп поздрави унгарския премиер Виктор Орбан за работата му, като заяви, че мерките предприети срещу миграцията пазят страната му „в безопасност“, предаде  AFP .  \r\n„Виктор Орбан свърши огромна работа в много направления“, заяви Тръмп пред репортери, преди срещата му с унгарския премиер в Белия дом.  \r\n„Уважаван е в цяла Европа. Вероятно, подобно на мен, е малко противоречив, но това е добре. Вие свършихте добра работа и запазихте страната си в безопасност“, допълни Тръмп.   Светлин Божков", "date": "2019.05.13", "title": "AFP: Доналд Тръмп поздрави унгарския премиер Виктор Орбан за работата му"}
{"url": "http://www.focus-news.net/news/2019/05/13/2657437/evropeyski-izbori-2019-prof-boyan-durankev-koalitsiya-za-balgariya-imame-planove-ambitsiozni-sme-s-mnogo-has-protiv-statukvoto.html", "text": "Имаме планове, амбициозни сме, с много хъс против статуквото. Това заяви проф. Боян Дуранкев, водач на листата на „Коалиция за България“ за евроизборите на 26 май, по време на среща-дискусия в Шумен, предаде репортер на  Радио „Фокус“-Шумен . Той посочи, че след 30 години преход в икономически план, с оглед на материалното производство, България се намира далеч под нивото от 1990-та година. „Българинът потребява под 60% от плодовете и зеленчуците и под 80% от месото спрямо 90-та година, но имаме повече банки, застрахователни компании, национална и международна лотария. След 30 години преход да се намираме в толкова жалко състояние при толкова пари, хвърлени и усвоени - не ми харесва. 12 години в Еврипейския съюз (ЕС), не ми харесва, защото се усвоява - къщите за гости, апартаментите“, коментира проф. Дуранкев.   \r\n„Българинът първо имаше голяма надежда, после огромна омраза към политиците и към партиите, а сега - пълно безразличие, защото не вярват, че нещата могат да се променят, че могат да дойдат хора, които да променят нещата“, каза още проф. Дуранкев. Според него при добро разходване на средствата без настоящите гигантски кражби за пет години може лесно да се достигне половината от икономическото развитие на ЕС. „Целта е догонващо икономическо развитие, иначе няма спасение. Второ са доходите. Ако от ЕС ни контролират разходването на еврофондовете и обществените поръчки и това се влее в икономиката, опираме до доходите. При такъв икономически растеж от 5-6 до 7% до 2025 година минималната работна заплата може да стане 510 евро, средната работна заплата - 1800-2100 лв, пенсия - малко над 600 лв. Как - много просто, дял в добавената стойност на печалби, заплати и данъци“, отбеляза проф. Дуранкев. Той коментира също мерките, които предлагат от коалицията по отношение на демографската криза, миграцията и др. \r\nИвелина ИВАНОВА", "date": "2019.05.13", "title": "Европейски избори 2019: проф. Боян Дуранкев, „Коалиция за България“: Имаме планове, амбициозни сме, с много хъс против статуквото"}
{"url": "http://www.focus-news.net/news/2019/05/13/2657440/sport-dunav-ruse-pobedi-vitosha-s-10-v-polufinalen-pleyof-za-ostavane-v-parva-liga.html", "text": "Отборът на Дунав Русе победи Витоша с 1:0 като гост, в мач реванш в полуфиналния плейоф за оставане в Първа лига.  \r\nПопадението отбеляза Исмаил Иса в 16-ата минута. Първият мач между двата отбора в Русе завърши при резултат 0:0. \r\nПо този начин Дунав се класира за втория бараж, където ще играе срещу Септември. Витоша ще играе бараж за запазване на мястото си в елита, срещу втория в класирането на Втора лига.", "date": "2019.05.13", "title": "Спорт: Дунав Русе победи Витоша с 1:0 в полуфинален плейоф за оставане в Първа лига"}
{"url": "http://www.focus-news.net/news/2019/05/13/2657442/tass-vlastite-v-44-amerikanski-shtata-sa-podali-isk-sreshtu-20-farmatsevtichni-kompanii.html", "text": "Властите в 44 щата на САЩ са подали антимонополен иск по отношение 20 фармацевтични компании, като ги обвиняват в заговор с цел изкуствено повишаване на цените на повече от 100 лекарства и нелоялна конкуренция на фармацевтичния пазар, предаде  ТАСС , позовавайки се на главния прокурор на щата Кънектикът Уилям Тонг.  \r\n„Аз, в качеството ми на главен прокурор, проучих всичко това и останах поразен от постъпката им. Ние достигнахме до извода, че фармацевтичните компании са били наясно, че постъпват противозаконно. Работата не е там, че те са прекалено големи, за да претърпят провал, работата е там, че на тях просто им е все едно“, заяви Тонг.  \r\nПо неговите думи, искът е бил подаден на 10 май в окръжния съд в Кънектикът. Искът наброява повече от 500 страници. Властите в 44 американски щата настояват провинилите се компании да бъдат глобени и принудени да изплатят компенсации на потърпевшите. Размерът на компенсациите не се съобщава, допълва агенцията.   Светлин Божков", "date": "2019.05.13", "title": "ТАСС: Властите в 44 американски щата са подали иск срещу 20 фармацевтични компании"}
{"url": "http://www.focus-news.net/news/2019/05/13/2657441/ria-novosti-donald-tramp-smyata-che-kitay-prodalzhava-da-e-zainteresovan-ot-targovska-sdelka-sas-sasht.html", "text": "Американският президент Доналд Тръмп заяви, че Китай продължава да е заинтересован от сключване на търговска сделка със САЩ, предаде  РИА Новости .  \r\n„Аз мисля, че Китай иска търговска сделка, защото много компании започнаха да се изтеглят от Китай“, заяви Тръмп.  \r\nАмериканският президент добави, че САЩ са „в добра позиция“, тъй като печелят „огромно количество пари, които влизат в страната“ благодарение на митата. Тръмп отбеляза, че засега не е взел окончателно решение дали ще въведе мита върху стоки от Китай на стойност още 325 милиарда долара.   Светлин Божков", "date": "2019.05.13", "title": "РИА Новости: Доналд Тръмп смята, че Китай продължава да е заинтересован от търговска сделка със САЩ"}
{"url": "http://www.focus-news.net/news/2019/05/13/2657443/tass-prezidentat-na-severna-makedoniya-podcherta-neobhodimostta-ot-pregovori-za-chlenstvo-v-es.html", "text": "Президентът на Северна Македония Стево Пендаровски заяви, че започването на преговори за членство на страната в ЕС е заслужен и необходим процес за ускоряване на реформите, и развитие на политическата култура в страната, предаде  ТАСС . Това е заявил Пендаровски на среща с ръководителя на представителството на ЕС в Скопие Самуел Жбогар. \r\n„Аз очаквам последователност и принципност от страна на лидерите на страните-членки на ЕС относно дадените обещания. Очаквам, че те ще оценят постиженията и ще дадат възможност на Северна Македония да постигне успех по пътя на евроинтеграцията“, заяви Пендаровски.  \r\nДвамата събеседници са се съгласили, че Северна Македония е страна „с функционираща“ демокрация, което е било потвърдено от успешното организиране и провеждане на президентските избори, както и от коректното поведение на опозицията, която е признала резултатите от гласуването и волята на гражданите.   Светлин Божков", "date": "2019.05.13", "title": "ТАСС: Президентът на Северна Македония подчерта необходимостта от преговори за членство в ЕС"}
