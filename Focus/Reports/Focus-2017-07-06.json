{"url": "http://www.focus-news.net/news/2017/07/06/2412841/predstoyashti-mezhdunarodni-sabitiya-za-7-yuli-agentsiya-fokus.html", "text": "Започва срещата на лидерите на Г-20 в Хамбург. Ще се проведе първата среща на американския президент Доналд Тръмп и руския лидер Владимир Путин. Очакват се големи протести срещу глобализацията. \r\n***  Руският опозиционен лидер Алексей Навални ще бъде освободен от затвора, след като прекара 30 дни зад решетките. \r\n***  Следене на развитието на дипломатическата криза около Катар в Персийския залив. \r\n***  Очаква се комитетът за световното наследство на ЮНЕСКО да гласува резолюцията за обявяването на Стария град на Хеброн в окупирания Западен Бряг за защитена зона.", "date": "2017-07-06", "title": "Предстоящи международни събития за 7 юли /Агенция „Фокус“/:"}
{"url": "http://www.focus-news.net/news/2017/07/06/2412842/plovdiv-svetlinno-muzikalnoto-shou-na-peeshtite-fontani-se-provezhda-v-grada.html", "text": "Светлинно-музикалното шоу на Пеещите фонтани в Пловдив е привлекателна атракция за жителите и гостите на града. Това съобщиха за Радио „Фокус“ – Пловдив от отдел „Връзки с обществеността“ към Общината. От институцията добавиха, че пловдивчани и гостите на града могат да се насладят на спектакъла в дните четвъртък, петък и събота. Той включва пет музикални композиции, които се редуват всяка седмица. Продължителността им е до 25 минути.\r\nПрез летния сезон Пеещите фонтани в Цар-Симеоновата градина започват своята музикална програма от 21.30 часа. През лятото денят е по-голям и поради тази причина стартът на светлинното шоу е изместен в по-късен час. Светлинно-музикалното шоу не e спирало откакто стартира тазгодишния сезон през април, а и след реконструкцията на Цар-Симеоновата градина преди две години. През зимата атракцията се запазва, но само с разноцветно художествено осветление.\r\nТони МИХАЙЛОВ", "date": "2017-07-06", "title": "Пловдив: Светлинно-музикалното шоу на Пеещите фонтани се провежда в града"}
{"url": "http://www.focus-news.net/news/2017/07/06/2412843/shumen-leten-praznik-na-pchelarite-shte-se-provede-v-nch-napredak-1869.html", "text": "Летен празник на пчеларите ще се проведе в НЧ „Напредък - 1869“ в Шумен. Това съобщи за Радио „Фокус“ - Шумен Надя Раденкова, секретар на читалището. Проявата, в чест на Св. Прокопий, който Православната църка отбелязва на 8 юли, се организира вече за осма година, съвместно с областната организация на Съюза на българските пчелари. В народните представи светецът е покровител на пчеларите. Ще бъде организирано изложение базар на мед и пчелни продукти, като своята продукция ще представят пчелари от региона. В концертната програма ще участват ВГ „Медени гласове“ и Руски клуб „Славяни“, които ще разкажат повече за Празника на верността и любовта, който рускоговорящите народи празнуват на 8 юли. Летният празник на пчеларите ще се проведе от 15.00 часа на 7 юли.\r\nИвелина ИВАНОВА", "date": "2017-07-06", "title": "Шумен: Летен празник на пчеларите ще се проведе в НЧ „Напредък - 1869“"}
{"url": "http://www.focus-news.net/news/2017/07/06/2412846/darzhavniyat-glava-rumen-radev-obsadi-migratsionnata-kriza-v-evropa-s-ungarskiya-si-kolega-prezidenta-yanosh-ader.html", "text": "Унгария е близък приятел и важен партньор на България, като двете страни успяха да изградят отлично сътрудничество във всички сфери на двустранните си отношения, а също и по линия на дневния ред на Европейския съюз. Това заяви държавният глава Румен Радев на среща във Варшава с унгарския си колега президента Янош Адер във Варшава, съобщиха от прессекретариата на държавния глава.\r\nПредизвикателствата, свързани с миграционната  криза и необходимостта от ефективна обща европейска политика в тази сфера, бяха водещ акцент по време на разговора на президентите Румен Радев и Янош Адер. \r\nПрезидентът Адер потвърди пред българския държавен глава подкрепата на Унгария за присъединяването на страната ни към Шенгенското пространство. „България полага последователни усилия за стриктен контрол и защита на външните граници на ЕС“, подчерта президентът Румен Радев. \"Балканският маршрут не бива да остава в сянката на Средиземноморския. България е особено застрашена, защото се намира на първа линия\", заяви още на срещата българският държавен глава.", "date": "2017-07-06", "title": "Държавният глава Румен Радев обсъди миграционната криза в Европа с унгарския си колега президента Янош Адер"}
{"url": "http://www.focus-news.net/news/2017/07/06/2412850/kyustendil-21-kilograma-zamrazena-riba-e-spryana-ot-prodazhba-v-targovski-obekt-v-grada-zaradi-neizvesten-proizhod.html", "text": "21 килограма замразена риба е спряна от продажба в търговски обект в града. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите ѝ рибата е открита, след извършване на традиционните проверки от страна на нейните колеги в търговската мрежа. „Касае се за 21 кг замразена риба, която е с неизвестен произход и липсва идентификация. След като операторът е започнал действия по разфасоване вътре в обекта, той не е пренесъл информацията на големия кашон върху тези малки разфасовки, което вече прави невъзможно извършване на проследимост на този продукт по време на инспекция”, каза д-р Велка Войнова. По думите ѝ една малка част от рибата е рибата е била и с изтекъл срок на трайност. В рамките на проверките на инспекторите са бракувани 1 кг карначета и 2 кг набор за кости.\r\nВенцеслав ИЛЧЕВ", "date": "2017-07-06", "title": "Кюстендил: 21 килограма замразена риба е спряна от продажба в търговски обект в града заради неизвестен произход"}
{"url": "http://www.focus-news.net/news/2017/07/06/2412849/pazardzhik-elektrorazpredelitelnoto-druzhestvo-v-regiona-savetva-grazhdanite-da-izklyuchvat-vsichki-elektrouredi-po-vreme-na-vakantsiyata-si.html", "text": "Електроразпределителното дружество в Пазарджик предоставя на своите абонати полезни съвети за летния сезон, съобщи за Радио „Фокус“ – Пазарджик Крум Косев от електрическата компания. Практичните насоки са свързани с ползването на електродомакинските уреди и ел. инсталациите в жилищата. „Препоръчваме на нашите абонати да изключват всички електроуреди, докато отсъстват от домовете си. Така ще спестят разходи по електричеството и ще избегнат неприятни инциденти с техниката. Добре е да бъдат изключвани от щепсела уреди като телевизор, аудио-уредба и монитор, защото и в режим на stand-by те ще продължат да консумират електроенергия. Електроуредите, които са в режим stand-by, трябва да се оставят включени само при необходимост“, уточни Косев. Той допълни, че е важно външни хора да нямат достъп до контакти, които са част от електроинсталацията на дадено домакинство. Сред съветите са и хората да записват  показанията на електромера си преди да заминат на почивка и да сравнят данните при завръщането си. За сигнали за злоупотреби могат да се подават сигнали на денонощния телефон 0700 1 0007.\r\nАлбена ЖИЛЕКОВА", "date": "2017-07-06", "title": "Пазарджик: Електроразпределителното дружество в региона съветва гражданите да изключват всички електроуреди по време на ваканцията си"}
{"url": "http://www.focus-news.net/news/2017/07/06/2412848/stara-zagora-mladezhi-s-uvrezhdaniya-ot-semeynite-kashtichki-v-kazanlak-posetiha-torino-italiya-kato-chast-ot-proekta-da-napusnesh-gnezdoto.html", "text": "Младежи с увреждания от семейните къщички в Казанлък, които управлява фондация „Сийдър“, посетиха Торино, Италия, където в рамките на десет дни прекараха заедно с италиански и френски младежи, като част от проекта „Да напуснеш гнездото“. Това каза за Радио „Фокус“ Александра Попова от Фондация „Сийдър“. Тя поясни, че основната цел на проекта е да насърчи обмена и социалното включване на младите хора с увреждания, както и да им даде възможност да бъдат по-самостоятелни и сигурни в себе си и уменията си.\r\nВ рамките на обмена с младежите са реализирани редица групови занимания по теми като \"Управление на дома\", \"Мобилност на територията\", \"Храни и готвене\", „Да отлетиш от гнездото\". „Докато бяха в Торино, те посетиха дидактична ферма за животни и много забележителности. Включиха се в състезание по ориентиране в града, в направата на сладолед и във футболно първенство заедно с представителите на другите две организации“, каза Попова. Организирани са тематични вечери за всяка една от държавите – участнички с традиционна храна, музика и танци. \r\nСлавяна ГАЙДАРОВА", "date": "2017-07-06", "title": "Стара Загора: Младежи с увреждания от семейните къщички в Казанлък посетиха Торино, Италия, като част от проекта „Да напуснеш гнездото“"}
{"url": "http://www.focus-news.net/news/2017/07/06/2412851/varna-sotsialnite-uslugi-predlagani-ot-obshtnostniya-tsentar-vav-valchi-dol-obhvashtat-golyama-chast-ot-semeystvata-i-tehnite-detsa-v-risk.html", "text": "С реализиране на проект „Подкрепи ме, за да успея” вече една година Общностен център - Вълчи дол успешно съчетава и предоставя комплекс от качествени и достъпни здравни, образователни и социални услуги, отговарящи на потребностите на децата в стимулираща семейна и социална среда. Това съобщиха за Радио „Фокус“ – Варна от Община Вълчи дол. Специалистите, работещи в Общностен център, разработиха предоставяните социални услуги, които значително подобриха социалното положение на децата и лицата по проекта. Наблюдава се огромен напредък сред семействата и техните деца в риск. До голяма степен е преодоляна тяхната изолация, като им е предоставена възможност за равноправен достъп до всички обществени блага. Към момента социалните услуги, предлагани от Общностен център, обхващат голяма част от семействата и техните деца в риск. Всички населени места от територията на община Вълчи дол се посещават ежемесечно от мобилните групи. Сключените договори по дейности на проекта към момента са за ранна интервенция на уврежданията – 34, за семейно консултиране и подкрепа – със 128 семейства, като са обхванати общо 182 деца. За подобряване на достъпа до здравеопазването са сключени 202 договора, за индивидуална подкрепа – 8. За лятно училище им сключени общо 45 договора, като има готовност от 15 юли да бъдат сключени още 15.\r\nМарияна ВАЛЕНТИНОВА", "date": "2017-07-06", "title": "Варна: Социалните услуги, предлагани от Общностния център във Вълчи дол, обхващат голяма част от семействата и техните деца в риск"}
{"url": "http://www.focus-news.net/news/2017/07/06/2412854/hristina-georgieva-opitna-stantsiya-po-polivno-zemedelie-pazardzhik-malko-po-niski-shte-sa-dobivite-pri-zarneno-zhitnite-kulturi-tazi-godina.html", "text": "Тази година не е много благосклонна към житните култури, както се очакваше. Това каза за Радио „Фокус” – Пазарджик Христина Георгиева, директор на Опитната станция по поливно земеделие в Пазарджик. „Имаме отражение на резките промени в температурите, каквито наблюдавахме и през последните дни, но и есенната подготовка на почвата закъсня. Братимостта беше по-слаба и добивите от зърнените култури са малко по-ниски, отколкото се очакваше. И тези резултати са въпреки факта, че тази година няма ръжди и фатални заболявания върху флаговия лист на житните”, добави Георгиева. Според нея нещата за зърнените култури вървят добре. „Сега времето е много благоприятно за жътва. В равнинната част на Пазарджишко почти приключи жътвата на ечемика. Вероятно в по-хълмистата част има все още някъде да се жъне, но се влиза вече масово в пшеницата. Това важи за някои по-ранни сортове, които по-рано са узрели. В момента се жъне усилено пшеницата. Добивите са добри, но все още не може да се каже колко килограма ще добият стопаните от декар, защото много бързо се променят нещата в зависимост от атмосферните условия”, коментира специалистът. По думите ѝ бързото преминаване на пшеницата от една фаза в друга е довело до по-ниска абсолютна маса на зърното. Според нея това е в резултат на засушаването, съчетано с високи температурни суми. „През Пазарджишки регион премина така нареченият суховей, който се очакваше от производителите. Той допринесе за по-бързото развитие на насажденията. Там, където локално паднаха дъждове, картината е по-различна, но тези площи не са много в Пазарджишко. В региона повечето площи са със сух режим”, поясни експертът. „От друга страна високите температури ускориха жътвата, която малко закъсняваше в областта. Сега вече всичко е в пълна зрелост и дейностите вървят в нормални срокове”, каза още Георгиева.\r\nТеодора ДИМИТРОВА", "date": "2017-07-06", "title": "Христина Георгиева, Опитна станция по поливно земеделие - Пазарджик: Малко по-ниски ще са добивите при зърнено-житните култури тази година"}
{"url": "http://www.focus-news.net/news/2017/07/06/2412847/interfaks-sreshtata-na-vladimir-putin-i-donald-tramp-shte-zapochne-v-petak-v-17-ch-i-shte-prodalzhi-okolo-chas.html", "text": "Срещата между президента на Русия Владимир Путин и лидера на САЩ Доналд Тръмп ще се проведе в кулоарите на Г-20 в Хамбург в петък вечерта, предава Интерфакс.\r\nСпоред графика разговорите ще започнат в 17 ч. (българско време) и е предвидено да продължат около един час. \r\nПо-рано беше съобщено, че по време на първата лична среща между двамата държавни глава ще бъдат обсъдени редица въпроси, включително ситуацията в Сирия и Украйна.   Мария Динкова", "date": "2017-07-06", "title": "Интерфакс: Срещата на Владимир Путин и Доналд Тръмп ще започне в петък в 17 ч. и ще продължи около час"}
{"url": "http://www.focus-news.net/news/2017/07/06/2412855/sport-balgariya-zagubi-ot-germaniya-s-03-v-mach-ot-evropeyskoto-parvenstvo-po-futbol-za-yunoshi-do-19-g.html", "text": "България загуби от Германия с 0:3 в мач от Европейското първенство по футбол за юноши до 19 г. Срещата се проведе в грузинския град Гори.  Резултатът беше открит още в 9-та минута от Етиен Аменидо. Гюлхан Гюл отбеляза второто точно попадение от дузпа в 19-та минута. За победата на германците допринесе и Сидни Фрийде в 54-та минута на двубоя. \r\nСлед този мач България остава на последно място в група „Б“.", "date": "2017-07-06", "title": "Спорт: България загуби от Германия с 0:3 в мач от Европейското първенство по футбол за юноши до 19 г."}
{"url": "http://www.focus-news.net/news/2017/07/06/2412565/denyat-6-yuli-v-svetovnata-istoriya.html", "text": "Световен ден на целувката (от 1988 г.) През 1988 - голям пожар отнема живота на десетки работници на най-старата британска нефтена платформа в Северно море \"Пайпър Алфа\". 1978 – във Великобритания при пожар във влак загиват 11 души, а са ранени няколко десетки. Пожарът пламва в спално купе и много от пътниците не успяват да излязат от влака заради заключените врати.\r\nПрез 1973 г. английската група „Куин” издава първия си сингъл. 1928 г. – на екран излиза първият напълно озвучен филм „Светлините на Ню Йорк”.\r\n1919 - Английски самолет Р-34 извършва първия полет през Атлантическия океан и каца успешно в Ню Йорк. 1809 – Наполеон І разгромява австрийската армия. 1415 г. – в Бохемия на клада е изгорен религиозният реформатор Ян Хус. На 6 юли са родени: Далай Лама, Силвестър Сталоун, Джордж Буш, Бил Хейли, Войчех Ярузелски. На тази дата умират: Олга Скобелева, Уилям Фокнър, Ги дьо Мопасан.\r\n2015 г.\r\nИракски изтребител Су-25 погрешно изпусна бомба в Багдад и убива 12 цивилни, като ранява още 25 човека.\r\n2012 г.\r\nПарламентът на Румъния гласува за импийчмънта на президента Траян Басеску.\r\n2011 г.\r\nПо време на Революцията на социалните медии в Беларусия властите задържат над 400 човека във връзка с последните публични мълчаливи протести срещу тоталитарната форма на държавно управление.\r\n1997 г.\r\nМарсоходът \"Съджърнър\" започва да изследва Червената Планета. За първи път апарат, създаден от човека, се придвижва по повърхността на чужда планета. \"Съджърнър\" е малък робот, с размера на кутия за хляб, и тежи 10 килограма. Движи се на 6 колела, всяко от които може да се върти независимо от останалите, за да може роботът да се справя с неравния марсиански терен.\r\nПовечето от енергията е доставяна от слънчеви панели на покрива, но има и резервни батерии.\r\nРоботът е управляван дистанционно от Калифорния, отдалечена на милиони километри.\r\nСондата Патфайндър, която носи марсохода, има почти съвършено приземяване на 4 юли 1997 г. в Ares Vallis, древен канал на Марс, който е възможно някога да е бил пълен с вода.\r\nПървото отчитане, което е изпратено, е това за температурата – минус 93 градуса по Целзий. Сондата също така изпраща впечатляващи снимки на обрулената, обсипана с камъни повърхност. Те показват мощни прашни бури в розовото марсианско небе, една от които бушува на около 950 километра от мястото на кацане.\r\nМисията е следена по Интернет от милиони хора.\r\n1992 г.\r\nФренското правителство мобилизира армията и полицията, за да се справи с една от най-големите стачки в новата си история. Целта е - да бъдат премахнати камионите, блокиращи основните национални пътища. През предишните осем дни шофьори на камиони сериозно смущават трафика, задържайки доставки на стоки и отиващи на почивка хора, докато протестират срещу новите закони за шофьорските книжки.\r\nНай-драматичната конфронтация е на магистрала А1 южно от Лил по пътя за Париж, където телефонните връзки и радиостанциите на шофьорите биват заглушени от полицията.\r\nПетстотин служители, тренирани за справяне с метежи, подкрепени от хеликоптери, бронирани коли и танк, за четири часа разпръскват 150-те превозни средства, блокирали пътя. За броени часове по-малки групи камиони се скупчват отново и шофьорите налагат придвижване с два километра в час, преди трафикът да успее отново да се върне към нормалното си състояние. Други два големи протеста успешно са разпръснати близо до Лион и южно от Арл, както и няколко по-малки барикади. Въпреки това 1000 камиона продължават да заобикалят Тулуза и около 150 други блокади остават по пътищата и магистралите. Към края на деня допълнителни 50 блокади се появяват. Шофьорите на камионите се радват на голяма подкрепа от страна на населението.\r\nТъй като запасите от петрол и храна в градовете намаляват, основната организация на френските работодатели предупреждава за икономическата цена на кризата.\r\n1988 г.\r\nГолям пожар отнема живота на десетки работници на най-старата нефтена платформа в Северно море \"Пайпър Алфа\". Пожарът започва след експлозии от сондажната платформа \"Пайпър Алфа\", намираща се на 193 км от брега на Шотландия. Хеликоптери и кораби са изпратени, за да спасят петролните работници, в операция, координирана от Абърдинската брегова охрана. Пилотите докладват, че са видели “огнен ад” с височина до 107 метра и една разкъсана на парчета платформа. Приблизително 225 души са работели на платформата, собственост на Оксидентъл Ойл.\r\nОцелелите са спасени с хеликоптери и са закарани в Абърдинсата Кралска Болница, някои – сериозно ранени. Повечето от спасените се избавят, като се спускат по тръби надолу или скачат от стотици метри височина в морето, покрито с горящ петрол.\r\nПлатформата Пайпър Алфа е най-голямата и стара платформа в петролното поле в Северно море. Две седмици по-рано е инспектирана, но седмица по-късно има малък пожар.\r\nСлед като сондирането в Северно море започва през `70-те години на миналия век, са отчетени 300 смъртни случая на 123-те британски нефтени инсталации, често при инциденти, причинени от лошото време.\r\n1978 г.\r\nЕдинадесет души загиват, 17 са ранени, при пожар във влак, пътуващ от Пензънс до Падингтън, Великобритания. Пожарът е започнал вследствие на забравена цигара или електрическа повреда близо до някой от началните вагони втора класа. Това е най-тежкият железопътен инцидент във Великобритания дотогава от ноември 1967, когато 49 души умират при дерайлиране в Хидър Грийн, южен Лондон.\r\nПожарникарите пристигат след 4 минути, но работата им е затруднена от заключени вътрешни и външни врати.\r\nГлавният управител на британските железници Уилям Брадшоу потвърждава, че е стандартна практика да се заключват вратите между отделенията, но не и външните врати по време на движение.\r\nСпоред него много пътници предпочитали да заключват вратите на купетата си от съображения за сигурност, докато спят.\r\nМестни жители от Феъруотър Клоуз в Таунтън излизат да помагат на оцелелите от влака, като им предоставят подслон. Ранените са закарани в болница в Таунтън. Всичките мъртви или ранени са от първите два от общо 12 вагона. Повечето от телата са намерени в спалните отделения и всички жертви, с изключение на една, са от Великобритания. Съдебни лекари обявяват, че причина за смъртта е по-скоро задушаване отколкото изгаряния.\r\n1976 г.\r\nНа въоръжение в съветската армия е приет танк Т-80.\r\n1973 г.\r\nАнглийската група “Queen” издава първия си сингъл – “Keep Yourself Alive”.\r\nГрупата се формира през 1971 г. в Лондон. През 1973 г. подписва договор със звукозаписната компания “Trident and EMI” и издава първия си албум. През 1975 г. “Queen” прави турне в САЩ. Членове на групата са Брайан Мей (китарист), Роджър Тайлър (барабанист), Джон Дийкън (басист) и Фреди Меркюри (псевдоним на Фреди Булсара).\r\n1964 г.\r\nМалауи се превръща в напълно независим член на Британската общност, а две години по-късно приема републиканска конституция, като се превръща в самостоятелна държава със своя първи президент д-р Банда.\r\nМалауи е държава без излаз на море в Източна Африка със столица Лилонгуе.\r\nТериторията на държавата е 118 484 кв. км.\r\nПрез 1891 г. британското правителство обявява протекторат над областта, известна като Ниасаленд. Политическата борба срещу британската власт в Ниасаленд стига връх с бунта от 1915 г., воден от Джон Чилембуе, считан за бащата на национализма в Малауи. Въпреки неуспеха, негативните настроения срещу Великобритания остават, като през 1944 г. се основава Конгресна Партия на Малауи, под ръководството на Хестингс Камазу Банда, организация, която е създадена, за да мобилизира борбата за правата на африканското население и в крайна сметка да извоюва независимостта.\r\nПрез 1953 г. Федерацията на Родезия и Ниасаленд се сформира въпреки африканското противопоставяне. Този акт означава, че британското правителство прехвърля отговорностите на протектората върху Ниасаленд в ръцете на белите заселници от Южна Родезия. Африканската съпротива обаче принуждава започването на преговори за независимост в Ланкастър Хаус, Лондон, през юли 1960 г., след които е разрешено учредително събрание. На 6 юли 1964 г. Ниасаленд става независима държава.\r\n1950 г.\r\nОпределена е границата между Полша и ГДР по река Одер. ФРГ я признава през 1970 г.\r\n1950 г.\r\nАмериканският Комитет на началник-щабовете дава разрешение за реализиране на операция за откриване и прехвърляне на най-ценните германски специалисти и тяхната документация.\r\n1940 г.\r\nФренският военен съд в Тулуза задочно осъжда на четири години затвор лидера на Съпротивата генерал Шарл де Гол.\r\nШарл Мари дьо Гол е роден на 22 ноември 1890 г. Той е президент на Франция от 1959 до 1969 г., председател е на Временното правителство (1944 г.-1946 г.), министър-председател (юни-декември 1958 г.). Участва като офицер в Първата световна война. Във Втората световна война е бригаден генерал в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза през 1962 г. През 1969 г. подава оставка след референдум, гласувал недоверие към реформите на Дьо Гол. Пише трудове по въпроси на политиката, военната стратегия и мемоари.\r\n1928 г.\r\nИзлиза на екран първият напълно озвучен филм - “Светлините на Ню Йорк”. Това е първият филм определящ криминалния жанр. Филмът е заснет за една седмица с бюджет от $75 000, а режисьор е Браян Фой. Приходите от продукцията са над $ 2 000 000.\r\n1919 г.\r\nАнглийски дирижабъл Р-34 извършва първия полет през Атлантическия океан и каца успешно в Ню Йорк. Дирижабълът Р-34 е построен от Уилям Биърдмор и прави първия си полет на 14 март 1919 г. Първият продължителен полет на самолета е 56-часово пътуване над Балтийско море от 17 до 20 юни същата година. Тогава се взима решението за провеждането на първия полет с връщане на Атлантика със самолета, пилотиран от майор Джордж Скот. Тъй като Р-34 никога не е предвиждан за пътнически самолет, се налага да се опънат хамаци за спане в коридора на кила. Готвенето се осъществява върху тръба от двигателя, служеща за изхвърляне на изгорелите газове.\r\nОтлитайки от Великобритания на 2 юли 1919 г., самолетът пристига в Миеола, Лонг Айлънд, САЩ, на 6 юли, след 108-часов полет и практически изпразнен резервоар. Тъй като екипажът няма опит с приземяването на големи машини, майор Причард скача с парашут, което го превръща в първия европеец, стъпил на американска земя от въздуха. Полетът е първото пресичане на Атлантика от изток на запад, а две седмици по-рано е направено първото прекосяване в обратната посока от Алкок и Браун.\r\nВръщането до Пулхам Маркет в Норфолк трае от 10 до 13 юли и е с продължителност 75 часа.\r\n1885 г.\r\nФренският учен Луи Пастьор провежда успешни изпитания на създадената от него ваксина против бяс. Първият му пациент е момче, ухапано от бясно куче. По-късно Луи Пастьор става директор на основания във Франция Институт \"Пастьор\".\r\n1880 г.\r\nРуският офицер Алексей Узатис убива графиня Олга Скобелева (1823 - 1880), майка на генерал Михаил Дмитриевич Скобелев, известна с благотворителната си дейност по време на Руско-турската война и след нея. През Руско-турската освободителна война (1877 - 1878) Олга Скобелева оглавява Балканския отдел на Руския червен кръст. Събира помощи за останали без покрив и храна българи. В Пловдив развива благотворителна дейност. Дарява на сиропиталището в града 20 000 златни рубли. Майката на генерала обикаля из Южна България, образува благотворителни дружества, заема се с уреждането на нови сиропиталища. По време на пътуванията си е придружавна от капитан Узатис, който пристига в Пловдив през 1879 г. и е назначен първо за инструктор в Източнорумелийската милиция. Той е под закрилата на семейство Скобелеви, които се грижат за образованието му. Става офицер, а след това и командир на сапьорска рота в Пловдив, а през лятото на 1879 г. капитанът поема строителството на нови казарми в местността Гладно поле.\r\nВ началото на юли 1880 г. Олга Скобелева се готви да замине за Чирпан, където възнамерява да купи чифлик, в който да направи приют за сираци по европейски образец. Тя трябвало да носи 20 000 златни рубли за покупката. На 6 юли 1880 г. майката на генерала отпътува, придружена от прислужницата си, адютанта и файтонджията. На шест километра от Пловдив на пътя ги пресрещат Алексей Узатис и още двама негови приятели. С намерение да откраднат парите, Алексей Узатис убива Олга Скобелева, но не успява да открие сумата. Когато новината за убийството стига до Пловдив, войската веднага е вдигната на крак и след по-малко от час убийците са обсадени. Узатис се прострелва в главата. Признателните пловдивчани издигат скромен паметник на графиня Олга Скобелева на мястото на смъртта й, който е запазен и до днес.\r\n1809 г.\r\nНаполеон І разгромява австрийската армия в сражението при Ваграм.\r\nВаграм е село в Австрия, на 16 км. североизточно от Виена. На 5 и 6 юли 1809 г. в района на Ваграм по време на Австрийско-френската война (1809 г.) става решаващото сражение между френската армия на Наполеон I и австрийската армия на ерцхерцог Карл. Чрез умело построяване на войските на бойното поле и маневриране, Наполеон отразява атаките на австрийците и за кратко време ги разгромява. След сражението е сключен Шьонбрунският мир от 14 юли1809 г.\r\n1770 г.\r\nМежду 5 и 6 юли се води битка между руската флота и османците в района на Чесменския залив (между о. Хиос и малоазийския бряг). Това е най-голямата морска битка по време на Руско-турската война от 1768 г.-1774 г. Отряд от 9 руски кораба, командвани от адмирал Григорий Спиридов и от Фьодор Орлов, унищожава турската флота край черноморската крепост Чесма. Победата позволява на руския флот да блокира Дарданелите и да превземе редица острови от Архипелага. Войната между Русия и Турция се води за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руските войски превземат Азов и гр. Таганрог на брега на Азовско море, заемат Яш, окупират Молдова и част от Влашко. Руския експедиционен корпус в Грузия освобождава Кутаиси и обсажда крепостта Поти. През 1770 г. турският флот е разгромен в Чесменския залив край бреговете на Мала Азия. През 1717 г. руските войски превземат Крим, който окончателно влиза в състава на Руската империя. През 1774 г. руски части преминават Дунав, настъпват в България, обсаждат Русе, Силистра и Шумен и преминават на юг от Стара планина. В кампаниите от 1773-1774 г. се отличава Александър Василиевич Суворов. Войната завършва с Кючюккайнарджанския мирен договор (1774 г.). Договорът изменя съотношението на силите в района на Черно море в полза на Русия, която получава правото да защитава християнското население в Османската империя.\r\n1710 г.\r\nВ Мейсен, Германия, е създадена първата фабрика за порцелан.\r\n1687 г.\r\nИсак Нютон публикува знаменития си труд „Философски принципи на математиката”.\r\n969 г.\r\nАрабските халифи създават нова столица на завоювания Египет – Ел Кахира, сега Кайро.На тази дата са родени:\r\n1946 г.\r\nВ Ню Йорк, САЩ, е роден американският актьор Силвестър Сталоун. \"Запазена марка\" на Сталоун са размазаният му поглед и реч, които са резултат от частичен паралич на лявата страна на лицето му, в резултат от проблеми при раждането. През 1975 г. след мач между Мохамед Али и Чък Уепнър, който предизвиква силни емоции у него, се прибира вкъщи и след три дни излиза с написан сценарий за филма, който го прави звезда – \"Роки\". Филмът има 10 номинации за Оскар, от които печели три, включително за най-добър филм и най-добър актьор. Други успешни негови филми са “Рамбо”, “Катерачът”, “Нощни ястреби”, “Бягство към победа”, “Роки IV”, “Танго и Кеш”, “Такси 3” и др.\r\n1946 г.\r\nРоден е Джордж Буш, президент на САЩ два мандата. Джордж Буш е роден в Ню Хейвън, Кънектикът, израства в Мидланд и Хюстън, Тексас. През 1968 г. получава бакалавърска степен по история от Йейлския Университет, а през 1975 г. - магистърска степен по бизнес администрация от Харвард. Между 1968 г. и 1973 г. е пилот в Тексаския Национален Въздушен Конвой. През 1975 г. започва професионалната си кариера в бизнеса с петрол и газ, която изоставя през 1986 г. През 1988 г. той активно се включва в успешната президентска кампания на баща си и през 1989 г., заедно с група инвеститори, купува професионалния бейзболен отбор Тексас Рейнджърс и е негов управляващ главен съдружник до ноември 1994 г., когато е избран за губернатор на Тексас. През 1998 г. Буш е преизбиран за втори пореден четиригодишен мандат като губернатор на Тексас. През 1999 г. обявява намеренията си да се кандидатира за президент и през март 2000 г. печели първичните избори. На 2 август 2000 г. Джордж Буш и неговия избраник, Ричард Чени, са официално номинирани за президент и вицепрезидент на Съединените Американски Щати на републиканския национален конгрес във Филаделфия. На 20 януари 2001 г. Джордж Буш се заклева като 43-ия президент на САЩ. По-малко от девет месеца след встъпването му в длъжност, се сблъсква с последиците от терористичните атаки в Ню Йорк и Вашингтон на 11 септември 2001 г. Няколко месеца по-късно Буш поставя САЩ начело на глобална кампания срещу тероризма. През ноември 2004 г. Джордж Буш е преизбран за втори мандат.\r\nНа 10 и 11 юни, 2007 година, Джордж Буш прави официално посещение в България. Така той става вторият американски президент след Бил Клинтън, посетил България.\r\n1935 г.\r\nРоден е Далай Лама ХІV - духовен и светски глава на Тибет, лауреат на Нобелова награда за мир за усилията му да получи от Китай по мирен път свобода за родината си. От XVI в. Далай Лама е носител на титлата на първосвещеника на ламаистката църква в Тибет (произходът на института Далай Лама се отнася към началото на XV в.). Далай Лама XIV е обявен за първосвещеник през 1940 г. През 1951 г. сключва споразумение с Китай за мирното освобождаване на Тибет. През 1959 г. емигрира в Индия.\r\n1925 г.\r\nРоден е \"пионерът на рокендрола\" Бил Хейли (1925 - 1981). Истинското му име е Уилям Джон Клифтън Хейли-младши. Бил Хейли е американски музикант, записал на плоча първата песен в рокендрол стил - \"Rock around the clock\". Тя се превръща в символ на рокендрола. Умира на 9 февруари 1981 г.\r\n1923 г.\r\nРоден е Войчех Ярузелски - полски политик, генерал, държавен глава на Полша в периода 1981-1989 г.. Той заема военни и партийни постове в Полската народна република. Войчех Ярузелски е министър на отбраната на Полша. На 13 декември 1981 г. е избран за генерален секретар на ЦК на ПОРП. Ярузелски обявява военно положение в страната, използва армията срещу демонстранти на \"Солидарност\". В началото на 1989 г. пръв от лидерите в Източна Европа обявява свободни избори и разрешава многопартийността. Година по-късно за президент е избран Лех Валенса.\r\n1796 г.\r\nРоден е Николай І Павлович, император на Русия и велик княз на Финландия от 1825 до 1855 и цар на Полша от 1825 до 1831. Той е син на Павел І и наследява по-големия си брат Александър І. Управлението му се характеризира с авторитарност и консерватизъм. Наследен е от сина си Александър ІІ. Николай І умира на 2 март 1855, малко преди падането на Севастопол.\r\n1854 г.\r\nУмира Георг Симон Ом - немски физик, установил през 1826 г. закона за силата на електрическия ток спрямо напрежението съпротивлението, наречен на негово име. Георг Ом е роден през 1787 г. Той работи и в областта на оптиката и акустиката. През 1843 г. доказва, че най-простото слухово усещане се причинява само от хармонични трептения, на които ухото разлага по-сложните звукове (акустичен Омов закон).\r\n1838 г.\r\nРоден е Ватрослав Ягич във Вараджин – филолог славист, член на Югославската Академия на науките от 1866 г., почетен член на БКД от 1884 г., член и на други академии; професор, доктор. Ватрослав Ягич специализира славянска филология във Виенския университет под ръководството на Фр. Миклошич. Организатор е на Югославската АН в Загреб през 1866 г.. Член е на Петербургската АН от 1880 г., на Българската АН и др. Професор е по сравнително езикознание и санскрит в Новорусийския университет в Одеса в периода1872-1874 г., Берлин от 1875 до 1880 г., Петербург от 1880 до 1886 г. и Виена от 1886 до1908 г.. В Берлин започва издаването на сп. “Архив за славянска филология” (“Archiv für slavische Philologie”, от 1875 г.) - най-доброто славистично списание от втората половина на ХIХ в. Издава образцово стари текстове (“Зографско евангелие”, 1879 г.; “Мариинско евангелие”, 1883 г., и др.). Голямо значение имат неговите изследвания в областта на старобългарския език и писменост, палеографията, историята на руския език и старата руска литература, историите на южнославянските литератури, славянски фолклор, сравнителната граматика на славянски езици, историята на славянска филология. Автор е на трудовете “История на възникването на черковнославянския език” (1900 г., на немски език), в който помества резултатите от проучването си на делото на Кирил и Методий, “История на славянската филология” (1910 г.) и др. По негова инициатива през 1903 г. започва издаването на “Енциклопедия на славянската филология” (от 1908 г., незавършена). Създава славистична школа (Б. М. Ляпунов, М. Н. Сперански, В. Облак, М. Решетар, М. Мурко и др.).На тази дата умират:\r\n2011 г. \r\nУмира Робърт Стрейндж Макнамара - президент на компанията „Форд“ (1960), американски министър на отбраната (1961-1968) по време на Карибската криза и Виетнамската война и президент на Световната банка (1968-1981).\r\n2004 г.\r\nУмира Томас Клестил -  австрийски дипломат и политик, президент на Австрия между 1992 и 2004 г.\r\n2000 г.\r\nУмира - Владислав „Владек“ Шпилман (на полски: Władysław Szpilman) е полски пианист, композитор и писател.\r\n1962 г.\r\nУмира Уилям Фокнър - американски белетрист, един от най-значителните творци в американската литература от ХХ в. Фокнър е роден през 1897 г. Създава епически цикъл от произведения, в които прави социално-психологически анализ на американския Юг в периода преди и след Гражданската война. Съчетава реалистичните традиции с нови повествователни техники (\"поток на съзнанието\" и др.). Негови романи са \"Сарторис\", \"Врява и безумство\", \"Светлина през август\", \"Селцето\" и други, повести, разкази. Получава Нобелова награда за литература през 1949 г.\r\n1893 г.\r\nУмира френският писател Анри Рьоне Албер Ги дьо Мопасан (1850 - 1893). Роден е на 5 август 1850 г. в Диеп, Франция. През 1869 г. Мопасан започва да изучава право в Париж, но на 20-годишна възраст се записва доброволец в армията по време на Френско-пруската война. Между 1872 г. и 1880 г. Мопасан работи като чиновник, първо в Министерството на Морските Работи, после в Министерството на Образованието. По-известни творби: “Лоената топка” (1880) “Бел Ами” (1885) и “Пиер и Жан” (1888). Мопасан прави опит за самоубийство на 2 януари 1892 г., когато се опитва да пререже гърлото си. След тази случка, е приет в частен приют за душевно болни на доктор Есприт Бланше в Париж, където умира.\r\n1535 г.\r\nЕкзекутиран е сър Томас Мор (1478 - 1535), бивш лорд-канцлер на Англия и първи министър на английския крал Хенри ІІІ. Томас Мор е обвинен в държавна измяна, след като отказва да се отрече от католицизма и да признае крал Хенри VIII за глава на английската църква. Впоследствие е канонизиран като светец. Томас Мор е роден през 1478 г. Той е английски мислител хуманист, политик. В периода 1529 г. - 1532 г. е лорд-канцлер на Англия. В книгата \"...Утопия\" (1516) излага своя план за идеалното устройство на общество, в което няма частна собственост, трудът е задължение за всеки, а разпределението се извършва според потребностите. По тази причина е приеман за един от основоположниците на утопичния социализъм.\r\n1415 г.\r\nРелигиозният реформатор Ян Хус е изгорен на клада в Бохемия. Ян Хус е роден около 1371 г. Той е чешки национален герой, идеолог на чешката Реформация. Завършва Карловия университет в Прага през 1393 г. През 1409 г. e избран за ректор на Пражкия университет. Дейността на Хус започва в условията на рязко изостряне на социалните и национални противоречия. Отначало тя се проявява в критика на отделни духовници, а впоследствие на цялата система на католицизма. Той призовава за борба с немското влияние в Чехия. В резултат на неговите усилия в периода 1409 - 1412 г. настъпва пълен разрив с Католическата църква, развива се неговото реформационно учение, проникнато от идеите на патриотизма. През 1412 г. е отлъчен от църквата и е принуден да напусне Прага. Прекарва две години в Южна Чехия, където проповядва сред селяните и подлага на критика църковните порядки и несправедливостта на обществения строй. Негови най-важни съчинения са “Постила”, “Тълкуване на десетте Божии заповеди” и др. Те имат огромно значение както за създаването на чешкия книжовен език, така и за развитието на чешката национална литература. През 1414 г. е извикан на църковен събор в Констанц и е хвърлен в тъмница за 7 месеца. На събора не се отказва от идеите си и е изгорен на клада. Смъртта му предизвиква сред чешкия народ широко обществено движение, сложило началото на т. нар. Хуситски войни.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-06", "title": "Денят 6 юли в световната история"}
{"url": "http://www.focus-news.net/news/2017/07/06/2412531/washington-post-chetirima-dushi-sa-zaginali-edin-e-raneni-pri-strelba-v-amerikanskiya-shtat-meyn.html", "text": "Трима души са убити, а четвърти ранени от стрелец, който по-късно е бил фатално прострелян от полицията сутринта в американския щат Мейн, предаде  Washington post.\r\nМалко след като четирите жертви са простреляни, убиецът Каръл Тътъл, съпруг на една от жертвите, е ликвидиран от полицията. Няма пострадали полицаи по време на инцидента. \r\nЗагинали са съпругата на Тътъл, синът му и техен съсед. Раненият е роднина на съпругата. В момента той е в болницата и състоянието му е неизвестно. \r\nПолицията все още не знае какво е предизвикало насилието, но в момента разследва инцидента като убийство по време на домашно насилие.   Виктор Турмаков", "date": "2017-07-06", "title": "Washington post: Четирима души са загинали, един е ранени при стрелба в американския щат Мейн"}
{"url": "http://www.focus-news.net/news/2017/07/06/2412845/prokuraturata-obrazuva-dve-dosadebni-proizvodstva-za-verizhnite-katastrofi-na-trakiya-petima-ot-postradalite-ostavat-s-opasnost-za-zhivota-obzor.html", "text": "Районната прокуратура в Ихтиман образува 2 досъдебни производства за верижните катастрофи, с над 40 автомобила на магистрала „Тракия\".  Започнало е разследване срещу водач, нарушил правилата за движение по пътищата, с което е нанесъл телесна повреда на повече от 1 лица. Изясняването на причините за катастрофите продължава.\r\nПетима от пострадалите в инцидентите са в тежко състояние, съобщиха от болниците „Св. Анна” и „Пирогов”. 80-годишната жена, настанена в „Пирогов\", е с опасност за живота. 2-годишното бебе, което имаше сътресение на мозъка и охлузвания, е в добро състояние, а с него е и 16-годишната му майка, която е без наранявания и е там като придружител. Четирима от пострадалите, настанени в болница „Св. Анна\", са тежко състояние и не може да се изключи опасността за живота им. \r\nМеждувременно от Агенция „Пътна инфраструктура“ (АПИ) предупредиха шофьорите да се движат с повишено внимание и съобразена скорост в участъка от км 45 до км 47 на автомагистрала „Тракия”, където станаха тежките верижни катастрофи, поради намалена видимост от гъста мъгла и задимяване от сметище в района на магистралата.\r\nСтана ясно и, че проверката на качеството на атмосферния въздух на територията на община Ихтиман не е отчела вредни вещества. Предстои резултатите да бъдат анализирани, за да се провери дали има превишение на показателите според екологичното законодателство.Агенция \"Фокус\" припомня, че: в сряда две тежки верижни катастрофи затвориха автомагистрала \"Тракия\" край Ихтиман в двете посоки. В пътния инцидент участваха повече от 40 автомобила, а над 30 души пострадаха. Те бяха извозени с 14 линейки в 5 столични болнични заведения с различни наранявания, като 5-ма са с опасност за живота. Почти през целия ден движението по автомагистрала „Тракия” бе ограничено, а едва след 14 часа бе възстановено напълно. Причините за катастрофите все още се изясняват, но като най-вероятна бе посочена нарушената видимост, заради мъгла в района и задимяване от горящото сметище на град Ихтиман.", "date": "2017-07-06", "title": "Прокуратурата образува две досъдебни производства за верижните катастрофи на „Тракия“, петима от пострадалите остават с опасност за живота (ОБЗОР)"}
{"url": "http://www.focus-news.net/news/2017/07/06/2412505/balgariya-komentari-v-svetovnite-medii-agentsiya-fokus.html", "text": "Партията на Никола Груевски – ВМРО-ДПМНЕ, отново настоя правителството в Скопие да разкрие подробностите около договора за добросъседство с България, който премиерът на Македония Зоран Заев обяви след посещението си в София, съобщава електронното издание „Нова ТВ“.\r\n„Македонският народ има право да знае какви отстъпки е направил Заев, защото експерти от България тълкуват, че с договора се слага край на македонизма, а всички тези атаки не само не само не бяха опровергани, но и бяха посрещнати с мълчание от институциите, оглавявани от СДМС“, се казва в съобщение от ВМРО-ДПМНЕ.\r\nПартията призовава Македонската академия на науките и изкуствата (МАНИ) също да излезе с позиция. Мълчанието от нейна страна по тези толкова важни въпроси отваря място за нови атаки и нови присмех, твърдят от ВМРО-ДПМНЕ.\r\nПартията на бившия премиер Груевски настоя и Министерството на външните работи да реагира, тъй като става дума за репутацията на държавата и на нейните научни институции.\r\n Главната републиканска прокуратура в Одрин заведе наказателно дело в Трети състав на съда за тежки престъпления за незаконно превеждане през границата на общо 57 издирвани „гюленисти” и на техни близки, предаде информационната агенция Догу хабер ажансъ (ДХА). В обвинителният акт в размер на 36 страници фигурират имената на 14 заподозрени, от които 10 са задържани. Останалите четирима ще бъдат съдени задочно, сред които е и българската гражданка Румяна Радославова Мирчева (на 47 години). Прокуратурата иска налагане на наказание лишаване от свобода от 5 до 19 години заради „нелегален трафик на хора; съзнателно оказване на помощ на т.нар. „Терористична организация на гюленистите/Паралелна държавна структура” (ФЕТО/ПДС); покровителство на престъпници; членуване в терористична организация”.\r\nУстановено е, че обвиняемите са вземали до 10 хиляди евро на човек, за да го изведат нелегално от Турция. В рамките на 85 дни – от 18 ноември 2016-та до 10 февруари 2017-та, по незаконен път през турската граница са били прекарани общо 57 лица. От тях 20 лица са заподозрени за членуване във ФЕТО/ПДС, включително 12 – издирвани лица; останалите са техни близки – главно съпруги и деца. Сред избягалите зад граница има прокурори, полицаи, съдии и журналисти. Например, бившият главен републикански прокурор на провинция Мерсин – Айхан Турхан; бившият началник на Отдела за борба с контрабандата и организираната престъпност в дирекцията по сигурността – Мухтерем Чакър; съдиите във ВКС – Халил Ибрахим и Хюсеин Карагьол; съдията във ВАС – Явуз Кабасакал; журналистът от закрития с президентски указ вестник „Заман” – Ибрахим Йозтюрк; учители, лекари и по-нисши полицейски служители.\r\nНа първото съдебно заседание всичките 10 задържани отхвърлиха обвиненията на прокуратурата. Защитната им теза е, че не са знаели принадлежността към ФЕТО/ПДС на изведените зад граница лица. Съдът освободи от ареста петима от обвиняемите. За успелите да избягат четирима обвиняеми е издадена заповед за издирване и залавяне с червена бюлетина на Интерпол. Става въпрос за Вели Йълмаз, Мехмет Али Демирел, Рамис Джемал и Румяна Радославова Мирчева, посочва още ДХА.\r\nХиляди български полицаи, пожарникари и други служители на Министерство на вътрешните работи, се събраха в столицата София, за да настояват за по-високи заплати, по-добри работни условия и нови униформи, предава Reuters .\r\nТова е първият протест в най-бедната европейска страна срещу двумесечното правителство водено от дясноцентристката партия ГЕРБ.\r\nКабинетът на премиера Бойко Борисов заяви, че ще уважи ангажиментите на София за насърчаване на приходите според продуктивността.\r\nВътрешният министър Валентин Радев каза, че заплатите на служителите от Министерството на вътрешните работи няма да се повишат тази година.\r\nБългарският вицепремиер Валери Симеонов заяви, че правителството на България работи над опростяването на визовия режим за гражданите на Русия, предаде Russia Today.\r\n„Поех допълнителни задължения и лично работя по този въпрос, обсъждайки го с посланика на Русия в България Анатолий Макаров“, заяви Симеонов. Той отбеляза, че в момента се разглежда възможността за издаването на руските граждани на електронни визи, започната е подготовка на необходимите изменения в закона за туризма.\r\n„Така се прави, за да бъде тази възможност законодателно предвидена. Основното е тези механизми да не противоречат на европейското законодателство. Ако успеем да въведен електронни визи, това сериозно ще облекчи възможностите за пътешествие в България“, добави Симеонов. Той подчерта, че проектът може да се реализира към началото на новия туристически сезон. \r\nВ България 31 души са ранени при масово пътно-транспортно произшествие. Всички пострадали са хоспитализирани, като четирима от тях са в критично състояние, предаде украинската информационна агенция UBR.ua, позовавайки се на информационна агенция „Фокус“.\r\nНа 5 юли сутринта на АМ „Тракия“ в участъка София-Пазарджик“ на 48 км. от София са се сблъскали повече от 40 автомобили. На място са пристигнали 13 линейки. По предварителни данни причина за произшествието и гъстата дъска. Местните власти проверяват възможността за влошаване на видимостта в резултат от дима от горящото сметище на град Ихтиман.\r\nСърбия е на първо място сред славянските държави по брой регистрирани оръжия, а в Европа – на трето, съобщава белградското издание Blic.\r\nСъгласно информация, разпространена в медиите, 37 на всеки 100 души в Сърбия разполагат със законно оръжие. Сайтът Slavorum, който привежда данните, предупреждава, че те не трябва да се приемат като абсолютни, защото по всяка вероятно в някои държави има лица, които носят оръжия и без лиценз. Налице е и изобилие от нерегистрирани оръжия, което означава, че крайната сметка може да е много по-висока от представеното.\r\nЕто и в кои славянски държави има най-висок процент на регистрирани оръжия (данните са на база сто души)\r\n• Сърбия - 37,8;\r\n• Македония - 24,1;\r\n• Черна гора- 23,1;\r\n• Хърватия - 21,7;\r\n• Босна и Херцеговина - 17,3;\r\n• Чешка република - 16,3;\r\n• Словения - 13,5;\r\n• Руска федерация - 8,9;\r\n• Словакия - 8,3;\r\n• Беларус - 7,3;\r\n• Украйна - 6,6;\r\n• България - 6,2;\r\n• Полша - 1,3.", "date": "2017-07-06", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/07/06/2412498/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Прагматичното сътрудничество между Китай и Германия, е водещ фактор в европейско-китайските отношения, заяви китайският президент Си Дзинпин, предава China Daily.\r\nТова е пример за сътрудничество между две от най-важните икономики в света, смята китайският лидер.\r\nКитайският президент Си Дзинпин е на посещение в Берлин, където пристигна от Москва. Китай вече е най-големият търговски партньор на Федерална република Германия.\r\nСи Дзинпин заяви, че Китай и Германия трябва да изградят инвестиционен климат, който е отворен за всяка от двете страни, и предлага честна конкуренция.\r\n Американският президент Доналд Тръмп проведе телефонен разговор с египетския президент Абдел Фатах Ал Сиси, в който призова да се реши кризата с Катар, предава The Jerusalem Post.\r\nПрезидентът на САЩ и египетският президент обсъдиха и заплахата от Северна Корея, заявиха от Белия дом.\r\nДоналд Тръмп подчерта, че всички страни „трябва да спрат да финансират терорист, и да отрекат екстремистката идеология“.\r\nВ разговора си с египетския президент, Тръмп е заявил, че „всички страни трябва да изпълнят резолюцията на Съвета за сигурност на ООН за Северна Корея, а именно да спрат да приемат севернокорейски гастарбайтери, както и да прекратят икономическата и военна подкрепа за Северна Корея“.\r\nЕдин мъж е загинал, а шест души са изчезнали, включително и деца, след проливните дъждове в западна Япония, предава The Japan Times.\r\nПовече от 60 хиляди жители на префектурите Хирошима и Шимане бяха временно евакуирани.\r\nПоне шест души в префектура Фукуока може да са затрупани под свлачища или отнесени от реки, заявиха от японската полиция.\r\nМинистър-председателят Шинзо Абе инструктира министрите и държавните агенции да овладеят ситуацията. \r\nИзраелският министър-председател Бенямин Нетаняху прие поканата на индийския си колега Нарендра Моди, да посети Ню Делхи, предава The Times of Israel .\r\nДвамата подписаха редица споразумения за сътрудничество в икономиката и борбата срещу тероризма.\r\nПосещението на Нарендра Моди в Израел, е първата визита на индийски премиер в страната.\r\nНай-вероятно Бенямин Нетаняху ще посети Индия към края на 2017 година.\r\n Турската полиция задържа шестима членове на близкоизточната радикална групировка „Ислямска държава“, планирали терористичен атентат срещу „Поход за справедливост“, организиран от най-голямата опозиционна сила в страната - Републиканска народна партия (РНП) на Кемал Кълъчдаролу, съобщава вестник Hurriyet.\r\nПолицията е действала срещу шестима души след получаване на разузнавателна информация от полицейското управление в Кайсери, съгласно която джихадистката групировка ще извърши атака срещу „Поход за справедливост\".\r\nДвама от заподозрените, които са наели черен микробус в Кайсери ден по-рано, са задържани в северозападната провинция Коджаели, през чиято територия преминава маршът. Останалите шестима са задържани в Кайсери.", "date": "2017-07-06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/07/06/2412499/predstoyashti-sabitiya-v-stranata-za-6-yuli-agentsiya-fokus.html", "text": "***\r\nОт 09.00 часа ще се проведе заседание на Народното събрание.\r\n***\r\nОт 10.00 часа по пътя за Кремиковския манастир, министърът на околната среда и водите Нено Димов ще участва в инициативата по освобождаване на птици от Спасителния център за диви животни на Зелени Балкани в Стара Загора.\r\n***\r\nОт 08.00 часа пред главния вход на УМБАЛСМ \"Пирогов\" ще бъде дадена информация за пострадалите при верижната катастрофа на АМ \"Тракия при Ихтиман.\r\n***\r\nОт 09.00 часа пред главния вход на УМБАЛ „Св. Анна\" - София ще бъде дадена информация за пострадалите при верижната катастрофата на АМ „Тракия“ до Ихтиман. \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.00 до 19.00 часа на ул. „Кракра“ 16 ще започне Второто издание на инициативата „Офис на открито“, което ще продължи до 14 юли.\r\n***\r\nОт 09.30 часа 5 състав на СГС ще гледа делото срещу съдия Евелин Драганов (Гл. ІІ НК – престъпление против личността).\r\n***\r\nОт 09.30 часа в Специализирания наказателен съд ще се гледа делото срещу Ценко Ч., Мартин Ч., Иван Т. и др. за образуване и ръководене на организирана престъпна група. \r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа Специализирания наказателен съд ще гледа делото срещу Мартин А., Валентин Я., Валери А. и др. за образуване и ръководене на организирана престъпна група. \r\n***\r\nОт 10.00 часа в сградата на Столична община, холандски експерти ще дискутират с колегите си от СО планирането и изграждането на велосипедна инфраструктура на територията на София.\r\n***\r\nОт 10.00 часа в Kонферентната зала на Софийския университет „Св. Климент Охридски“ ще се проведе кръгла маса на тема: „Демографски тенденции и процеси в България“.\r\n***\r\nВ 11.00 часа в Музея на социалистическото изкуство ще се състои пресконференция, на която ще бъде представен двуезичният каталог на изложбата „Митологеми на героичното“.\r\n***\r\nВ 12.40 часа в заседателна зала на ет. 3 в централната сграда на НСА брифинг ще даде Жан Тод, президент на Международната автомобилна федерация (ФИА), председателят на СБА инж. Емил Панчев и Владимир Илиев, председател на Българската федерация по автомобилен спорт (БФАС).\r\n***\r\nОт 13.00 часа Специализирания наказателен съд ще гледа делото срещу Андреан А., Благо А., Венцислав Ф. и др. за образуване и ръководене на организирана престъпна група. \r\n***\r\nОт 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество.\r\n***\r\nОт 14.00 часа Специализирания наказателен съд ще гледа делото срещу Иван И., Христо Г., Ани С. и др. за образуване и ръководене на организирана престъпна група. \r\n***\r\nОт 14.00 часа Специализирания наказателен съд ще гледа делото срещу Борислав Т., Николай М., Методи Г. и Христо Н. за образуване и ръководене на организирана престъпна група. \r\n***\r\nОт 14.00 часа Специализирания наказателен съд ще гледа делото срещу Димитър Д., Данаил Г., Иван П. и др. за образуване и ръководене на организирана престъпна група. \r\n***\r\nОт 14.00 до 18.00 часа в Арт „Ларго“ ще бъде представена втората част на изложбата „Джаз – Цанко Цанков или един опит за забрана на картини в наши дни”.\r\n***\r\nОт 15.00 часа Специализирания наказателен съд ще гледа делото срещу Красимир М. и Анатоли Т. за образуване и ръководене на организирана престъпна група.\r\n***\r\nОт 15.00 до 17.00 часа в постоянната приемна на БСП – София на ул. „Леге“ №10, общинският съветник Борис Цветков и експертът към постоянната комисия по „Инженерна инфраструктура и енергийно планиране“ на СОС Валентина Узунова ще консултират софиянци по програмата за саниране и енергийна ефектовност.\r\n***\r\nОт 18.00 до 20.00 часа в зала „София” на БЧК ще се проведе Национална конференция на тема „Живот и дело на Васил Левски”.  \r\n***\r\nВ 18.00 часа в Централния военен клуб Съюзът на българските автомобилисти (СБА) ще отпразнува своя 60-годишен юбилей.\r\n***\r\nОт 18.30 часа в Лекционната зала на Енорийския център при храм „Св. св. Кирил и Методий” ще се проведе открита беседа на тема „Астрологията – лъженаука и живот без Бога”.\r\n***\r\nОт 19.00 часа в Борисовата градина, Представителният духов оркестър при академията на МВР ще изнесе концерт.\r\n***\r\nОт 19.00 часа в „Музея за история на София“ ще бъдат представени 18 немски артисти от берлинската артсцена.\r\n***\r\nОт 11.00 часа в зала 501 в УМБАЛ „Св. Марина“ дарители от Младежко сдружение „Вектор“ ще връчат инфузионна помпа за венозни вливания при малки деца за нуждите на Клиниката по педиатрия. \r\n*** \r\nОт 17.30 часа във фоайето на читалището в града журналистът Румен Стоичков ще представи своята трета книга „Някъде там\".\r\n***\r\nОт 10.00 часа в ДГ „Слънце” ще се състои програма „Корени и криле” - детско-ученическа среща по повод предстоящата 140-годишнина от Освобождението на Търново.\r\n***\r\nОт 11.00 часа в пресклуба на БТА ще се състои пресконференция във връзка с подготовката и програмата на рали \"Раховец“.\r\n***\r\nОт 18.00 часа в Художествена галерия „Борис Денев” ще бъде открита изложба – живопис „140 години от Освобождението на Търново”.\r\n***\r\nОт 19.00 часа в парк „Асеневци” ще се състои официалното откриване на джаз-фестивала „Дикси Джаз Фест”. \r\n***\r\nОт 20.00 часа на сцената на „Арт лято”в парк „Асеневци ще бъде представен  моноспектакъл на Стефан Иванов „Моето име”. \r\n***\r\nОт 17.00 часа в Голяма зала на ХГ „Иван Фунев“ в РИМ ще бъде открита изложба-живопис на художника Росен Найденов. \r\n***\r\nОт 10.00 часа в Спортна зала - КК „Албена“ ще бъде открит XIV Eвропейски  шампионат на мажоретния спорт  - Албена – Добрич 2017 / 6 - 9 юли /.\r\n***\r\nВ 11.30 часа кметът на Добрич Йордан Йорданов и партньорите на Общината от американската компания „Есетере“ ЕООД ще посетят Детска млечна кухня. В 14.30 часа ще посетят детската площадка в кв. „Рилци“. \r\n***\r\nОт 18.00 часа в Музея на фотографията и визуалните изкуства ще бъде открита фотографската изложба „Капище“ на Златко Латев .\r\n***\r\nОт 09.00 часа в зала 1 на Апелативен съд Пловдив  ще се гледа делото срещу Любомир Трайков, обвинен в причиняване на смърт на повече от едно лица, при управление на автомобил след употреба на алкохол. \r\n***\r\nОт 09.00 часа в зала 10 на Окръжен съд – Пловдив ще се гледа делото срещу Иванка Ройдова, обвинена в това, че е поръчала убийството на свой родни. \r\n***\r\nОт 10.00 часа в зала 1 на Окръжен съд – Пловдив ще се гледа делото срещу мъж, обвинен в причиняване на смърт по непредпазливост в района на с. Виница, след като е управлявал МПС без свидетелство за правоуправление. \r\n***\r\nОт 16.00 часа в зала 2 на Окръжен съд – Пловдив ще се разгледат жалбите на циганите, обвинени в побой над млади спортисти в Асеновград. \r\n***\r\nОбщинските съветници от ПП ГЕРБ в Пловдив ще проведат приемни с гражданите, както следва: Петър Попов, от 17.30  до 19.00 часа в офиса на ПП ГЕРБ в район „Западен” на ул. „Царевец” № 9; Ясен Михайлов, от 17.30 до 19.00 часа в офиса на ПП ГЕРБ в район „Западен” на ул. „Царевец” № 9.; Гошо Къчков, от 17.30  до 19.00 часа в офиса на ПП ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на ПП ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” № 1А. \r\n***\r\nОт 17.00 часа на игрището в спортния комплекс на Русенски Университет „Ангел Кънчев“ с благотворителна футболна среща ще бъдат отбелязани професионалните празници на служителите от Митница Русе и работещите в структури на МВР в крайдунавския град.  \r\n***\r\nОт 18.00 часа ще бъде отслужена Вечерня в църквата „Св. Неделя”.\r\n***\r\nОт 18.00 часа в експозиционната зала на къща музей „Иван Вазов“ ще се състои музикално-поетичен спектакъл „С Вазов в сърцето”.\r\n***\r\nОт 21.00 часа на стадион „Берое“ ще бъде представена най-популярната опера на Жорж Бизе „Кармен“.", "date": "2017-07-06", "title": "Предстоящи събития в страната за 6 юли (Агенция „Фокус“)"}
{"url": "http://www.focus-news.net/news/2017/07/06/2412874/tass-ministrite-na-vanshnite-raboti-na-egipet-i-rusiya-obsadiha-krizata-s-katar-i-situatsiyata-v-siriya.html", "text": "Министърът на външните работи на Египет Самех Шукри и руският външен министър Сергей Лавров проведоха телефонен разговор в хода, на който обсъдиха конфликта в Сирия и ситуацията в Катар, предава ТАСС .\r\nТова заяви официалният представител на Министерство на външните работи на Египет Абу Зейд.\r\nДвамата са обсъдили срещата на външните министри на Саудитска Арабия, ОАЕ, Бахрейн и Египет. \r\nСергей Лавров потвърди, че „Русия поддържа усилията за противодействие на тероризма на международната сцена, и постоянната готовност към сътрудничество при изкореняването на това явление, както и съхраняването на безопасността и стабилността на арабските страни“. Симеон Миланов", "date": "2017-07-06", "title": "ТАСС: Министрите на външните работи на Египет и Русия обсъдиха кризата с Катар и ситуацията в Сирия"}
{"url": "http://www.focus-news.net/news/2017/07/06/2412500/romania-insider-rumaniya-mozhe-da-izprati-blizo-2800-voynitsi-i-tsivilni-na-misii-v-chuzhbina-prez-2018-godina.html", "text": "Румънският Върховен съвет за национална сигурност увеличи броя на войниците, които страната може да изпраща на чуждестранни мисии през 2018 г., предаде  Romania-Insider.\r\n„Имаме 1793 души, военни и цивилни, които ще могат да участват в чуждестранни мисии от министерството на отбраната и 971 души, военни и цивилни, които могат да участват в чуждестранни мисии от министерството на вътрешните работи“, заяви президентът на Румъния Клаус Йоханис след заседание на съвета. Той уточни, че няма горна граница. \r\n„На практика няма толкова хора наети в момента и най-вероятно няма да има такива и през 2018 г. , но ситуацията се дени от ден на ден и трябва да сме сигурни, че ще имаме достатъчно хора за разполагане, когато сметнем за добре – допълнителен броя хора на тези мисии“, заяви Йоханис. \r\n„Съветът също е установил и броят на военните и цивилните, които могат да бъдат отделени в случай на криза“, посочи румънският президент.  Виктор Турмаков", "date": "2017-07-06", "title": "Romania-Insider: Румъния може да изпрати близо 2800 войници и цивилни на мисии в чужбина през 2018 година"}
{"url": "http://www.focus-news.net/news/2017/07/06/2412852/sem-skara-narodnite-predstaviteli-obzor.html", "text": "Отчетът на Съвета за електронни медии за 2016 г., който бе част от дневния ред на депутатите, предизвика сериозни дебати между ГЕРБ и БСП. Съгласно отчета през 2016 г. медийният регулатор е осъществил общ обем наблюдение на радио и телевизионни програми в размер на 27 378 часа. За гласуването на отчета в зала така и не остана време заради дебатите, чиято тема вместо  дейността на СЕМ за 2016 г., се премести върху скандала между члена на регулатора  Бетина Жотева и журналистът Къдринка Къдринова.\r\nГоворителят на БСП Елена Йончева откри дискусията, като заяви, че СЕМ е загубил обществената си легитимност, защото негов член се е превърнал в „палач на свободата на словото“. Колегата й Александър Симов от БСП посочи, че  аферата „Бетина Жотева“ е най-голямата морална криза, през която СЕМ преминава. Симов коментира, че БСП не е против СЕМ, но иска Бетина Жотева да не е в него. След изказването на депутата, народните представители от парламентарната група на „БСП за България“ скандираха „Оставка\" за Бетина Жотева  като член на регулатора и размаха плакати с нейния лик. \r\nНародният представител от ГЕРБ Тома Биков реагира на това като каза на колегите си, че  с вдигане на табелки, с опошляване и циркаджилък по всяка тема, няма да се покачи авторитетът на СЕМ, нито на електронните медии.   Биков изтълкува думите на Александър Симов, че БСП не е против СЕМ,  и обясни, че колегите му от опозицията искат да сложат техни хора там. „Това искате, да бъдем откровени, обаче не можете, защото загубихте изборите“, каза депутатът от ГЕРБ. \r\nБившият министър на културата и народен представител от ГЕРБ Вежди Рашидов също реагира на проявата с плакатите  от страна на „БСП за България“. Той се обърна към колегата си от БСП Стефан Данаилов с думите: „Стефане, стегни сценария, пада нивото на българския театър. Някой трябва да е много притеснен от този панаир“. Рашидов призова колегите си от БСП, ако нямат сили за плакати, да си поръчат от протестърите. \r\nНа това депутатът от БСП и министър на културата в кабинета на Сергей Станишев Стефан Данаилов отвърна: „Веждичка, другия път ще режисираме двамата с теб нещо по-интересно“. \r\nПо време на дебатите председателят на Народното събрание Димитър Главчев отстрани заместник-председателя на ПГ на „БСП за България\" Драгомир Стойнев от пленарното заседание. В знак на протест парламентарната група на „БСП за България\" напусна залата. Председателят отстрани Стойнев, защото репликираше от място на изказващите се от трибуната. Причина за недоволството на Стойнев бе фактът, че Димитър Главчев отне думата на говорителя на БСП Елена Йончева, която се възползва от реплика. В нея тя обясни на народните представители, че като са заговорили за цирк, трябва да знаят, че думите „Здравейте, циркаджии\" си имат автор. Агенция „Фокус“ припомня:\r\nПрез 2008 г. тогавашният лидер на БСП и министър-председател Сергей Станишев се обърна към ГЕРБ с думите „Здравейте, циркаджии, какво правите“. Това се случи в Министерски съвет, където беше пристигнали делегация на „Тройната опозиция“, която му връчи подписката за уволнението на правителството. Предвождащ делегацията бе Цветан Цветанов. \r\nДеница КИТАНОВА", "date": "2017-07-06", "title": "СЕМ скара народните представители (ОБЗОР)"}
{"url": "http://www.focus-news.net/news/2017/07/06/2412501/afp-libiyskiyat-general-halifa-haftar-obyavi-palnoto-osvobozhdavane-na-bengazi.html", "text": "Силите на контролиращите източната част на страната „Либийска национална армия“ на ген. Халифа Хафтар обявиха „пълното освобождаване“ на град Бенгази, който бе завладян от джихадисти преди три години, предаде  AFP.\r\n„След продължителната борба срещу тероризма и неговите агенти, продължила повече от три години, ние обявяваме освобождението на Бенгази от тероризма“, заяви ген. Хафтар по време на реч, излъчвана по телевизията, облечен в пълна парадна военна униформа.  Виктор Турмаков", "date": "2017-07-06", "title": "AFP: Либийският генерал Халифа Хафтар обяви „пълното освобождаване“ на Бенгази"}
{"url": "http://www.focus-news.net/news/2017/07/06/2412502/voice-of-america-reks-tilarsan-shte-poseti-ukrayna.html", "text": "Държавният секретар на САЩ Рекс Тилърсън ще направи своето първо посещение в Украйна следващата седмица, след като придружи президента Доналд Тръмп на срещата на високо равнище на Г-20 в Хамбург, предаде  Voice of America.\r\nТилърсън ще се срещне с украинския президент Петро Порошенко и с „млади реформатори“ от правителството и от гражданското общество на 9 юли. \r\n„Държавният секретар ще потвърди ангажиментите на САЩ към украинския суверенитет и териториална цялост, докато окуражава правителството на Украйна да продължи с прилагането на реформите, които ще засилят украинската икономическа, политическа и военна устойчивост“, пише в официално заявление на Държавния департамент на САЩ. \r\nПрезидентът Тръмп прие украинския си колега в Белия дом преди месец, след като министерството на финансите на САЩ обяви допълнителни санкции срещу Русия, проруските сепаратисти в Източна Украйна и срещу лица и компании, свързани с тях. \r\nЗасилените санкции са в отговор на продължаващата подкрепа на Москва към проруските бунтовници в Източна Украйна.  Виктор Турмаков", "date": "2017-07-06", "title": "Voice of America: Рекс Тилърсън ще посети Украйна"}
{"url": "http://www.focus-news.net/news/2017/07/06/2412503/afp-prezidentat-na-zambiya-obyavi-izvanredno-polozhenie-v-stranata.html", "text": "Президентът на Замбия Едгар Лунгу обяви извънредно положение на територията на цялата страна след серия от палежи, предаде  AFP.\r\n„Правителството  ми реши да се позове на чл. 31 от конституцията, обявяващ извънредно положение“, заяви Лунгу по време на обръщение по националната телевизия. „Практичните мерки започват да се въплъщават на практика от тази нощ“, добави той. \r\nТова може да доведе до критики, че правителството е авторитарно. Виктор Турмаков", "date": "2017-07-06", "title": "AFP: Президентът на Замбия обяви извънредно положение в страната"}
{"url": "http://www.focus-news.net/news/2017/07/06/2412506/na-profesionalniya-si-praznik-sluzhiteli-na-mvr-izlyazoha-na-protest-obzor.html", "text": "На професионалния си празник- 5 юли стотици служители на МВР протестираха на площад „Народно събрание“. До недоволството на служителите се стигна след като синдикалните организации в МВР и ръководството на министерството не успяха да постигнат съгласие за увеличение на заплатите от тази година. След срещите със синдикатите парламентът прие промени в Закона за МВР, с които на служителите ще бъдат изплатени униформите, които не са получавали през последните години. Преди началото на протеста на униформените в парламента министърът на вътрешните работи Валентин Радев изрази надежда заплатите на полицаите да бъдат увеличени през 2018 година. \r\nПротестът на служителите на МВР започна с химна на Р България. С едноминутно мълчание и на колене беше почетена паметта на загиналите в изпълнение на служебния си дълг. Основните искания на служителите са увеличение на заплатите от тази година, средства за униформи и промени в Закона за МВР. Протестът започна със закъснение, тъй като част от участниците от други градове бяха забавени заради тежкия пътен инцидент, който временно затвори в двете посоки АМ \"Тракия\". На протеста присъстваха всички синдикални организации в МВР и униформени служители от цялата страна. Българските служители на МВР бяха подкрепени от техни колеги от Румъния и Сърбия.\r\nПредседателят на УС на Синдикалната федерация на служителите в МВР Валентин Попов заяви, че протестиращите няма да отстъпят от искането си увеличението на заплатите да бъде от тази година. Той посочи, че дали увеличението да бъде от тази година не подлежи на преговори, но синдикатите са в готовност за преговори колко да бъде увеличението. Валентин Попов коментира, че не вярва на твърденията, че няма ресурс в бюджета на МВР, като в същото време непрекъснато се говори за увеличена събираемост, за което именно служителите на МВР имат сериозна заслуга. \r\nДокато служители на МВР протестираха, ръководството на МВР поднесе венци пред Паметника на служителите от системата, отдали живота си при изпълнение на служебния си дълг. По повод професионалния празник на служителите на МВР министър Валентин Радев заяви, че правителството разбира проблемите им, цени труда им и ще продължат усилията и в бъдеще той да бъде достойно оценяван. По думите му политическото ръководство на МВР и служителите трябва да бъдат един отбор в борбата с престъпността и новите заплахи за националната сигурност. Министърът посочи, че има волята и политическата подкрепа натрупаните проблеми в сферата на сигурността да бъдат решавани в обозрими срокове. \r\nМинути след като ръководството на МВР си тръгна, при паметника пристигнаха и част от протестиращите служители на реда, които също отдадоха почит към загиналите си с минута мълчание и поднасяне на цветя.\r\nБиляна ИВАНОВА", "date": "2017-07-06", "title": "На професионалния си празник служители на МВР излязоха на протест  (ОБЗОР)"}
{"url": "http://www.focus-news.net/news/2017/07/06/2412504/api-shofyorite-da-se-dvizhat-s-povisheno-vnimanie-i-saobrazena-skorost-v-uchastaka-ot-km-45-do-km-47-na-am-trakiya-poradi-namalena-vidimost-ot-dim-ot-smetishte-v-rayona-na-magistralata.html", "text": "Шофьорите да се движат с повишено внимание и съобразена скорост в участъка от км 45 до км 47 на  АМ \"Тракия\", поради намалена видимост от дим от сметище в района на магистралата, препоръчва пресслужбата на Агенция \"Пътна Инфраструктура\"\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-06", "title": "АПИ: Шофьорите да се движат с повишено внимание и съобразена скорост в участъка от км 45 до км 47 на АМ \"Тракия\", поради намалена видимост от дим от сметище в района на магистралата"}
{"url": "http://www.focus-news.net/news/2017/07/06/2412844/daily-express-angela-merkel-se-sreshtna-s-donald-tramp-predi-nachaloto-na-g-20.html", "text": "Германският канцлер Ангела Меркел се срещна с американския президент Доналд Тръмп  в Хамбург в четвъртък вечерта преди началото на двудневната среща на Г-20, пише Daily Express. \r\nОчаква се двамата лидери да разговарят на четири очи. По-рано днес Меркел подчерта, че тя ще защитава „германските и европейските интереси“ и ще се опита да постигне „компромиси“ със САЩ, които решиха да се оттеглят от Парижкото споразумение за климата. \r\n„Ние знаем, че САЩ искаха да напусната Парижкото споразумение за климата, но много други държави остават ангажирани“, допълни Меркел.  Мария Динкова", "date": "2017-07-06", "title": "Daily Express: Ангела Меркел се срещна с Доналд Тръмп преди началото на Г-20"}
{"url": "http://www.focus-news.net/news/2017/07/06/2412853/afp-dzhim-matis-opredeli-izstrelvaneto-na-mezhdukontinentalnata-balistichna-raketa-ot-severna-koreya-kato-provokatsiya.html", "text": "В четвъртък министърът на отбраната на САЩ Джим Матис определи изстрелването на междуконтиненталнта балистична ракета от Северна Корея като „провокация“, предава AFP. Той обаче подчерта, че Вашингтон се опитва да намери дипломатическо решение на ситуацията.  \r\n„Както е казал Уинстън Чърчил, по-добре да говорим, отколкото да воюваме. В момента ние се опитваме да се справим с тази сериозна ескалация, с тази провокация, с това противопоставяне на резолюциите на Съвета за сигурност на ООН“, посочи Матис в първия си коментар след ракетното изпитание във вторник.\r\n„Ние продължаваме с дипломатическите усилия, включвайки нашите съюзници и партньори по света“, допълни министърът.  Мария Динкова", "date": "2017-07-06", "title": "AFP: Джим Матис определи изстрелването на междуконтиненталната балистична ракета от Северна Корея като „провокация“"}
{"url": "http://www.focus-news.net/news/2017/07/06/2412509/the-guardian-sapyori-sa-izvarshili-kontrolirani-eksplozii-na-letishteto-v-manchestar.html", "text": "Сапьори са  извършили серия от контролирани експлозии на летището в Манчестър, след като пътниците са били евакуирани поради открит съмнителен пакет, пише  The Guardian.\r\nУправата на летището потвърди , че евакуацията е обявена, след като в него са били извикани полиция и сапьори сутринта на 5 юли. „Проведени бяха серия от контролирани експлозии на терминал 3. В момента се провежда разследване“, пише в официално съобщение от летището. От там съобщиха, че не е имало прекъсвания в полетите на терминал 1 и 2. \r\nПолицията съобщава, че откритият пакет не е представлявал опасност. Инцидентът не се третира като свързан с тероризма.  Виктор Турмаков", "date": "2017-07-06", "title": "The Guardian: Сапьори са извършили контролирани експлозии на летището в Манчестър"}
{"url": "http://www.focus-news.net/news/2017/07/06/2412512/nad-30-postradali-pri-verizhni-katastrofi-na-am-trakiya-prichinite-se-izyasnyavat-obzor.html", "text": "Изясняват се причините за катастрофите на магистрала „Тракия“, като най-вероятната е нарушената видимост, заради мъгла в района и задимяване от горящото сметище на град Ихтиман. Според синоптика от Националния институт по метеорология и хидрология към БАН Мартин Славчев обаче мъглата не е характерна за този период на годината и в тази синоптична обстановка. „Няма станция в района, за да потвърдим или да отречем мъгла тази сутрин. Със сигурност можем да кажем, че е безкрайно нехарактерно за този период на годината и за тази синоптична обстановка. На спътниковите снимки мъгла не се вижда“, допълни Мартин Славчев. \r\nПо-рано главният секретар на МВР главен комисар Младен Маринов заяви, че все още се изясняват причините за инцидента, а основната е намалената видимост, вследствие на гъста мъгла в региона. „Проверява се версията за задименост от наблизо горялото сметище. Най-вероятната причина е несъобразената скорост в намалената видимост“, каза още той. \r\nМеждувременно продължават пожарогасителните дейности на сметището край Ихтиман и по думите на говорителя на Главна дирекция „Пожарна безопасност и защита на населението“ Валентин Кръстев те ще извършват и в следващите дни. Той допълни, че на място има 4 пожарни екипа и към момента не е ясна причината за възникване на пожара. Стана ясно също и, че мобилна станция измерва качеството на атмосферния въздух в района на Ихтиман.\r\nПострадалите при пътните инциденти на „Тракия“ са 31, като четирима от тях са с опасност за живота. В двете тежки верижни катастрофи са участвали повече от 40 автомобила. Сигналите за тях са подадени към 6.00 сутринта в сряда.\r\nПочти през целия ден временно движението по автомагистрала „Тракия” в посока София при Ихтиман бе пренасочвано в платното за Бургас, а трафикът се насочваше отново в платното за София при пътен възел Ихтиман. Обходният маршрут в посока Бургас бе по път I-8 от Ихтиман до пътен възел Мирово. По-късно бе възстановено движението между км 46 и км 47 на автомагистралата „Тракия\" двупосочно в платното в посока Пловдив.  След близо 14 часа движението по автомагистрала „Тракия\" и в двете посоки при Ихтиман беше възстановено.\r\nЗаради създалата се ситуация на магистралата бе отменено внасянето на подписка в Народното събрание от Инициативният комитет на протестиращите в Асеновград, с която над 3 000 жители на града настояват държавата да предприеме действия срещу циганските своеволия. Поради същата причина закъсняха полицаите, които пътуваха от големите градове за участие в националния протест на служителите на МВР в столицата. По данни на Националното сдружение на автобусните превозвачи всички автобуси, чийто маршрут минава през магистрала „Тракия“, са се движили със закъснение от около час.", "date": "2017-07-06", "title": "Над 30 пострадали при верижни катастрофи на АМ „Тракия“ , причините се изясняват (ОБЗОР)"}
{"url": "http://www.focus-news.net/news/2017/07/06/2412513/apa-azerbaydzhan-shte-izprati-grupa-mirotvortsi-v-afganistan.html", "text": "Група миротворци от въоръжените сили на Азербайджан, състояща се от 44 военнослужещи, е изпратена в Афганистан, за да участва в състава на международната мисия „Решителна поддръжка“, предаде АПА.\r\nМиротворската мисия на въоръжените сили на Азербайджан в Афганистан започна на 20 ноември 2002 г. В момента от страната в мисията в Афганистан участват 90 военнослужещи, двама военни лекари и двама офицери от инженерните войски. Виктор Турмаков", "date": "2017-07-06", "title": "АПА: Азербайджан ще изпрати група миротворци в Афганистан"}
{"url": "http://www.focus-news.net/news/2017/07/06/2412515/the-daily-express-frans-timermans-uprazhnyava-natisk-spryamo-tereza-mey-da-prieme-poveche-migranti-vav-velikobritaniya.html", "text": "Брюксел упражнява отново натиск върху британския министър-председател Тереза Мей, за да приеме повече мигранти във Великобритания.  Заместник-председателят на Европейската комисия Франс Тимерманс заяви, че справянето с бежанския поток през Средиземно море изисква „солидарност от всички страни от ЕС, включително и от Великобритания, пише  The Daily Express.\r\n„Казвам ви: миграционният проблем няма да се махне – нито днес, нито утре, нито догодина, нито след десет, нито след 20“, заяви Тимерманс. „Този глобален феномен ще бъде с нас поколения“, добави той.\r\n„Знаем, че много хора пристигат в Италия, които при внимателно вглеждане, нямат правото на международна закрила, защото не бягат от война и преследване. Те искат по-добър живот, което е благородна цел, но това не им дава правото да останат в Европейския съюз“, уверен е Тимерманс.  Виктор Турмаков", "date": "2017-07-06", "title": "The Daily Express: Франс Тимерманс упражнява натиск спрямо Тереза Мей да приеме повече мигранти във Великобритания"}
{"url": "http://www.focus-news.net/news/2017/07/06/2412517/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Постоянният представител на САЩ в ООН Ники Хейли заяви, че страната ѝ е готова да използва военна сила срещу Северна Корея в отговор на нейното най-скорошно ракетно изпитание, пише The Independent.\r\nНики Хейли заяви, че изпитанието на междуконтиненталната балистична ракета (МКБР), която може потенциално да попадне на територията на американския щат Аляска „е безотговорно и неразумно и прави света по-опасно място“. Тя добави, че САЩ са готови да използват всичките си възможности, включително и военна сила, за да възпрат Северна Корея при необходимост.\r\n„Една от нашите възможности лежи в нашите значими военни сили. Ние ще ги използваме при необходимост, но предпочитаме да не ни се налага да отиваме в тази посока“, посочи Хейли.\r\nДругите възможности за възпиране включват по-строги санкции срещу страната, за които Хейли заяви, че ще бъдат обявени в близките дни. Тя добави, че САЩ могат да достигнат до там, че да прекратят търговията си със страните, които продължават да търгуват със Северна Корея.\r\n Сапьори са извършили серия от контролирани експлозии на летището в Манчестър, след като пътниците са били евакуирани поради открит съмнителен пакет, пише The Guardian.\r\nУправата на летището потвърди , че евакуацията е обявена, след като в него са били извикани полиция и сапьори сутринта на 5 юли. „Проведени бяха серия от контролирани експлозии на терминал 3. В момента се провежда разследване“, пише в официално съобщение от летището. От там съобщиха, че не е имало прекъсвания в полетите на терминал 1 и 2.\r\nПолицията съобщава, че откритият пакет не е представлявал опасност. Инцидентът не се третира като свързан с тероризма. \r\n Брюксел упражнява отново натиск върху британския министър-председател Тереза Мей, за да приеме повече мигранти във Великобритания. Заместник-председателят на Европейската комисия Франс Тимерманс заяви, че справянето с бежанския поток през Средиземно море изисква „солидарност от всички страни от ЕС, включително и от Великобритания, пише The Daily Express.\r\n„Казвам ви: миграционният проблем няма да се махне – нито днес, нито утре, нито догодина, нито след десет, нито след 20“, заяви Тимерманс. „Този глобален феномен ще бъде с нас поколения“, добави той.\r\n„Знаем, че много хора пристигат в Италия, които при внимателно вглеждане, нямат правото на международна закрила, защото не бягат от война и преследване. Те искат по-добър живот, което е благородна цел, но това не им дава правото да останат в Европейския съюз“, уверен е Тимерманс. \r\n Британският министър-председател Тереза Мей ще проведе лична среща с президента на САЩ Доналд Тръмп по време на срещата на високо равнище на Г-20 в Хамбург в петък. Очаква се двамата да обсъдят международния отговор спрямо последното ракетно изпитание на Северна Корея, предаде The Daily Telegraph.\r\nТова ще бъде първата двустранна среща между двамата, откакто г-жа Мей посети Вашингтон през януари.\r\nОт правителството на Великобритания не са публикували детайли относно темите на обсъждане или за разписанието на по-широките преговори на Г-20, които ще се проведат в Хамбург между лидерите на 20-те най-мощни страни на света.\r\nЗнае се, че най-вероятно основна тема на преговорите – и между Тереза Мей, и Доналд Тръмп и между всички участници, ще бъде изстреляната от Северна Корея междуконтинентална балистична ракета, която според експертите може да достигне до американския щат Аляска.", "date": "2017-07-06", "title": "Преглед на някои от основните теми в  британския печат (Агенция „Фокус“)"}
{"url": "http://www.focus-news.net/news/2017/07/06/2412516/afp-podozira-se-islyamistki-motiv-v-dvoyno-ubiystvo-izvarsheno-v-avstriya.html", "text": "Министърът на вътрешните работи на Австрия Волфганг Соботка заяви, че тунизиецът, подозиран в убийството на възрастна двойка в страната, е бил „радикализиран мюсюлманин“, който е действал, подбуден от ислямистки мотиви, предаде  AFP.\r\n„Убийството в северния град Линц в петък ясно има ислямистки подбуди“, заяви Собонка, добавяйки, че 54-годишният заподозрян, предал се на полицията, „ясно е бил радикализиран мюсюлманин“.  Виктор Турмаков", "date": "2017-07-06", "title": "AFP: Подозира се ислямистки мотив в двойно убийство, извършено в Австрия"}
{"url": "http://www.focus-news.net/news/2017/07/06/2412519/parlamentat-prekrati-mandata-na-upravitelya-na-nzok-d-r-glinka-komitov-obzor.html", "text": "Със 88 гласа „за” и 67 – „въздържал се” народните представители  прекратиха мандата на управителя на Националната здравноосигурителна каса д-р Глинка Комитов. Той депозира своята оставка в деловодството на парламента на 29 юни 2017 г., без да посочва конкретни мотиви за своето решение. Тогава председателят по Комисията по здравеопазване и народен представител от ГЕРБ д-р Даниела Дариткова обясни, че управителят на НЗОК се е позовал Закона за здравното осигуряване, който му дава право да не конкретизира мотиви за оттеглянето си. „Решението е негово лично и ние ще спазим процедурата”, обоснова се д-р Дариткова. \r\nВ пленарна зала прекратяването на пълномощията на управителя на НЗОК се трансформира в дебат за състоянието на здравеопазването в страната, а акцентът падна върху твърденията за натрупаните задължения в някои лечебни заведения, както и лимитите на болниците \r\nПо закон процедурата за избор на нов управител на НЗОК трябва да се осъществи в 30-дневен срок от приемането на оставката на д-р Комитов.", "date": "2017-07-06", "title": "Парламентът прекрати мандата на управителя на НЗОК д-р Глинка Комитов (ОБЗОР)"}
{"url": "http://www.focus-news.net/news/2017/07/06/2412507/the-independent-sasht-saobshtiha-che-sa-gotovi-pri-neobhodimost-da-izpolzvat-voenna-sila-v-severna-koreya-dokato-raketnata-kriza-dostiga-novi-visoti.html", "text": "Постоянният представител на САЩ в ООН Ники Хейли заяви, че страната ѝ е готова да използва военна сила срещу Северна Корея в отговор на нейното най-скорошно ракетно изпитание, пише   The Independent.\r\nНики Хейли заяви, че изпитанието на междуконтиненталната балистична ракета (МКБР), която може потенциално да попадне на територията на американския щат Аляска „е безотговорно и неразумно и прави света по-опасно място“. Тя добави, че САЩ са готови да използват всичките си възможности, включително и военна сила, за да възпрат Северна Корея при необходимост. \r\n„Една от нашите възможности лежи в нашите значими военни сили. Ние ще ги използваме при необходимост, но предпочитаме да не ни се налага да отиваме в тази посока“, посочи Хейли. \r\nДругите възможности за възпиране включват по-строги санкции срещу страната, за които Хейли заяви, че ще бъдат обявени в близките дни. Тя добави, че САЩ могат да достигнат до там, че да прекратят търговията си със страните, които продължават да търгуват със Северна Корея. Виктор Турмаков", "date": "2017-07-06", "title": "The Independent: САЩ съобщиха, че са готови „при необходимост“ да използват военна сила в Северна Корея, докато ракетната криза достига нови висоти"}
{"url": "http://www.focus-news.net/news/2017/07/06/2412510/vladimir-putin-rusiya-shte-vzeme-aktivno-uchastie-na-sreshtata-na-visoko-ravnishte-na-g-20.html", "text": "Президентът на Русия Владимир Путин разчита на успешна работа в Хамбург по време на срещата на високо равнище на Г-20 в Хамбург между 7 и 8 юли и заяви, че руската делегация ще участва в нея активно, предаде ТАСС.\r\n„Руската делегация ще вземе активно, заинтересовано участие в работата на срещата в Хамбург, която, уверен съм, ще премине резултативно“, заяви руският президент. Той увери, че Москва, заедно с партньорите от Г-20 ще се включи в практическата реализация на договореностите, приети в резултат на събирането. \r\nСпоред Путин „е очевидно, че 20-тицата може да внесе голям принос в засилването на стабилността на световната икономика и нейното хармонично развитие“. „Единствено заедно, обединявайки усилията си, можем да преодолеем настоящите дисбаланси и да постигнем устойчив ръст, изработвайки справедливи правила в търговията и честната конкуренция, да снижим равнищата на бедността, да решим най-острите социални проблеми“, подчерта руският президент.  Виктор Турмаков", "date": "2017-07-06", "title": "Владимир Путин: Русия ще вземе активно участие на срещата на високо равнище на Г-20"}
{"url": "http://www.focus-news.net/news/2017/07/06/2412522/kommersant-gazprom-shte-vazrodi-yuzhen-potok-v-malak-mashtab-s-uchastieto-na-balgariya-sarbiya-i-ungariya.html", "text": "През последния месец „Газпром“ без много шум подписа с България, Сърбия и Унгария „пътна карта“ по развитието на газопроводите за доставка на газ от бъдещото второ разклонение на „Турски поток“.  По този начин компанията фактически реанимира отменения по настояване на ЕК проект „Южен поток“, но с четири пъти по-малка мощност“. Така „Газпром“ ще зарежда с газ Балканите, но конкурирайки се с друг маршрут на компанията за доставяне на газ в Южна Италия – газопровода „Посейдон“. Според експертите след първоначалния провал на „Южен Поток“ „Газпром“ няма особено доверие на България, пише „Коммерсант“.\r\nФактически маршрутът България-Сърбия-Унгария повтаря основната част на трасето на „Южен поток“, който бе напълно подготвен за реализация, но бе отменен през декември 2013 г. заради българската позиция и натиска на Брюксел.  Разликата е в това, че планираният през Черно море газопровод, сега „Турски поток“, няма да мине пряко през България, а през Турция.  Освен тоза за Балканите може да бъде предназначено само един от двете разклонения на „Турски поток“, четири пъти по-маломощна от „Южен Поток“. Съдейки се по заявленията на България и Унгария, новите мощности ще се създават от газотранспортните операции на страните в съответствие на третия енергопакет на ЕС. \r\nМеждувременно „Газпром“ не може едновременно да изпраща газ по второто разклонение на „Турски поток“ към Балканите и да построи „Посейдон“ за снабдяването с газ на Южна Италия. По доставките на Балканите са по-важни за руската компания, защото Италия може да се снабдява от „Северен поток-2“. Газ може да се подава на Унгария и Сърбия единствено през Украйна, което заставя „Газпром“ да се договаря с Киев за транзит и след 2020 г. \r\n„Смятам, че „Газпром“ прекрасно помни как България го подведе през 2013 г“, заяви анализаторът Виталий Крюков. Той смята, че подобен проект ще се сблъска с политически проблеми, а в състава на участниците в него няма влиятелни страни, които да защитят проекта от Брюксел, както в момента прави Германия относно „Северен поток-2“. Според експерта на „Газпром“ му е необходим балкански вариант по-скоро за диверсификация от рискове, в това число и от страна на Турция.  Виктор Турмаков", "date": "2017-07-06", "title": "„Коммерсант“: „Газпром“ ще възроди „Южен поток“ в малък мащаб с участието на България, Сърбия и Унгария"}
{"url": "http://www.focus-news.net/news/2017/07/06/2412520/vzglyad-kakvo-se-ochakva-vav-varshava-ot-poseshtenieto-na-donald-tramp-v-neya.html", "text": "Във Варшава се хвалят, че президентът на САЩ Доналд Тръмп по път за срещата на високо равнище на Г-20 ще посети именно Полша, а не Франция или Великобритания. Западните медии смятат, че преди срещата в Хамбург Тръмп иска да поиграе с регионалните амбиции на Полша. Какво очакват във Варшава?, пита руският вестник Взгляд.\r\nВ навечерието на посещението на американския президент във Варшава заявиха, че „Полша и САЩ ще обсъдят възможностите за сключване на дългосрочен договор за доставки на американски газ“. „Първите тестови доставки на втечнен газ вече са реализират“, сочи президентът на страната Анджей Дуда, според който на терминала за втечнен газ на балтийското пристанище Свиноуйсце „всичко премина, показвайки че всичко това е възможно“. \r\nВъв Варшава смятат, че началото на доставките на американски втечнен газ значително ще засили позициите на Полша в преговорите ѝ с „Газпром“. Западните медии същевременно сочат, че увеличаването на износа на газ в Европа е един от основните приоритети на правителството на Доналд Тръмп.\r\nПосещението на Тръмп явно е ободрило Полша не само в икономически план. „Страната има всички шансове да стане член на Г-20“, заяви президентът Дуда. Варшава се опитва да стане лидер в Централна и Източна Европа. Готова е да оспори първенството на страните от „Стара Европа“. В посещението на Тръмп полските власти виждат одобрение на тези линия. \r\nТръмп може да играе в полза на регионалните амбиции на Полша, използвайки я в играта с Германия и с другите „стари европейци“. Според западните медии, посещението на Тръмп през май в  Европа е разстроило силно Берлин. Германският канцлер Ангела Меркел очаква в Хамбург, на срещата на високо равнище на Г-20 трудни преговори.  Виктор Турмаков", "date": "2017-07-06", "title": "Взгляд: Какво се очаква във Варшава от посещението на Доналд Тръмп в нея"}
{"url": "http://www.focus-news.net/news/2017/07/06/2412524/nezavisimaya-gazeta-uzbekistan-nyama-da-uchastva-vav-voenni-operatsii-v-siriya.html", "text": "Външният министър на Узбекистан Абдулазиз Камилов заяви, че страната няма да участва във военни операции в Сирия, пише “Независимая газета“.\r\nТой даде този коментар като отговор на въпрос за възможното изпращане на узбекистански военни в Сирия във връзка с информацията за обсъждането на този въпрос между Русия от една страна и Казахстан и Киргизстан от друга.  Виктор Турмаков", "date": "2017-07-06", "title": "Независимая газета: Узбекистан няма да участва във военни операции в Сирия"}
{"url": "http://www.focus-news.net/news/2017/07/06/2412511/the-daily-telegraph-tereza-mey-shte-obsadi-severna-koreya-s-donald-tramp-po-vreme-na-sreshtata-na-visoko-ravnishte-na-g-20.html", "text": "Британският министър-председател Тереза Мей ще проведе лична среща с президента на САЩ Доналд Тръмп по време на срещата на високо равнище на Г-20 в Хамбург в петък. Очаква се двамата да обсъдят международния отговор спрямо последното ракетно изпитание на Северна Корея, предаде  The Daily Telegraph.\r\nТова ще бъде първата двустранна среща между двамата, откакто г-жа Мей посети Вашингтон през януари.\r\nОт правителството на Великобритания не са публикували детайли относно темите на обсъждане или за разписанието на по-широките преговори на Г-20, които ще се проведат в Хамбург между лидерите на 20-те най-мощни страни на света. \r\nЗнае се, че най-вероятно основна тема на преговорите – и между Тереза Мей, и Доналд Тръмп и между всички участници, ще бъде изстреляната от Северна Корея междуконтинентална балистична ракета, която според експертите може да достигне до американския щат Аляска.   Виктор Турмаков", "date": "2017-07-06", "title": "The Daily Telegraph: Тереза Мей ще обсъди Северна Корея с Доналд Тръмп по време на срещата на високо равнище на Г-20"}
{"url": "http://www.focus-news.net/news/2017/07/06/2412525/parlamentat-prie-monitoringoviya-doklad-za-2016-g-po-izpalnenieto-na-natsionalnata-strategiya-za-integrirane-na-romite-obzor.html", "text": "Със 103 гласа „за”, 66 – „против” и 21 – „въздържал се”, парламентът прие административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020). От доклада става ясно, че през 2016 г. е планирано 18 100 безработни лица от ромски произход, регистрирани в дирекциите „Бюро по труда” (ДБТ) в страната, да бъдат включени в дейности за повишаване пригодността за заетост и квалификацията, осигуряване на заетост и насърчаване на предприемаческата им култура. Броят на обхванатите лица през 2016 г. по различните дейности в плана е 30 757. От тях 17 978 са жени, 11 505 са младежи до 29 г. възраст, от които 5 107 до 24 г., 6 184 лица са на възраст над 50 г., а 13 862 лица са продължително безработни.\r\nВключените лица в дейности за повишаване на пригодността им за заетост и квалификация през годината са 11 334. \r\nВ изпълнение на мярката за осигуряване на заетост на ромите през 2016 г. са включени в заетост 19 380 лица, което е 185% изпълнение на годишния план, който предвижда 10 500 роми. Най-много са започналите работа на първичния пазар на труда – 13 610 лица. Относно мярката в плана за насърчаването на предприемачеството, през 2016 г. в обучение за стартиране и управление на собствен бизнес са включени 43 лица. \r\nВ доклада се отчита, че ромските медиатори обслужват търсещите работа лица и изпълняват специфични - провеждат информационни кампании, индивидуални и групови срещи с неактивните и обезкуражените лица на терен, в кварталите и селищата, обслужвани от ДБТ с по-компактно ромско население, ангажирани са с провеждането на срещи с работодатели, представители на ромски неправителствени организации и др. Към 31 декември 2016 г. 92 ромски медиатори по Националната програма „Активиране на неактивни лица” от ДБТ и филиалите към тях са активирали и мотивирали за регистрация в бюрата по труда 11 946 неактивни и обезкуражени лица от ромския етнос, от които 2 795 лица са намерили своята реализация. \r\nПрез 2016 г. 3 482 безработни младежи от ромски произход на възраст до 24 г. са включени в различни форми на обучение и заетост. \r\nЗа отчетения период Агенцията по заетостта е организирала и провела 5 специализирани трудови борси, насочени към ромската общност. На тях са присъствали 431 търсещи работа лица и 48 работодатели, които са обявили 270 свободни работни места. Броят на започналите работа е 251, като 236 от тях са регистрирани в ДБТ.\r\nДокладът предизвика дебат в пленарна зала, по време на който бяха застъпени различни мнения. Народният представител от „БСП за България” Георги Гьоков заяви, че истинският въпрос е как ще се изпълнява Националната стратегия за интегриране на ромите за в бъдеще, защото досега видими резултатите от нея няма. Според него е необходим по-цялостен анализа на въпроса с ромската интеграция. По думите му никой в държавата не може да каже, че има видим напредък в интеграцията на ромите в българското общество. \r\nСпоред Рамадан Аталай от ДПС в Националната стратегия за интегриране на ромите няма политики и приоритети, а управляващите не възприемат проблема като сериозен.  „Не само грешните решения, а и грешните хора, които се занимават с този проблем. Няма как проблемът с интеграцията на малцинствата да бъде решен от хората, които не ги възприемат и от хората, които ги мразят. Да минете на принципа „лисицата да пази курника”. Няма как да сложиш най-големият крадец да пази националната банка”, аргументира се Аталай и подчерта, че според него интеграцията трябва да минава през подобряването на стандарта на живот, икономиката и образованието. \r\nПо време на дискусията Маноил Манев от ГЕРБ заяви: „На една част от политическите партии в България им трябва точно такава ромска общност, каквато имаме в момента – неинтегрирана, неграмотна, безработна, гладна, бедна и несъобразяваща се със законите на тази държава”. Според Манев тезата му се доказва именно с резултатите от изборите в секциите в ромските райони. Според него докладът показва реалната ситуация в момента, а приемането му ще помогне да бъдат взети правилни решения. \r\nИван ЛАЗАРОВ", "date": "2017-07-06", "title": "Парламентът прие мониторинговия доклад за 2016 г. по изпълнението на Националната стратегия за интегриране на ромите (ОБЗОР)"}
{"url": "http://www.focus-news.net/news/2017/07/06/2412526/moldpres-ministar-predsedatelyat-na-moldova-provede-sreshta-s-evropeyskiya-komisar-po-zdraveopazvaneto.html", "text": "Министър-председателят на Молдова Павел Филип проведе среща с европейския комисар по здравеопазването и безопасността на храните Витенис Андрюкатис, предаде  Moldpres.\r\n„Обсъжданията се фокусираха върху развитието на споразумението за асоциация между Молдова и ЕС, както и върху кратко и средносрочните приоритети в съответните сфери“, заяви Павел Филип. „Изразявам благодарност на европейските партньори за тяхната подкрепа и за това че акредитират националните лаборатории, за които се надяваме, че скоро ще ни позволят да подобрим контрола на храните на национално равнище и да ни позволят да изнасяме повече стоки за ЕС, което е важно за Молдова“, посочи той. Обсъждана е и здравната реформа в Молдова. \r\nНа свой ред Андрюкатис посочи, че оценява усилията на властите и че е убеден, че доброто сътрудничество с партньорите от ЕС е важно за населението на Молдова.  Виктор Турмаков", "date": "2017-07-06", "title": "Moldpres: Министър-председателят на Молдова проведе среща с европейския комисар по здравеопазването"}
{"url": "http://www.focus-news.net/news/2017/07/06/2412514/interfaks-rusiya-prizova-oon-da-razreshi-koreyskiya-vapros-bez-voenni-merki.html", "text": "Изпълняващият длъжността специален пратеник на Русия в ООН Владимир Сафронков заяви, че страната смята за неприемлива възможността да се използват военни мерки за разрешаването на проблемите в Корейския полуостров, предаде  Интерфакс.\r\n„Възможността да се използват военни мерки за решението на проблемите на Корейския полуостров трябва да се изключи, заяви Сафронков по време на изказване на извънредното заседание на Съвета за сигурност на ООН относно КНДР.  Виктор Турмаков", "date": "2017-07-06", "title": "Интерфакс: Русия призова ООН да разреши корейския въпрос без военни мерки"}
{"url": "http://www.focus-news.net/news/2017/07/06/2412529/reuters-78-dushi-sa-zaginali-pri-katastrofa-s-kamion-v-tsentralnoafrikanskata-republika.html", "text": "78 души са загинали, а десетки други ранени, когато камион, натоварен със стоки и пътници катастрофира в Централноафриканската република, предаде  Reuters.\r\nИнцидентът се е случил във вторник на 10 км. от град Бамбари, разположен на около 300 км. североизточно от столицата Банки, докато камионът пътува към седмичния пазар в близкото село Малум. \r\n„До момента сме преброили около 78 загинали и 78 ранени. Някои от ранените бяха отведени по домовете си направо от мястото на инцидента и са загинали по-късно, но повечето загинаха на място“, заяви Шамберлан Бама, главен лекар в университетската болница в Бамбари. \r\nСмята се, че причина за инцидента е пренатоварената на превозното средство, както и фактът, че то се е движило с несъобразена скорост. Пътната система в страната е зле развита и правилата за безопасност в нея се прилагат рядко.  Виктор Турмаков", "date": "2017-07-06", "title": "Reuters: 78 души са загинали при катастрофа с камион в Централноафриканската република"}
{"url": "http://www.focus-news.net/news/2017/07/06/2412530/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският президент Владимир Путин заяви, че страната възнамерява да съдейства на изпълнението на Парижкото мирно споразумение по климата, пише Известия.\r\nРуският президент отбеляза, че Москва разглежда споразумението като основа за климатично регулиране. Той подчерта, че проблемът с глобалните изменения на климата ще бъде една от основните теми по време на срещата на високо равнище на Г-20 в Хамбург.\r\n„Русия преизпълни поетите върху себе си задължения по Протокола от Киото. Ние в значителна степен компенсирахме ръста на емисиите в другите страни и региони по света“, посочи руският президент.\r\nПарижкото климатично споразумение регулира мерките по снижаването на парниковите газове в атмосферата след 2020 г. Той трябва да замени Протокола от Киото. \r\nВъншният министър на Узбекистан Абдулазиз Камилов заяви, че страната няма да участва във военни операции в Сирия, пише “Независимая газета“.\r\nТой даде този коментар като отговор на въпрос за възможното изпращане на узбекистански военни в Сирия във връзка с информацията за обсъждането на този въпрос между Русия от една страна и Казахстан и Киргизстан от друга.\r\nПрез последния месец „Газпром“ без много шум подписа с България, Сърбия и Унгария „пътна карта“ по развитието на газопроводите за доставка на газ от бъдещото второ разклонение на „Турски поток“. По този начин компанията фактически реанимира отменения по настояване на ЕК проект „Южен поток“, но с четири пъти по-малка мощност“. Така „Газпром“ ще зарежда с газ Балканите, но конкурирайки се с друг маршрут на компанията за доставяне на газ в Южна Италия – газопровода „Посейдон“. Според експертите след първоначалния провал на „Южен Поток“ „Газпром“ няма особено доверие на България, пише „Коммерсант“.\r\nФактически маршрутът България-Сърбия-Унгария повтаря основната част на трасето на „Южен поток“, който бе напълно подготвен за реализация, но бе отменен през декември 2013 г. заради българската позиция и натиска на Брюксел. Разликата е в това, че планираният през Черно море газопровод, сега „Турски поток“, няма да мине пряко през България, а през Турция. Освен тоза за Балканите може да бъде предназначено само един от двете разклонения на „Турски поток“, четири пъти по-маломощна от „Южен Поток“. Съдейки се по заявленията на България и Унгария, новите мощности ще се създават от газотранспортните операции на страните в съответствие на третия енергопакет на ЕС.\r\nМеждувременно „Газпром“ не може едновременно да изпраща газ по второто разклонение на „Турски поток“ към Балканите и да построи „Посейдон“ за снабдяването с газ на Южна Италия. По доставките на Балканите са по-важни за руската компания, защото Италия може да се снабдява от „Северен поток-2“. Газ може да се подава на Унгария и Сърбия единствено през Украйна, което заставя „Газпром“ да се договаря с Киев за транзит и след 2020 г.\r\n„Смятам, че „Газпром“ прекрасно помни как България го подведе през 2013 г“, заяви анализаторът Виталий Крюков. Той смята, че подобен проект ще се сблъска с политически проблеми, а в състава на участниците в него няма влиятелни страни, които да защитят проекта от Брюксел, както в момента прави Германия относно „Северен поток-2“. Според експерта на „Газпром“ му е необходим балкански вариант по-скоро за диверсификация от рискове, в това число и от страна на Турция. \r\nВъв Варшава се хвалят, че президентът на САЩ Доналд Тръмп по път за срещата на високо равнище на Г-20 ще посети именно Полша, а не Франция или Великобритания. Западните медии смятат, че преди срещата в Хамбург Тръмп иска да поиграе с регионалните амбиции на Полша. Какво очакват във Варшава?, пита руският вестник Взгляд.\r\nВ навечерието на посещението на американския президент във Варшава заявиха, че „Полша и САЩ ще обсъдят възможностите за сключване на дългосрочен договор за доставки на американски газ“. „Първите тестови доставки на втечнен газ вече са реализират“, сочи президентът на страната Анджей Дуда, според който на терминала за втечнен газ на балтийското пристанище Свиноуйсце „всичко премина, показвайки че всичко това е възможно“.\r\nВъв Варшава смятат, че началото на доставките на американски втечнен газ значително ще засили позициите на Полша в преговорите ѝ с „Газпром“. Западните медии същевременно сочат, че увеличаването на износа на газ в Европа е един от основните приоритети на правителството на Доналд Тръмп.\r\nПосещението на Тръмп явно е ободрило Полша не само в икономически план. „Страната има всички шансове да стане член на Г-20“, заяви президентът Дуда. Варшава се опитва да стане лидер в Централна и Източна Европа. Готова е да оспори първенството на страните от „Стара Европа“. В посещението на Тръмп полските власти виждат одобрение на тези линия.\r\nТръмп може да играе в полза на регионалните амбиции на Полша, използвайки я в играта с Германия и с другите „стари европейци“. Според западните медии, посещението на Тръмп през май в Европа е разстроило силно Берлин. Германският канцлер Ангела Меркел очаква в Хамбург , на срещата на високо равнище на Г-20 трудни преговори.", "date": "2017-07-06", "title": "Преглед на някои от основните теми в  руския печат (Агенция „Фокус“)"}
{"url": "http://www.focus-news.net/news/2017/07/06/2412532/reks-tilarsan-sasht-sa-gotovi-da-rabotyat-s-rusiya-po-bezpoletni-zoni-v-siriya.html", "text": "Държавният секретар на САЩ Рекс Тилърсън заяви, че САЩ са готови да работят с Русия по установяването на безполетни зони в Сирия, предаде  AFP.\r\nТилърсън заяви, че Русия има „специалната отговорност“, за да стабилизират разкъсваната от гражданска война страна. \r\n„САЩ  са готови да проучат възможността за установяване на общи механизми с Русия за осигуряването на стабилност, включително и безполетни зони , по наземните наблюдатели на примирието и по координирането доставяне на хуманитарна помощ“, посочи държавният секретар. Виктор Турмаков", "date": "2017-07-06", "title": "Рекс Тилърсън: САЩ са готови да работят с Русия по безполетни зони в Сирия"}
{"url": "http://www.focus-news.net/news/2017/07/06/2412534/futbol-milan-shte-zaplati-za-andrea-konti-23-mln-evro.html", "text": "Милан и Аталанта са съгласували условията по трансфера на защитника Андреа Конти, предаде  Sky Sport.\r\nМилан ще заплати за 23-годишния футболист  24 млн. евро. Очаква се в скоро време той да премине през медицински изследвания и за подпише договор с клуба. През миналия сезон Конти проведе 33 мача, отбелязвайки 8 гола.  Виктор Турмаков", "date": "2017-07-06", "title": "Футбол: Милан ще заплати за Андреа Конти 23 млн. евро"}
{"url": "http://www.focus-news.net/news/2017/07/06/2412508/niki-heyli-sasht-shte-predstavyat-rezolyutsiya-za-novi-sanktsii-na-oon-sreshtu-severna-koreya.html", "text": "Постоянният представител на САЩ в ООН Ники Хейли заяви, че страната ѝ ще представи пред Съвета за сигурност на ООН нова проекторезолюция, налагаща санкции срещу Северна Корея, след като тя изстреля първата си междуконтинентална балистична ракета, предаде  AFP.\r\n„Севернокорейското изстрелване на ракета е ясна и остра военна ескалация“, заяви Хейли по време на извънредно събиране на Съвета. „В близките дни ще представим пред Съвета за сигурност резолюция, която да издигне международния отговор пропорционално на новата ескалация на КНДР“, добави тя.  Виктор Турмаков", "date": "2017-07-06", "title": "Ники Хейли: САЩ ще представят резолюция за нови санкции на ООН срещу Северна Корея"}
{"url": "http://www.focus-news.net/news/2017/07/06/2412536/pregled-na-mezhdunarodnite-novini-do-6-chasa-agentsiya-fokus.html", "text": ". Постоянният представител на САЩ в ООН Ники Хейли заяви, че страната ѝ ще представи пред Съвета за сигурност на ООН нова проекторезолюция, налагаща санкции срещу Северна Корея, след като тя изстреля първата си междуконтинентална балистична ракета..\r\n„Севернокорейското изстрелване на ракета е ясна и остра военна ескалация“, заяви Хейли по време на извънредно събиране на Съвета. „В близките дни ще представим пред Съвета за сигурност резолюция, която да издигне международния отговор пропорционално на новата ескалация на КНДР“, добави тя. \r\n***. Катарският външен министър обвини Саудитска Арабия, ОАЕ, Бахрейн и Египет в „чиста агресия“ спрямо емирството.\r\nПредставители на четирите страни, които блокираха Катар се срещат в Кайро, където ще обсъдят вземането на допълнителни мерки срещу страната, която обвиняват в подкрепа за тероризма.\r\nШейх Мохамед бин Абдулрахман Ал Тани заяви, че обвиненията на Саудитска Арабия, Бахрейн, Обединените арабски емирства и Египет, са „очевидно фабрикувани за да създадат анти-катарско настроени на запад“.\r\n„Катар продължава да призовава за диалог въпреки нарушаването на международните закони и регулации, въпреки разделянето на 12 хиляди семейства, въпреки обсадата, която е чиста агресия, както и обида срещу всички международни споразумения, органи и институции“, заяви министър Ал Тани в Лондон.\r\n*** Президентът на САЩ Доналд Тръмп пристигна във Варшава, от където започва своята европейска обиколка, по време на която ще участва на среща на високо равнище на Г-20, по време на която ще се срещне с президента на Русия Владимир Путин.\t\r\nПрезидентът започва четиридневната си обиколка във Варшава, където ще участва на среща на Инициативата на трите морета, на която ще присъстват президентите на 12 страни от Централна и Източна Европа. След това той ще замине за срещата на високо равнище в Хамбург, където ще обсъжда въпроси като евроатлантическите връзки и севернокорейската ядрена заплаха. \r\n***. Шест страни от Западните Балкани ще създадат регионална икономическа зона, без търговски бариери, и с хармонизирано законодателство.\r\nТова ще се случи с подкрепата на Европейската банка за реконструкция и развитие (ЕБРР).\r\nАлбания, Босна, Косово, Македония и Сърбия , които се надяват да се присъединят към Европейския съюз, ще стартират проекта си по време на среща с европейски представители и финансови институции следващата седмица в Триест, заяви вицепрезидентът на ЕБРР Пиер Хейлброн.\r\nЦелта е да се създаде единен пазар от 20 милиона души с подкрепата на ЕБРР, която вече е инвестирала 10 милиарда евро в региона. Ново земетресение е регистрирано на територията на Македония в 21:58 часа местно време (22:58 българско).\r\nЗеметресението с магнитуд 2,9 по скалата на Рихтер е измерено на 6 км. източно от Охрид. \r\n***\t Турция, Русия и Иран ще сформират съвместна работна група по въпроса за зоните за деескалация в Сирия, заяви казахстанският външен министър.\r\nИзказването на казахстанският външен министър Кайрат Абдрахманов бе направено по време на пресконференция след края на преговорите в Астана.\r\nВъншният министър Абдрахманов прочете съвместно изявление на трите страни гаранти. В него се заявява, че Русия, Турция и Иран са доволни от процеса на очертаване на границите, които зоните за деескалация ще имат.\r\nТрите сили подчертаха „нуждата всички страни в Сирия да вземат мерки за изграждане на доверие, за да допринесат за политическия процес и дълготрайното примирие“.\r\n***. Според командира на силите на САЩ на Корейския полуостров ген. Винсент Бруукс единственото нещо, което дели САЩ и Южна Корея от подновяването на войната срещу Северна Корея е „самоконтролът“ – бариера, която според него, може да бъде премахната по всяко време.\r\n„Самоконтролът, който е избор, е нещото което отделя примирието от войната. Както показаха скорошните учения между силите на САЩ и Южна Корея, ние можем да променим своя избор, ако така бъде наредено от държавните глави на страните“, заяви ген. Бруукс. „Би било смъртоносна грешка, ако някой смята другояче“.\r\nСеверна Корея изстреля във вторник първата си междуконтинентална балистична ракета, ключова стъпка по пътя ѝ да се присъедини към ядрените държави на света.\r\n„Въпреки постоянните провокации на Северна Корея, съюзът между Южна Корея и САЩ поддържа търпение и самоконтрол“, заяви на свой ред ген. Лин Сун-джин, председател на генералния щаб на южнокорейската армия. „Готови сме да предприемем решителни мерки по всяко време, ако има заповед за това. Всеки, който мисли различно, прави много погрешна преценка“, посочи той.\r\n*** Един мъж е загинал, а шест души са изчезнали, включително и деца, след проливните дъждове в западна Япония.\r\nПовече от 60 хиляди жители на префектурите Хирошима и Шимане бяха временно евакуирани.\r\nПоне шест души в префектура Фукуока може да са затрупани под свлачища или отнесени от реки, заявиха от японската полиция.\r\nМинистър-председателят Шинзо Абе инструктира министрите и държавните агенции да овладеят ситуацията. \r\n***.  Силите на контролиращите източната част на страната „Либийска национална армия“ на ген. Халифа Хафтар обявиха „пълното освобождаване“ на град Бенгази, който бе завладян от джихадисти преди три години.\r\n„След продължителната борба срещу тероризма и неговите агенти, продължила повече от три години, ние обявяваме освобождението на Бенгази от тероризма“, заяви ген. Хафтар по време на реч, излъчвана по телевизията, облечен в пълна парадна военна униформа. \r\n***", "date": "2017-07-06", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/06/2412527/ria-novosti-rusiya-prizovava-kam-novo-nachalo-na-dialoga-po-problema-na-koreyskiya-poluostrov.html", "text": "Изпълняващият задълженията на постоянен представител на Русия в ООН Владимир Сафронков призова към ново начало в преговорите по отношение на проблема на Корейския полуостров, предаде  РИА Новости.\r\nПо време на своя реч пред Съвета за сигурност на ООН той призова всички замесени страни към „по-скорошното подновяване на диалога по всеобхващащото решение на проблема на Корейския полуостров“. \r\n„Възможността за използване на военни мерки за решаването на проблемите на Корейския полуостров  трябва да бъде изключена. Изразяваме подкрепа към това Северна и Южна Корея да водят диалог и консултации, да проявяват една към друга благожелателност, да подобряват отношенията помежду си“, заяви Сафронков.  Виктор Турмаков", "date": "2017-07-06", "title": "РИА Новости: Русия призовава към ново начало на диалога по проблема на Корейския полуостров"}
{"url": "http://www.focus-news.net/news/2017/07/06/2412521/afp-kitay-smyata-che-voennite-deystviya-ne-sa-alternativa-v-severna-koreya.html", "text": "Постоянният пратеник на Китай в ООН Лиу Джею заяви, че военните действия „не са алтернатива“ при справянето с кризата в Северна Корея, предаде  AFP.\r\n„Китай винаги е противостоял срещу хаоса и конфликта на Корейския полуостров. Военните действия не трябва да са алтернатива в това отношение“, заяви Лиу Джею по време на извънредното събиране на Съвета за сигурност на ООН, свързан със ситуацията в КНДР.  Виктор Турмаков", "date": "2017-07-06", "title": "AFP: Китай смята, че военните действия „не са алтернатива“ в Северна Корея"}
{"url": "http://www.focus-news.net/news/2017/07/06/2412537/magyar-hirlap-ungariya-podkrepya-normalizatsiyata-na-otnosheniyata-mezhdu-sasht-i-rusiya.html", "text": "Унгарският министър на външните работи Петер Сиярто заяви, че добрите отношения между САЩ и Русия са в интересите на Централна Европа, пише  Magyar Hirlap.\r\n„Научили сме ясния урок на историята, че ако Изтокът и Западът, Русия и САЩ поддържат добри отношения, това е добре за Централна Европа. Ако присъстват лоши отношения между източните и западните сили, тогава Централна Европа винаги е сред губещите“, посочи министър Сиярто. \r\n„По отношение на европейската сигурност, Унгария има интерес при постигането на мир в Сирия и е наистина благодарна за международните усилия по постигането на целта“, добави той.  Виктор Турмаков", "date": "2017-07-06", "title": "Magyar Hirlap: Унгария подкрепя нормализацията на отношенията между САЩ и Русия"}
{"url": "http://www.focus-news.net/news/2017/07/06/2412539/reuters-dzheyms-matis-potvardi-gotovnostta-na-sasht-da-zashtitavat-yaponiya-sreshtu-yuzhna-koreya.html", "text": "Министърът на отбраната на САЩ Джеймс Матис подчерта „железния ангажимент“ на страната си към защитата на Япония и към предоставянето на „разширено възпиране, чрез използване на пълния спектър на американските възможности“, предаде  Reuters.\r\n„Джеймс Матис е уверил в това своя японски колега Томоми Инада по време на телефонен разговор, по време на който двамата са обсъдили скорошното ракетно изпитание на Северна Корея“, пише в официално заявление на Пентагона. \r\nПредприемайки важна крачка в ракетната си програма, Северна Корея във вторник проведе изпитание на междуконтинентална балистична ракета, за която експертите смятат, че има обхват, достатъчен да достигне американските щати Аляска и Хаваи.  Виктор Турмаков", "date": "2017-07-06", "title": "Reuters: Джеймс Матис потвърди готовността на САЩ да защитават Япония срещу Южна Корея"}
{"url": "http://www.focus-news.net/news/2017/07/06/2412540/futbol-dzhuzepe-rosi-napuska-selta.html", "text": "Италианският отбор Селта обяви, че нападателят му Джузепе Роси напуска тима.\r\nПрез април италианецът получи сериозна травма, от която се възстановяваше седем месеца.   Виктор Турмаков", "date": "2017-07-06", "title": "Футбол: Джузепе Роси напуска Селта"}
{"url": "http://www.focus-news.net/news/2017/07/06/2412518/aleksey-pushkov-kndr-mozhe-da-se-prevarne-v-irak-za-donald-tramp.html", "text": "Членът на комисията по отбрана на Съвета на федерацията на Русия Алексей Пушков заяви, че провеждайки учения на Корейския полуостров, президентът на САЩ Доналд Тръмп рискува да получи „своята“ война, подобна на своите предшественици, предаде РИА Новости.\r\n„САЩ няма да отменят военните учения на Корейския полуостров. Буш-младши си имаше Ирак, Обама – Либия. Тръмп рискува да получи своята война в Корея“, пише в коментар на Пушков, публикуван на профила му в социалната мрежа „Туитър“. \r\nСАЩ и Южна Корея в сряда проведоха съвместни ракетни учения на източното крайбрежие в отговор за изстреляната от КНДР междуконтинентална балистична ракета. При тях бяха изстрелвани ракети земя-земя на американските сухопътни сили и балистични ракети с малък обхват на южнокорейската армия. Американските военни отбелязаха, че по време на ученията „е демонстрирана способността да се унищожи вражеската заплаха чрез нанасянето на точни удари“.  Виктор Турмаков", "date": "2017-07-06", "title": "Алексей Пушков: КНДР може да се превърне в „Ирак“ за Доналд Тръмп"}
{"url": "http://www.focus-news.net/news/2017/07/06/2412528/izvestiya-rusiya-nyama-da-izleze-ot-parizhkoto-klimatichno-sporazumenie.html", "text": "Руският президент Владимир Путин заяви, че страната възнамерява да съдейства на изпълнението на Парижкото мирно споразумение по климата, пише Известия.\r\nРуският президент отбеляза, че Москва разглежда споразумението като основа за климатично регулиране. Той подчерта, че проблемът с глобалните изменения на климата ще бъде една от основните теми по време на срещата на високо равнище на Г-20 в Хамбург. \r\n„Русия преизпълни поетите върху себе си задължения по Протокола от Киото. Ние в значителна степен компенсирахме ръста на емисиите в другите страни и региони по света“, посочи руският президент. \r\nПарижкото климатично споразумение регулира мерките по снижаването на парниковите газове в атмосферата след 2020 г. Той трябва да замени Протокола от Киото.  Виктор Турмаков", "date": "2017-07-06", "title": "Известия: Русия няма да излезе от Парижкото климатично споразумение"}
{"url": "http://www.focus-news.net/news/2017/07/06/2412544/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, съобщиха от пресцентъра на Агенция \"Пътна инфраструктура\". Както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.07.2017 г.; област Стара Загора: Допълнение на пътен възел Плодовитово: \r\nI етап: От км 165+202 до км 167+790 без отбиване на движението по обходни маршрути, ограничаване на скоростта до 60 км/ч на лявото платно и забрана за ползване на аварийната лента.\r\nII етап: От км 165+500 до км 167+850 без отбиване на движението по обходни маршрути с ограничаване на скоростта до 60 км/ч на лявото платно и забрана за ползване на изпреварващата лента. Срок до 12.07.2017г.; област София: от км 45+000 до км 55+000 – движение в една лента посока София, поради частични ремонтни дейности в изпреварващата лента. Движението се осъществява в активната лента. Срок 06.07.2017 г.; от км 25+000 до км 29+000 – движение в една лента посока Бургас, поради частични ремонтни дейности в изпреварващата лента. Движението се осъществява в активната лента. Срок 06.07.2017 г.; от км 45+980 до км  46+790 – ограничено движението в посока София поради разчистване на платното следствие ПТП. Движението се осъществява двупосочно в платното посока Бургас. Срок 06.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане. Стесняване на една от лентите за движение. Срок: 07.07.2017 г.; Мездра-Новачене от км 163+000 до км 175+600 – ремонт на ограничителни системи. Една от лентите е затворена за движение. Срок до 07.07.2017 г.; Обходен път на гр. Враца от км 0+000 до км 6+500 –полагане на напречна пътна маркировка. Една от лентите е затворена за движение. Срок до 07.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 363+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 07.07.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 07.07.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Джурово от км 151+000 до км 164+000 – полагане на напречна хоризонтална маркировка. Срок до 15.07.2017г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; Палаузово-Шипка от км 155+000 до км 170+000 – движение в едната лента, поради извършване на ремонтни дейности по асфалтовата настилка.  Срок до 06.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.;  Кърджали-Момчилград-Макза-Граница Гърция от км 346+350 до км 350+000 между гр.Кърджали и спирка Джебел – ремонтни дейности. Срок до 06.07.2017г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: няма ограничения\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 276+000 до км 282+000 Окоп-Елхово, движение в една лента – ремонтни дейности по настилката. Срок до 10.07.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; Веринско-Ихтиман от км 120+000 до км. 124+000 – движение с повишено внимание поради частични ремонтни дейности и в двете ленти. Срок до 07.07.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 07.07.2017 г.; км 168+100 до км 224+900 в посока Обзор-Поморие – подмяна на пътни знаци. Срок до 10.07.2017 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 07.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-с. Струмешница от км 61+000 до км 91+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път III-198 Горно Спанчово-Катунци от км 44+000 до км 46+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г.; път III-1972 с. Блатска до с. Боголин от км 5+000 до км 15+000 – частични ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 06.07.2017 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-99 Бургас-Караагач от км 0+000 до км 49+000 – движение с повишено внимание, поради частични ремонтни работи по асфалтовата настилка. Срок до 07.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-99 от км 0+000 до км 20+500 Бургас-Созопол –хоризонтална маркировка.Срок до 21.07.2017г.;път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017г.; път III-6008 от км 0+000 до км 7+800 в учстъка Джънбо-надлеза на Лукойл – хоризонтална маркировка. Срок до 21.07.2017г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до 15.07.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-114 с. Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-133 Бяла Слатина-Алтимир км 0+000 до км 12+100 – изсичане на храсти. Стесняване на една от лентите за движение. Срок до 15.07.2017г.;път III-133 Бързина-Манастирище от км 27+850 до км 28+160 – направа насип от скален материал. Стесняване на дясното платно за движение. Срок до 15.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 08.07.2017 г.;  \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.; път III-507 Кърджали-Мост от км 14+000 до км 17+000 с.Чифлик и с.Мост – извършване на частични ремонтни дейности. Срок до 07.07.2017г.; път III-593 Падало-Орешари-Маджари-Доллно Ботево от км 0+000 до км 18+000 между с.Падало и с. Орешари –  ремонтни дейности. Срок до 07.07.2017г.; път III-5902 п.к.Звездел-п.к.Голяма чинка от км 1+000 до км 6+000 между Рудник Звездел и с.Конче – ремонтни дейности. Срок до 07.07.2017г.; път III-8653 Кобиляне-Брезен-Боровица-Сполука  от км 16+000 до км 19+000 между селата Боровица и Сполука – ремонтни дейности.Срок до 07.07.2017г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 10.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът ІІ-35 Троян-Ловеч от км 46+105 до км 71+000 – полагане на хоризонтална маркировка. Срок до 12.07.2017г.; път ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности на пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности на пътната настилка тип „Печматик“. Срок до 07.07.2017 г.; път ІIІ-402 от км 0+000 до км 30+548 Български извор-Добродан движение с повишено внимание  – косене на банкети и рязане на храсти. Срок до 14.07.2017г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът II-84 Света Петка-Юндола от км 50+000 до км 55+000 – полагане на хоризонтална маркировка. Срок до 06.07.2017 г.; път III-376 Превала-гара Костандово от км 13+000 до км 16+000 – частичен ремонт на пътна настилка. Срок до 06.07.2017 г.; път III-8003 Панагюрище-Дюлево от км 35+000 до км 38+720 – частичен ремонт на пътна настилка. Движение в една лента двупосочно. Срок до 06.07.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-306 Кнежа-Селановци от км 44+000 до км 50+000 – поетапно движение в едната лента и преминаване с повишено внимание, поради частично асфалтиране. Срок до 07.07.2017 г.; път ІІІ-304 Дебово-разклон Санадиново от км 14+000 до км 21+000 – регулирано поетапно движение в едната лента, поради ремонтни дейности на асфалтовата настилка Срок до 07.07.2017 г.; път ІІІ-3404 Дебово-разклон Любеново от км 0+000 до км 7+000 – регулирано поетапно движение в едната лента, поради ремонтни дейности на асфалтовата настилка Срок до 07.07.2017 г.;\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.; път II-51 Лозница-с. Мировец от км 89+517 до км 93+517 – частичен ремонт на асфалтова настилка. Срок до 07.07.2017 г. \r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-7001 от кръстовище с път ІІІ-207 до с. Войново от км 0+000 до км 15+305 – частичен ремонт на асфалтова настилка. Срок до 07.07.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІ-37 Барутин-Батак от км 200+600 до км 219+340 – частични ремонти на асфалтовата настилка. Срок до 07.07.2017 г.; път ІІІ-197 Доспат-Настан от км 53+000 до км 86+000  – частични ремонти на асфалтовата настилка.  Срок до 07.07.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-866 Михалково-Кричим (до границата с ОПУ Пловдив), от км 67+000 до км 88+300 – изсичане на храсти за видимост. Движение с повишено внимание в свободната лента, съобразно създадената организация на движение. Срок до 07.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8683 Смолян-Горна Арда от км 0+000 до км 29+000 - частични ремонти на асфалтовата настилка. Движение с повишено внимание в свободната лента, съобразно създадената организация на движение. Срок до 07.07.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът III-8223 Живково-Веринско от км 0+000 до км 6+650 – движение с повишено внимание, поради частични ремонтни дейности и в двете ленти. Срок до 07.07.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово допълнение на пътен възел ,,Плодовитово‘‘:\t\r\nI етап: От км 2+070 до км 2+265 дясно без отбиване  на движението по обходни маршрути,ограничаване на скоростта до 50 км/ч и стесняване на дясна лента.\r\nII етап: От км 2+085 до км 2+280 ляво без отбиване на движението по обходни маршрути , с ограничаване на скоростта до 50 км /ч и стесняване на лява лента. Срок до 12.07.2017 г.;път III- 6602 Старозагорски бани-Пъстрово от км 14+000 до км 29+963 – частични ремонтни дейности на асфалтова настилка. Срок до 07.07.2017 г. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 07.07.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 07.07.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-06", "title": "Актуална пътна обстановка"}
{"url": "http://www.focus-news.net/news/2017/07/06/2412533/politico-spored-general-ot-armiyata-na-sasht-edinstveno-samokontrolat-ni-deli-ot-voyna-v-koreya.html", "text": "Според командира на силите на САЩ на Корейския полуостров ген. Винсент Бруукс единственото нещо, което дели САЩ и Южна Корея от подновяването на войната срещу Северна Корея е „самоконтролът“ – бариера, която според него, може да бъде премахната по всяко време, предаде  Politico.\r\n„Самоконтролът, който е избор, е нещото което отделя примирието от войната. Както показаха скорошните учения между силите на САЩ и Южна Корея, ние можем да променим своя избор, ако така бъде наредено от държавните глави на страните“, заяви ген. Бруукс. „Би било смъртоносна грешка, ако някой смята другояче“. \r\nСеверна Корея изстреля във вторник първата си междуконтинентална балистична ракета, ключова стъпка по пътя ѝ да се присъедини към ядрените държави на света. \r\n„Въпреки постоянните провокации на Северна Корея, съюзът между Южна Корея и САЩ поддържа търпение и самоконтрол“, заяви на свой ред ген. Лин Сун-джин, председател на генералния щаб на южнокорейската армия. „Готови сме да предприемем решителни мерки по всяко време, ако има заповед за това. Всеки, който мисли различно, прави много погрешна преценка“, посочи той. Виктор Турмаков", "date": "2017-07-06", "title": "Politico: Според генерал от армията на САЩ „единствено самоконтролът ни дели от война“ в Корея"}
{"url": "http://www.focus-news.net/news/2017/07/06/2412543/sofiya-vazstanoveno-e-dvizhenieto-v-dvete-lenti-po-patya-botevgrad-sofiya-v-rayona-na-yaz-bebresh.html", "text": "Възстановено е движението в двете ленти по път I-1 Ботевград - София, в района на яз. „Бебреш”. Това съобщиха от пресцентъра на Агенция „Пътна инфраструктура”. Временната организация на движението бе наложена поради аварирал тежкотоварен автомобил.", "date": "2017-07-06", "title": "София: Възстановено е движението в двете ленти по пътя Ботевград - София, в района на яз. „Бебреш”"}
{"url": "http://www.focus-news.net/news/2017/07/06/2412523/reuters-spored-redzhep-tayip-erdogan-iskaniyata-na-arabskite-darzhavi-kam-katar-sa-nepriemlivi.html", "text": "Президентът на Турция   Реджеп Тайип Ердоган заяви, че остава лоялен към Катар и че исканията на арабските държави към Доха са нереалистични, предаде  Reuters.\r\n„Що се отнася до списъка с 13-те искания – той не е приемлив при каквито и да е обстоятелства“, заяви Ердоган.\r\n Той добави, че Анкара е готова да проведе наземна операция в Северна Сирия срещу кюрдските сили, ако се почувства заплашена.  Виктор Турмаков", "date": "2017-07-06", "title": "Reuters: Според Реджеп Тайип Ердоган исканията на арабските държави към Катар са неприемливи"}
{"url": "http://www.focus-news.net/news/2017/07/06/2412546/predstoyashti-mezhdunarodni-sabitiya-za-6-yuli-agentsiya-fokus.html", "text": "Американският президент Доналд Тръмп ще проведе разговори във Варшава с лидерите от балтийските, балканските и централноевропейските страни.\r\n*** Доналд Тръмп ще се срещне с южнокорейския президент Мун Дже-ин и японския премиер Шинзо Абе, за да обсъдят ситуацията със Северна Корея.\r\n*** Японският министър-председател Шинзо Абе ще одобри окончателно предварителния документ за голямото търговско споразумение с Европейския съюз.\r\n*** Вътрешните министри на ЕС се срещат за да обсъдят как да се справят с мигрантската криза в Италия.\r\n*** Международна конференция за мигрантската криза, с участието на представители на Либия, ООН и Европейския съюз.\r\n*** Руският външен министър Сергей Лавров ще се срещне с френския си колега Жан-Ив льо Дриан за да обсъдят ситуацията в Украйна и Сирия.\r\n*** Европейският комисар Йоханес Хан ще посети Турция за да обсъди членството на страната в Европейския съюз с високопоставени турски представители.\r\n*** Германският канцлер Ангела Меркел и премиерът на Сингапур Ли Хсиен Лонг ще направят съвместно изявление.\r\n*** Френският президент Еманюел макрон ще се срещне с президента на Световната банка Джим Йонг Ким.\r\n*** Палестинският лидер Махмуд Абас ще се срещне с френския премиер Едуард Филип.\r\n***Мексиканският президент Енрике Пена Нието ще се срещне с френския си колега Еманюел Макрон.", "date": "2017-07-06", "title": "Предстоящи международни събития за 6 юли /Агенция „Фокус“/"}
{"url": "http://www.focus-news.net/news/2017/07/06/2412535/reuters-spored-egipet-iskaniyata-na-arabskite-darzhavi-pred-katar-ne-podlezhat-na-predogovaryane.html", "text": "Египетският министър на външните работи Самех Шукри заяви, че исканията на него и на Бахрейн, ОАЕ и Саудитска Арабия към Катар не подлежат на предоговаряне, предаде  Reuters.\r\n„Темата още от самото начало не подлежи на предоговаряне. Няма място за компромис“, заяви Шукри. \r\nСаудитска Арабия, ОАЕ, Египет и Бахрейн прекъснаха дипломатическите си отношения с Катар, обвиняван от тях в подкрепа на тероризъм и в сговор с регионалния им противник Иран. Доха отрича обвиненията. Четирите държави представиха пред Катар списък с 13 исканията и съобщиха, че са получили негативен отговор.  Виктор Турмаков", "date": "2017-07-06", "title": "Reuters: Според Египет исканията на арабските държави пред Катар не подлежат на предоговаряне"}
{"url": "http://www.focus-news.net/news/2017/07/06/2412545/predstoyashti-sabitiya-v-stranata-za-6-yuli-agentsiya-fokus.html", "text": "***\r\nОт 09.00 часа ще се проведе заседание на Народното събрание.\r\n***\r\nОт 10.00 часа по пътя за Кремиковския манастир министърът на околната среда и водите Нено Димов ще участва в инициативата по освобождаване на птици от Спасителния център за диви животни на Зелени Балкани в Стара Загора.\r\n***\r\nОт 08.00 часа пред главния вход на УМБАЛСМ \"Пирогов\" ще бъде дадена информация за пострадалите при верижната катастрофа на АМ \"Тракия“ при Ихтиман.\r\n***\r\nОт 09.00 часа пред главния вход на УМБАЛ „Св. Анна\" - София ще бъде дадена информация за пострадалите при верижната катастрофата на АМ „Тракия“ до Ихтиман. \r\n***\r\nОт 09.30 часа ще се проведе заседание на Пленума на Висшия съдебен съвет.\r\n***\r\nОт 09.00 до 19.00 часа на ул. „Кракра“, 16 ще започне Второто издание на инициативата „Офис на открито“, което ще продължи до 14 юли.\r\n***\r\nОт 09.30 часа 5 състав на СГС ще гледа делото срещу съдия Евелин Драганов (Гл. ІІ НК – престъпление против личността).\r\n***\r\nОт 09.30 часа в Специализирания наказателен съд ще се гледа делото срещу Ценко Ч., Мартин Ч., Иван Т. и др. за образуване и ръководене на организирана престъпна група. \r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа Специализирания наказателен съд ще гледа делото срещу Мартин А., Валентин Я., Валери А. и др. за образуване и ръководене на организирана престъпна група. \r\n***\r\nОт 10.00 часа в сградата на Столична община, холандски експерти ще дискутират с колегите си от СО планирането и изграждането на велосипедна инфраструктура на територията на София.\r\n***\r\nОт 10.00 часа в Kонферентната зала на Софийския университет „Св. Климент Охридски“ ще се проведе кръгла маса на тема: „Демографски тенденции и процеси в България“.\r\n***\r\nВ 11.00 часа в Музея на социалистическото изкуство ще се състои пресконференция, на която ще бъде представен двуезичният каталог на изложбата „Митологеми на героичното“.\r\n***\r\nВ 12.40 часа в заседателна зала на ет. 3 в централната сграда на НСА брифинг ще даде Жан Тод, президент на Международната автомобилна федерация (ФИА), председателят на СБА инж. Емил Панчев и Владимир Илиев, председател на Българската федерация по автомобилен спорт (БФАС).\r\n***\r\nОт 13.00 часа Специализирания наказателен съд ще гледа делото срещу Андреан А., Благо А., Венцислав Ф. и др. за образуване и ръководене на организирана престъпна група. \r\n***\r\nОт 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество.\r\n***\r\nОт 14.00 часа Специализирания наказателен съд ще гледа делото срещу Иван И., Христо Г., Ани С. и др. за образуване и ръководене на организирана престъпна група. \r\n***\r\nОт 14.00 часа Специализирания наказателен съд ще гледа делото срещу Борислав Т., Николай М., Методи Г. и Христо Н. за образуване и ръководене на организирана престъпна група. \r\n***\r\nОт 14.00 часа Специализирания наказателен съд ще гледа делото срещу Димитър Д., Данаил Г., Иван П. и др. за образуване и ръководене на организирана престъпна група. \r\n***\r\nОт 14.00 до 18.00 часа в Арт „Ларго“ ще бъде представена втората част на изложбата „Джаз – Цанко Цанков или един опит за забрана на картини в наши дни”.\r\n***\r\nОт 15.00 часа Специализирания наказателен съд ще гледа делото срещу Красимир М. и Анатоли Т. за образуване и ръководене на организирана престъпна група.\r\n***\r\nОт 15.00 до 17.00 часа в постоянната приемна на БСП – София на ул. „Леге“ №10 общинският съветник Борис Цветков и експертът към постоянната комисия по „Инженерна инфраструктура и енергийно планиране“ на СОС Валентина Узунова ще консултират софиянци по програмата за саниране и енергийна ефектовност.\r\n***\r\nОт 18.00 до 20.00 часа в зала „София” на БЧК ще се проведе Национална конференция на тема „Живот и дело на Васил Левски”.  \r\n***\r\nВ 18.00 часа в Централния военен клуб Съюзът на българските автомобилисти (СБА) ще отпразнува своя 60-годишен юбилей.\r\n***\r\nОт 18.30 часа в Лекционната зала на Енорийския център при храм „Св. св. Кирил и Методий” ще се проведе открита беседа на тема „Астрологията – лъженаука и живот без Бога”.\r\n***\r\nОт 19.00 часа в Борисовата градина, Представителният духов оркестър при академията на МВР ще изнесе концерт.\r\n***\r\nОт 19.00 часа в „Музея за история на София“ ще бъдат представени 18 немски артисти от берлинската артсцена.\r\n***\r\nОт 11.00 часа в зала 501 в УМБАЛ „Св. Марина“ дарители от Младежко сдружение „Вектор“ ще връчат инфузионна помпа за венозни вливания при малки деца за нуждите на Клиниката по педиатрия. \r\n*** \r\nОт 17.30 часа във фоайето на читалището в града журналистът Румен Стоичков ще представи своята трета книга „Някъде там\".\r\n***\r\nОт 10.00 часа в ДГ „Слънце” ще се състои програма „Корени и криле” - детско-ученическа среща по повод предстоящата 140-годишнина от Освобождението на Търново.\r\n***\r\nОт 11.00 часа в пресклуба на БТА ще се състои пресконференция във връзка с подготовката и програмата на рали \"Раховец“.\r\n***\r\nОт 18.00 часа в Художествена галерия „Борис Денев” ще бъде открита изложба – живопис „140 години от Освобождението на Търново”.\r\n***\r\nОт 19.00 часа в парк „Асеневци” ще се състои официалното откриване на джаз-фестивала „Дикси Джаз Фест”. \r\n***\r\nОт 20.00 часа на сцената на „Арт лято”в парк „Асеневци ще бъде представен  моноспектакъл на Стефан Иванов „Моето име”. \r\n***\r\nОт 17.00 часа в Голяма зала на ХГ „Иван Фунев“ в РИМ ще бъде открита изложба-живопис на художника Росен Найденов. \r\n***\r\nОт 10.00 часа в Спортна зала - КК „Албена“ ще бъде открит XIV Eвропейски  шампионат на мажоретния спорт  - Албена – Добрич 2017 / 6 - 9 юли /.\r\n***\r\nВ 11.30 часа кметът на Добрич Йордан Йорданов и партньорите на Общината от американската компания „Есетере“ ЕООД ще посетят Детска млечна кухня. В 14.30 часа ще посетят детската площадка в кв. „Рилци“. \r\n***\r\nОт 18.00 часа в Музея на фотографията и визуалните изкуства ще бъде открита фотографската изложба „Капище“ на Златко Латев .\r\n***\r\nОт 09.00 часа в зала 1 на Апелативен съд Пловдив  ще се гледа делото срещу Любомир Трайков, обвинен в причиняване на смърт на повече от едно лица, при управление на автомобил след употреба на алкохол. \r\n***\r\nОт 09.00 часа в зала 10 на Окръжен съд – Пловдив ще се гледа делото срещу Иванка Ройдова, обвинена в това, че е поръчала убийството на свой родни. \r\n***\r\nОт 10.00 часа в зала 1 на Окръжен съд – Пловдив ще се гледа делото срещу мъж, обвинен в причиняване на смърт по непредпазливост в района на с. Виница, след като е управлявал МПС без свидетелство за правоуправление. \r\n***\r\nОт 16.00 часа в зала 2 на Окръжен съд – Пловдив ще се разгледат жалбите на циганите, обвинени в побой над млади спортисти в Асеновград. \r\n***\r\nОбщинските съветници от ПП ГЕРБ в Пловдив ще проведат приемни с гражданите, както следва: Петър Попов, от 17.30  до 19.00 часа в офиса на ПП ГЕРБ в район „Западен” на ул. „Царевец” № 9; Ясен Михайлов, от 17.30 до 19.00 часа в офиса на ПП ГЕРБ в район „Западен” на ул. „Царевец” № 9.; Гошо Къчков, от 17.30  до 19.00 часа в офиса на ПП ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на ПП ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” № 1А. \r\n***\r\nОт 17.00 часа на игрището в спортния комплекс на Русенски Университет „Ангел Кънчев“ с благотворителна футболна среща ще бъдат отбелязани професионалните празници на служителите от Митница Русе и работещите в структури на МВР в крайдунавския град.  \r\n***\r\nОт 18.00 часа ще бъде отслужена Вечерня в църквата „Св. Неделя”.\r\n***\r\nОт 18.00 часа в експозиционната зала на къща музей „Иван Вазов“ ще се състои музикално-поетичен спектакъл „С Вазов в сърцето”.\r\n***\r\nОт 21.00 часа на стадион „Берое“ ще бъде представена най-популярната опера на Жорж Бизе „Кармен“.", "date": "2017-07-06", "title": "Предстоящи събития в страната за 6 юли (Агенция „Фокус“)"}
{"url": "http://www.focus-news.net/news/2017/07/06/2412548/nimh-dnes-shte-bade-predimno-slanchevo-s-maksimalni-temperaturi-mezhdu-30-i-35-v-sofiya-okolo-30.html", "text": "Днес ще бъде предимно слънчево с максимални температури между 30° и 35°, в София – около 30°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция \"Фокус\" дежурният синоптик Анна Дякова. По Черноморието ще е предимно слънчево. Максимални температури на въздуха: 27° - 29°, температурата на морската вода е 23-25°. Вълнението на морето ще е около 2 бала. Над планините ще е предимно слънчево. Ще духа умерен до силен от вятър север-северозапад. Максимална температура на височина 1200 метра - около 23°, на 2000 метра – около 15°.", "date": "2017-07-06", "title": "НИМХ: Днес ще бъде предимно слънчево с максимални температури между 30° и 35°, в София – около 30°"}
{"url": "http://www.focus-news.net/news/2017/07/06/2412549/afp-sasht-osadiha-shturma-na-pravitelstvenite-posledovateli-sreshtu-venetsuelskite-deputati.html", "text": "САЩ осъдиха нападението от страна на въоръжени с тояги лица, подкрепящи правителството на Венецуела срещу депутати от опозицията в парламента на страната, предаде AFP.\r\n„Това насилие, извършено по време на празнуването на Деня на независимостта на Венецуела, е „щурм“  срещу демократичните принципи, почитани от мъжете и жените, борили се за независимостта на Венецуела пред 206 години“, заяви прессекретарят на Държавния департамент на САЩ Хийтър Нойерт.  Виктор Турмаков", "date": "2017-07-06", "title": "AFP: САЩ осъдиха „щурма“ на правителствените последователи срещу венецуелските депутати"}
{"url": "http://www.focus-news.net/news/2017/07/06/2412553/natsionalniyat-savet-za-tristranno-satrudnichestvo-shte-provede-zasedanie.html", "text": "Заседание на Националния съвет за тристранно сътрудничество ще се проведе от 13.00 часа в Гранитна зала на Министерския съвет, съобщиха от правителствената информационна служба. Социалните партньори ще обсъдят промени в Закона за местните данъци и такси, както и проект на Постановление на Министерски съвет за определяне на нов размер на минималната работна заплата за страната през 2017 г. \r\nВ дневния ред на заседанието е предвидено обсъждане и на промени в Кодекса за социално осигуряване и в Закона за семейните помощи за деца.", "date": "2017-07-06", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2017/07/06/2412550/prezidentat-rumen-radev-e-na-rabotno-poseshtenie-v-polsha.html", "text": "Президентът Румен Радев е на работно посещение в Република Полша до 7 юли, съобщиха от прессекретариата на държавния глава. \r\nДържавният глава ще вземе участие в срещата на върха на 12-те държави участнички (Австрия, България, Хърватия, Чешката република, Естония, Унгария, Латвия, Литва, Полша, Румъния, Словакия и Словения) в инициативата „Три морета“. В рамките на форума Румен Радев ще проведе двустранни срещи със свои колеги.   \r\nУтре, 7 юли, българският президентът ще участва в кръгла маса в рамките на Световния форум във Варшава, организиран от Атлантическия съвет.   \r\nТемите, които ще се дискутират по време на двата форума, са свързани с укрепването на просперитета и сигурността в района на трите морета – Адриатическо, Балтийско и Черно море, както и перспективите за развитие на транспорта и енергетиката в региона.", "date": "2017-07-06", "title": "Президентът Румен Радев е на работно посещение в Полша"}
{"url": "http://www.focus-news.net/news/2017/07/06/2412555/mon-shte-obyavi-spisatsite-s-klasiranite-na-parvi-etap-uchenitsi-zavarshili-osmi-klas.html", "text": "Министерство на образованието и наука ще обяви списъците с приетите на първи етап на класиране ученици, завършили VIII клас през 2016/2017 учебна година, съобщиха от пресцентъра на ведомството. Записването ще стане на 7 юли 2017 г., а на 10 юли 2017 г. ще бъде обявен броят на незаетите места след първи етап на класиране. \r\nНа 11 юли 2017 г. могат да се подават документи за участие във втори етап на класиране, а списъците с приетите ученици ще бъдат обявени до 13 юли 2017 г. На 19 юли ще могат да се подават документи за участие в трети етап на класиране като самото класиране ще бъде обявено на 20 юли 2017 г.\r\nУчениците, които към 15 юни 2017 г. са се обучавали в VIII клас в общообразователни паралелки, са 25 774. Учебната 2017/2018 е последна година, в която има утвърден план-прием за ученици, завършили VIII клас. Той е съобразен с подадените от началниците на регионалните управления на образованието заявления с необходимите места и включва 1196 паралелки с 30 331 места. Учениците могат да кандидатстват в: 221 профилирани паралелки за 5772 места, 173 непрофилирани паралелки за 4477 места и 802 професионални паралелки за 20 082 места.\r\nСъгласно Наредбата за организацията на дейностите в училищното образование на МОН завършването на основно образование е след VII клас, а изпитите и приемът след VIII клас ще отпаднат. Учениците ще могат да кандидатстват след IV и след VII клас.", "date": "2017-07-06", "title": "МОН ще обяви списъците с класираните на първи етап ученици, завършили осми клас"}
{"url": "http://www.focus-news.net/news/2017/07/06/2412542/the-hill-spored-ruskiya-poslanik-v-sasht-otnosheniyata-s-donald-tramp-se-razvivat-trudno.html", "text": "Руският посланик във Вашингтон Сергей Кисляк заяви, че работата на страната му с президента на САЩ Доналд Тръмп „се развива трудно“. Коментарът му е отправен докато Доналд Тръмп се подготвя за лична среща с руския си колега Владимир Путин на срещата на високо равнище на Г-20 в Хамбург, пише   The Hill.\r\n„Работата с администрацията на Доналд Тръмп се развива трудно“, заяви Кисляк. „Винаги има възможности за позитивен обрат. Това , което трябва да се направи, е те да не се пропускат. Нека видим какво ще направят САЩ за срещата“, добави посланикът. \r\nПо-рано САЩ приеха нови санкции срещу Русия, докато Москва критикува Тръмп за решението му да нанесе удар върху база на подкрепяния от нея режим на президента на Сирия Башар Асад.\r\n„Понякога човек може да се изненада от лекотата, с която американската политическа система е готова да жертва нормалността в нашите отношения. Трудно е да се разчита на бърз и лесен начин те да се нормализират: има твърде много хора, които искат да попречат на напредъка им. Новите санкции са нови главоболия“, посочи той.  Виктор Турмаков", "date": "2017-07-06", "title": "The Hill: Според руския посланик в САЩ „отношенията с Доналд Тръмп се развиват трудно"}
{"url": "http://www.focus-news.net/news/2017/07/06/2412558/sofiya-otkrita-beseda-za-astrologiyata-shte-se-provede-v-sofiyskiya-hram-sv-sv-kiril-i-metodiy.html", "text": "Открита беседа ще се проведе в софийския храм „Св. св. Кирил и Методий” (Женския пазар) на тема: „Астрологията – лъженаука и живот без Бога”, предаде репортер на Агенция \"Фокус\" Лектор ще бъде Милен Минчев. Модераторът ще е д-р Десислава Панайотова, директор на Енорийския център „Св. св. Кирил и Методий” към храма.\r\nБеседата ще се проведе в Лекционната зала на Енорийския център при храм „Св. св. Кирил и Методий”, ет. 1, ул. „Г. Вашингтон” 47, гр. София, от 18,30 часа. Входът е свободен.\r\nНикола ПЕТКОВ", "date": "2017-07-06", "title": "София: Открита беседа за астрологията ще се проведе в софийския храм „Св. св. Кирил и Методий”"}
{"url": "http://www.focus-news.net/news/2017/07/06/2412557/shah-gari-kasparov-shte-uchastva-na-turnira-v-seynt-luis.html", "text": "13тият в историята световен шампион по шах Гари Каспаров ще участва на турнира „Рапид енд Блиц“ в американския град Сейнт Луис, предаде Интерфакс.\r\nТурнирът ще се проведе от 2 до 12 август и в него ще участват 10 гросмайстора, сред които световния шампион Магнус Карлсен от Норвегия, руснакът Сергей Карякин и 15-тият световен шампион Вишванатан Ананд от Индия. \r\nНаградният фонд в турнира е 300 хил. долара.  Виктор Турмаков", "date": "2017-07-06", "title": "Шах: Гари Каспаров ще участва на турнира в Сейнт Луис"}
{"url": "http://www.focus-news.net/news/2017/07/06/2412538/vladimir-safronkov-predlozheniyata-na-rusiya-i-na-kitay-sa-platforma-za-nachaloto-na-rabotata-po-kndr.html", "text": "Постоянният представител на Русия в ООН Владимир Сафронков заяви, че предложението на Китай и руската „пътна карта“ са подходяща   платформа  за началото на работата по разрешаването на въпроса около Северна Корея. Той отбеляза, че Москва и Пекин са предложили основа за политическото разрешаването на проблема на Корейския полуостров, предаде РИА Новости.\r\n„Предложението на Пекин за „двойно замразяване“ и паралелно придвижване, както и подобната им руска „пътна карта“ за разрешаването на въпроса за Корея, включваща в себе си поетапно формиране в Североизточна Азия на механизъм за мир, включващ ядреното разоръжаване на Корейския полуостров, са подходяща стартова платформа за стартирането на подобни обсъждания. Призоваваме всички да се включат към работата на тази основа“, заяви Сафронков. Виктор Турмаков", "date": "2017-07-06", "title": "Владимир Сафронков: Предложенията на Русия и на Китай са платформа  за началото на работата по КНДР"}
{"url": "http://www.focus-news.net/news/2017/07/06/2412556/denyat-6-yuli-v-balgarskata-istoriya.html", "text": "През 1868 г. начело на въоръжена чета от 129 души Стефан Караджа и Хаджи Димитър преминават р. Дунав при с. Вардим, Великотърновско, край устието на р. Янтра. През 1912 г. влиза в сила Правилник за Военна академия – етап от изграждането на най-старото българско военно висше училище. В 1913 г. гръцката армия окупира Неврокоп по време на Междусъюзническата война. През 1990 г. Петър Младенов (1936 - 2000) подава оставка като президент (председател), под натиска на обществените протести и заради излъчената в предизборен клип на СДС негова фраза: \"По-добре е танковете да дойдат\". На 6 юли е роден  Тончо Жечев. На тази дата  умира Стефан Стамболов. \r\n1990 г.\r\nПетър Младенов (1936 - 2000) подава оставка като президент (председател), под натиска на обществените протести и заради излъчената в предизборен клип на СДС негова фраза: \"По-добре е танковете да дойдат\".\r\nПетър Младенов е роден в село Урбабинци, Видинско през 1936 г. Бил е генерален секретар на ЦК на БКП от 10 ноември 1989 г. до 2 февруари 1990 г. През 1971 г. става министър на външните работи и остава на този пост в четири поредни правителства до 1989. Той е най-дългогодишният външен министър на България. Председател е на Държавния съвет от 17 ноември 1989 г. до април 1990 г. Президент (председател) на България от 3 април до 6 юли 1990 г. Умира на 31 май 2000 г.\r\n1978 г.\r\nГръцкият министър-председател Константинос Караманлис посещава България.\r\nКонстантинос Караманлис е роден през 1907 г. в с. Проти (на турски Кюпкьой), Серско. Учи право, а след това работи като адвокат в Серес. За първи път е избран за депутат през 1935 г. През 1949 г. Караманлис става министър на труда и транспорта.\r\nПрез 1955 г. след смъртта на гръцкия премиер маршал Папагос, крал Павлос назначава Караманлис за премиер. В началото на 1956 г. министър-председателят Караманлис основава собствена партия ЕРЕ (Национален радикален съюз). До 1967 г. и особено през годините, когато е управляваща (до есента на 1963 г.), ЕРЕ е главният изразител на гръцката десница. През 50-те години Караманлис подписва Цюрихското и Лондонското споразумение за независимостта на Кипър. През 1963 г. Константинос Караманлис губи изборите и емигрира в Париж. Връща се в Гърция след 11 години, през юли 1974 г., и става министър-председател в т. нар. “правителство на националното единство”.\r\nПрез 1967 г. военната хунта идва на власт. Турската армия настъпва в Южен Кипър и Караманлис заявява, че Гърция се оттегля от военната организация на НАТО. Караманлис легализира ККЕ (Гръцката комунистическа партия) след като 25 години тя е в нелегалност. През декември 1974 г. Константинос Караманлис провежда референдум за отмяна на монархията. Гърция е обявена за република. Караманлис основава партията “Нова демокрация” и спечелва изборите на 17 ноември 1974 г. Остава министър-председател до 1980 г., когато е избран от парламента за президент на Гърция. Отстъпва президентския пост на Христос Сардзетакис през 1985 г., когато ПАСОК спечелва изборите. През 1990 г. Караманлис отново е избран за президент след изборната победа на “Нова демокрация”. По времето на Караманлис Гърция влиза в Европейския съюз (тогавашната Европейска икономическа общност). Константинос Караманлис умира на 23 април 1998 г. в Атина на 91-годишна възраст.\r\n1963 г.\r\nЗавършва посещението на генералния секретар на ООН У Тан в България.\r\nБирманският политик и дипломат е роден през 1909 г. в Пантанав, по това време част от Британска Индия. Той е автор на книги по история на Бирма (днес Мианмар), история на международните отношения, за ОН и др. Заема поста генерален секретар на ООН в периода 1961 г. – 1971 г.\r\nОрганизацията на Обединените Нации (ООН ) е универсална международна организация на суверенни държави, създадена за поддържане и укрепване на международния мир и сигурност и за развитие на мирното сътрудничество между държавите. Приемник е на Обществото на народите. Уставът на ООН е подписан на 26 юни 1945 г. на конференцията в Сан Франциско от представителите на петдесет държави. Влиза в сила на 24 октомври 1945 г. след ратифицирането му от петте Велики сили и мнозинството подписали го държави. 24 октомври е обявен за международен ден на ООН. Седалището на организацията е в Ню Йорк. ООН има центрове във Виена и Женева. В ООН към 2002 г. членуват 191 държави. България е член на организацията от 14 декември 1955 г.\r\n1962 г.\r\nВ Букурещ се провежда среща на първия секретар на ЦК на БКП Тодор Живков с първия секретар на ЦК на Румънската работническа партия и председател на Държавния съвет на Румъния Георге Георгиу-Деж. Решено е да се ускори проектирането и изграждането на крупния хидроенергиен възел на р. Дунав в района на Сомовит-Излаз.\r\nГеорге Георгиу-Деж (на снимката) е румънски политик. Роден е на 8 ноември 1901 г. в Бирлад Букурещ. Член е на Комунистическата партия на Румъния от 1930 г. През 1944 г.-1948 г. заема различни министерски постове. През 1948 г.–1952 г. е пръв заместник-председател, а в периода 1952 г.-1955 г. е председател на Министерския съвет. От март 1961 г. е председател на Държавният съвет на Румъния. Умира на 19 март 1965 г.\r\n1956 г.\r\nИзлиза Постановление на ЦК на БКП и Министерския съвет за по-нататъшното укрепване и разширяване на ТКЗС, за увеличаване и поевтиняване на селскостопанското производство и повишаване материалната заинтересованост на ТКЗС и кооператорите.\r\nНа 13 април 1945 г. Министерският съвет приема наредба-закон за трудовокооперативните земеделски стопанства (ТКЗС). През октомври на следващата година в страната има вече 444 ТКЗС-та, в които влиза 3,6 % от обработваемата земя. В периода 1 - 4 февруари 1947 г. се провежда първата национална конференция на ТКЗС. Приет е правилник за вътрешния ред в тях и се набляга на най-строго спазване принципите на доброволността. В края на годината са създадени над 580 ТКЗС-та, които са с малки размери и обединяват предимно бедни и малоимотни селяни. В периода 5 - 7 април 1950 г. се провежда втората национална конференция на ТКЗС, която приема Примерен устав на ТКЗС. От средата на август до края на септември същата година селяните от основните зърнопроизводителни райони (най-вече в Добруджа) започват масово да влизат в ТКЗС, за да избягнат насилието и да се спасят от непосилните доставки и данъци. В този кратък период е кооперирана 40 % от земята. До края на 1958 г. е извършено уедряване на ТКЗС.\r\n1929 г. \r\nОбявена е политическа амнистия за Васил Радославов и Димитър Тончев (участвали в кабинета 1913 - 1918 г.), за участниците в юнските и септемврийските събития през 1923 г., за атентата от април 1925 г. и за престъпления при избори. Амнистията е разширена с тълкувателен закон от 18 април 1931 г.\r\nД-р Васил Христов Радославов е български публицист, политик и държавник, действащ член на БКД от 1884 г. Той e роден на 15 юли 1854 г. в Ловеч. Учи в Габрово, Виена и Хайделберг, където става доктор на правните науки през 1882 г. Става началник на отделение в Министерството на правосъдието през 1883 г., член на Либералната партия от 1883 г. и народен представител от 1883 г.. Министър на правосъдието е в кабинета на П. Каравелов (1884-1886 г.), министър-председател и министър на вътрешните работи по време на Регентството (в периода 1886-1887 г.). След Съединението развива активна дейност за сливане и усъвършенстване на администрацията и съдебното ведомство на Княжеството и областта. След 1887 г. скъсва със Ст. Стамболов и създава Либерална партия (радослависти). Многократно е министър. Министър-председател е в периода 1913-1918 г., съдейства за намесата на България в I световна война на страната на Централните сили. Основател и дългогодишен редактор на вестник \"Народни права\" (от 1888 до 1932 г.) - орган на Либералната партия. След I световна война емигрира в Германия. Осъден е задочно като виновник за Втората национална катастрофа. Автор е на спомени \"България и световната криза\" (1923 г.).\r\nДимитър С. Тончев е български политик, юрист. Той е роден на 26 октомври 1859 г. в Калофер. Учи в Николаевското реално училище в Русия, завършва Юридическия факултет на Новорусийския университет в Одеса. През 1883 г. е назначен за помощник-прокурор и председател на Пловдивския департаментален съд. Присъединява се към източнорумелийската Либерална партия. След Съединението става народен представител, председател на III ВНС и на V ОНС. Министър на правосъдието е от 12 декември 1888 г. до 20 септември 1891 г., министър на търговията и земеделието от 19 май до 02 октомври 1894 г., министър на общите сгради от 18 януари до 1 октомври 1899 г. и от 1 октомври 1899 г. до 27 ноември 1900 г., министър на външните работи от 27 ноември 1900 г. до 9 януари 1901 г. и министър на финансите от 4 юли до 20 декември 1913 г. и от 23 декември 1913 г. до 21 юни 1918 г.. След I световна война е осъден на доживотен затвор; амнистиран е през 1929. Лидер е на Младолибералната партия. Основава и редактира “Съдебен вестник” (1885 г.) и в-к “Пловдив” (1886-1907 г.), сътрудничи на вестниците “Марица”, “Южна България”, “Борба” и “Свободно слово” в годините 1893-1894 г., на списание “Наука” през 1881-1884 г. и др. Автор е на съчинения по юриспруденция.\r\n1922 г.\r\nОбразуван е Конституционният блок - политическа групировка от Обединената Народнопрогресивна, Демократическата и Радикалната партия. Той си поставя за задача да сплоти десните политически сили в страната против управлението на Българския земеделски народен съюз и растящото влияние на Българската комунистическа партия. Влизащите в блока партии развиват съгласувана опозиционна дейност в печата, в Народното събрание, в общинските съвети. Конституционният блок прави опити да организира няколко събора против земеделския режим, но не успява. Правителството на Александър Стамболийски проваля тази кампания и организира съденето на кабинетите на Иван Евстратиев Гешов (1911-1913 г.), на Ст. Данев (юни-юли 1913 г.) и на Александър Малинов (1918 г.) като виновни за двете национални катастрофи. Поради противоречие между влизащите в блока партии на 19 юли 1923 г. партийните ръководства обявяват неговото разпускане. През август Демократическата и Радикалната партии влизат в Демократическия сговор.\r\n1913 г. \r\nГръцката армия окупира Неврокоп по време на Междусъюзническата война. В периода 19 - 21 юни 1913 г., след тридневни боеве, гръцката армия превзема и изгаря до основи Кукуш. На 23 юни гърците овладяват Дойран, на 26 юни - Кавала, на 28 юни - Сяр. След боевете от 9-11 юли гръцката армия минава Кресненското дефиле, но е отблъсната при Симитли (12-14 юли). На 10 юли гърците окупират Банско и Разлог, на 12 юли - Ксанти и Дедеагач, а на 14 юли - Гюмюрджина.\r\nНастъплението на гръцките военни части срещу Втора българска армия започва от 19 юни. След ожесточени боеве в районите на Дойран, Калиново, Кукуш и Лехана те успяват да отхвърлят нашите войски от заеманите позиции. Втора армия започва да се оттегля към долината на р. Струма. Командващият армията генерал-лейтенант Н. Иванов решава да прегради двете основни направления Дойран–Струмица и Демирхисар–Петрич. За целта се създават две бойни групи, които заемат за отбрана склоновете на Беласица и южния изход на Рупелското дефиле. След неколкодневни упорити боеве отбраната на Втора армия е пробита и е принудена да се оттегли по южните склонове на Кресненското дефиле.\r\n1912 г.\r\nВлиза в сила Правилник на Българската военна академия, утвърден с царски Указ № 39. На 11 декември 1911 г. с доклад до държавния глава цар Фердинанд І военният министър генерал Никифор Никифоров прави аргументирано предложение за основаването на Военна академия. На 12 декември 1911 г. докладът за създаването на Военната академия е одобрен от цар Фердинанд І, а след три дни законопроектът е внесен за разглеждане и утвърждаване от Народното събрание. На 1 март 1912 г. той е гласуван от народните представители, на 20 април същата година с Указ № 26 цар Фердинанд І утвърждава Закона за Военната академия, на 7 май е подпечатан с държавния печат, а с публикуване на 8 май 1912 г. в \"Държавен вестник\" нормативният акт влиза в сила. Според Закона Военната академия се създава \"за придобиване на висше образование от офицерите от българската войска\", а също и с оглед на подготвянето на офицерски кадри за нуждите на Генералния щаб. Предвиденият в документа срок на обучение във Военната академия е 3 години, като броят на приетите в нея слушатели всяка година не трябва да надхвърля 20 души. На 12 юни 1912 г. с Постановление на Министерския съвет са утвърдени първият Правилник на Военната академия, Учебен план и Инструкция за конкурсните изпити, които от 6 юли същата година влизат в законна сила.\r\nСлед откриването на Военна академия, поради започналата Балканска война 1912–1913 г. випускът й е изпратен на фронта и тя преустановява занятия. За кратко време подновява дейността си през 1914 г., но Първата световна война отново я прекъсва. След Ньойския мирен договор (1919) академията е разформирована. От 1924 г. работи под формата на педагогически курсове, а от 1936 г. официално възстановява дейността си. През 1945 г. е наречена на името на Г. С. Раковски.\r\n1868 г.\r\nНачело на въоръжена чета от 129 души Стефан Караджа и Хаджи Димитър преминават р. Дунав при с. Вардим, Великотърновско, край устието на р. Янтра.\r\nХаджи Димитър (Д. Николов Асенов) е роден на 10 май 1840 г. в Сливен. Той е войвода, участник в националноосвободителното движение. Учи в родния си град. След убийството на Али Ефенди през декември 1860 г. от Панайот Хитов и Ст. Люцканов е принуден да се укрива и през пролетта на 1861 г. се присъединява към четата на Панайот Хитов, с която обикаля Балкана до есента на 1863 г. и известно време е неин знаменосец. Заедно с Панайот Хитов прекарва зимата на 1863 г.-1864 г. в Сърбия. През пролетта отива в Букурещ, където се среща с Георги Сава Раковски. През лятото заедно със Ст. Люцканов минава р. Дунав начело на чета от 12 души, но бързо се разделят. През 1866 г. заедно с Ж. Чернев и Стефан Караджа и чета от 20 души преминава в България, но също се разделят. Заедно с няколко души действа из Балкана до есента. През 1867 г. влиза като войвода в Тайния централен български комитет. След битката в местността Кинлъдере при с. Вишовград, Търновско, се оттегля с оцелелите четници в Стара планина. Загива на връх Бузлуджа на 18 юли 1868 г.Стефан Караджа (С. Тодоров Димов) е деец на националноосвободителното движение, войвода. Роден е на 11 май 1840 г. в с. Ичме (дн. Ст. Караджово), Ямболско. Учи в Тулча, но поради липса на средства напуска училище. На 2 юни 1861 г. по време на сватба побеждава прочутия турски борец Гаази Плиса. Преследван от турците, той се укрива няколко месеца, след което отива в Румъния, а после постъпва в Първа българска легия в Белград. След разпускането й се връща в Тулча, но скоро отново заминава за Румъния. На няколко пъти минава р. Дунав с революционни поръчения. През 1867 г. постъпва във Втората българска легия. През 1868 г. напуска легията и заминава за Румъния. Там се среща с Хаджи Димитър. На 6 юли двамата начело на чета от 129 души минават р. Дунав при с. Вардим, Великотърновско. В боя в местността Канлъдере, край Вишовград, е ранен тежко и пленен от изпратените от председателя на Държавния съвет Мидхад паша войски и полиция. На 12 юли е откаран в Търново, а на 13 е отведен в Русе. Полумъртъв е изправен пред съставения от Мидхад паша извънреден турски съд, наречен криминален съвет, и осъден на смърт чрез обесване. На 31 юли 1868 г. е обесен. Погребан е от баба Тонка Обретенова, която запазва черепа му за поколенията.На тази дата са  родени:\r\n1929 г.\r\nВ Дивдядово, Шуменско, е роден Тончо Жечев (1929 - 2000). Професор Тончо Жечев е литературен критик, член-кореспондент на БАН. Автор е на изследвания върху проблеми предимно на възрожденската литература и на съвременната белетристика. От края на 1956 г. Тончо Жечев е заместник-главен редактор на сп. \"Родна реч\". Като аспирант в Академия за обществени науки в Москва защитава кандидатска дисертация на тема \"Проблеми на съвременния роман\". През 1977 г. става доктор на филологически науки. В периода 1962 г. – 1963 г. завежда отдел \"Критика\" в сп. \"Септември\". През 1974 г. - 1982 г. е директор на БАН. Главен редактор е на сп. \"Септември\" от 1990 г, а от 1991 г. - на \"Летописи\". Представен е в Десетото юбилейно издание на \"Men of Achievement\" (1984), International Biographical Center, Cambridge, от поредицата \"Who is who\". Интересите му са насочени към проблемите на съвременната българска белетристика, към образи и проблеми от Възраждането. Негови съчинения са: \"Българският Великден, или Страстите български\" (1975), \"Литература и общество\" (1976), \"Българският роман след Девети септември 1944 г.\" (1980), \"Историята и теориите на един Пигмалион\" (1983), \"Христо Радевски. Творчески портрет\" (1983), \"Митът за Одисей\" (1985), \"Родно място\" (1987), \"Критически дневник\" (1987), \"Лебедът и смъртта\" (1993), \"Какво иска свободата\" (1999) и др. Професор Жечев умира на 23 февруари 2000 г.\r\n1861 г.\r\nРоден е Радой Ичов Сираков в Угърчин. Той е български офицер, генерал-майор от 1906 г.. Завършва Военното училище в София през 1881 г. и Генералщабна академия в Торино, Италия през 1891 г. Преди войните е началник-щаб на дивизия. През Балканската война е командир на Девета пехотна Плевенска дивизия, която се сражава при Чаталджа и Одрин. По време на Междусъюзническата война е командир на самостоятелен отряд, действащ срещу гръцките войски в Разложко. По време на Първата световна война (1915 г. - 1918 г.) е началник на Главното интендантство, началник на Главното тилово управление, председател на Главната реквизиционна комисия, началник на Девета дивизионна област и офицер за поръчки в Министерството на войната. Генерал-майор Радой Сираков умира на 14 декември 1921 г. в София.На тази дата умират:\r\n2003 г.\r\nУмира проф. Тянко Йорданов - български географ.\r\n1895 г.\r\nУмира Стефан Стамболов (1854 - 1895), след покушение, извършено в центъра на столицата два дни по-рано. Стефан Стамболов е роден на 31 януари 1854 г. в Търново. Учи в родния си град, а след това - в Одеската духовна семинария. Поради връзки с руски революционери е изгонен от семинарията. Прехвърля се в Румъния, където попада в средата на българската революционна емиграция. Завръща се в родния си град през 1873 г. и влиза в състава на местния революционен комитет. Развива активна дейност за подготовката на Старозагорското въстание от 1875 г. и участва в неговото провеждане. След неуспеха му емигрира в Румъния. След като пристига в Букурещ, приема поканата на група млади революционни дейци за създаване на нов революционен комитет на мястото на БРЦК, който след потушаване на Старозагорското въстание изпада в криза и почти не функционира. През ноември 1875 г. Стефан Стамболов пристига в Гюргево и участва в заседанията на Гюргевския революционен комитет, които продължават и през декември същата година. Във връзка с подготовката на ново въстание в България Стамболов е определен за апостол на I - Търновски, революционен окръг с помощници Георги Измирлиев и Христо Караминков (Бунито). Влиза в състава на Българското централно благотворително общество, което се изявява като последния ръководен център на българската емиграция до избухването на Руско-турската освободителна война (1877 - 1878). След Освобождението се установява в Търново и се отдава на адвокатска дейност. Недоволен от несправедливите решения на Берлинския конгрес 1878 г., Стамболов взема дейно участие във всенародното протестно движение на българския народ против тях. Става един от основателите на местния комитет \"Единство\" и развива активна дейност за подготовката на Кресненско-Разложкото въстание (1878-1879 г.). Във връзка със свиканото Учредително събрание 1879 г. в Търново за изработването на конституция е избран за негов депутат от Македония, но не е допуснат в неговите заседания, тъй като е взето решение в това събрание да не присъстват депутатите, избрани от Македония. След учредяването на Либералната партия влиза в нейните редове. Междувременно, въпреки че няма необходимата възраст според конституцията, е избран за депутат във II Обикновено народно събрание, където се изявява с ораторските си способности. След разцеплението на Либералната партия (1883-1884 г.) застава на страната на каравелистите. В края на юни 1884 г. след назначаването на П. Каравелов за министър-председател е посочен от него и избран за председател на IV Обикновено народно събрание. Посреща с радост извършеното в Пловдив Съединение на Източна Румелия с Княжество България 1885 г. и участва като доброволец за неговата защита по време на Сръбско-българската война 1885 г. До лятото на 1886 г. се придържа плътно до поведението на своя партиен шеф П. Каравелов. След извършването на държавния преврат от 1886 г. пътищата им рязко се разминават. Стамболов се обявява срещу детронирането на княза и отказва да влезе в състава на изредилите се в продължение на няколко дни две временни правителства. Развива голяма дейност за връщането на прогонения вън от страната княз и след като постига тази цел, застава твърдо зад него. Когато все пак Александър I Батенберг преценява, че оставането му на българския престол е невъзможно повече, преди да напусне окончателно пределите на страната, сформира Регентски съвет, в който включва и Стамболов. От този момент Стамболов започва да играе първостепенна роля в политическия живот на княжеството. След избора на втория български владетел - принц Фердинанд Сакс-Кобург-Готски, Стамболов е назначен за министър-председател и до май 1894 г (когато подава оставка). направлява цялостната политическа дейност на страната. От този момент насетне се опитва да съсредоточи силите си в създадената от него Народнолиберална партия (1886-1887 г.) и в издаването на нейния печатен орган. Дейността му обаче е силно възпрепятствана, тъй като е поставен фактически в положение на домашен арест. В началото на юли 1895 г. е нападнат на една от централните столични улици и съсечен.\r\nСтефан Стамболов е автор на неголям брой стихотворения, част от които издава още през 1875 заедно с Хр. Ботев в стихосбирката \"Песни и стихотворения\". Бил е журналист и преводач.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-07-06", "title": "Денят 6 юли в българската история"}
{"url": "http://www.focus-news.net/news/2017/07/06/2412559/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ в град Пловдив ще проведат приемни за гражданите, съобщиха от пресцентъра на партията.\r\nПетър Попов ще се срещне с граждани от 17.30 до 19.00 часа в офиса на ПП ГЕРБ в район „Западен” на ул. „Царевец” №9. \r\nЯсен Михайлов ще се срещне с граждани от 17.30 до 19.00 часа в офиса на ПП ГЕРБ в район „Западен” на ул. „Царевец” №9. \r\nГошо Къчков ще се срещне с граждани от 17.30 до 19.00 часа в офиса на ПП ГЕРБ в район „Северен” на бул. „Марица” №91. \r\nПенчо Малинов ще се срещне с граждани от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5. \r\nВеселин Маневски ще се срещне с граждани от 16.00 до 18.00 часа, в офиса на ПП ГЕРБ в район „Южен” на ул. „Академик Петър Динеков” №1А.", "date": "2017-07-06", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/07/06/2412561/tass-polevi-komandir-na-dzhebhat-an-nusra-e-ranen-pri-vzriv-v-livanskiya-grad-ersal.html", "text": "Мощен взрив е избухнал в граничещия със Сирия ливански град Ерсал. Според местни медии мината е поставена на пътя на колона терористи от „Джебхат ан Нусра“ в която се е намирал един от полевите ѝ командири Абу Халед ат Тели. Той и още четирима терористи са ранени, предаде ТАСС.\r\nАт Тели е издирван от ливанските и сирийските власти. Той оглавява частите на „Джебхат ан Нусра“ в планинската местност Калямун на около 70 км. от Дамаск. Сирийската армия при подкрепата на отрядите на ливанската шиитска групировка „Хизбулла“ възвърна под свой контрол участъка от общата граница в този район. В резултат на това бандите на „Джебхат ан Нусра“ се оказаха блокирани в труднодостъпните местности в околностите на Ерсал. \r\nНа 30 юни по време на рейд срещу два лагера на сирийски бежанци край Ерсал, където са проникнали терористи, ливанските военнослужещи задържаха 40 души. Всички те са подозирани, че имат връзки с терористите.  Виктор Турмаков", "date": "2017-07-06", "title": "ТАСС: Полеви командир на „Джебхат ан Нусра“ е ранен при взрив в ливанския град Ерсал"}
{"url": "http://www.focus-news.net/news/2017/07/06/2412560/9news-vzriv-e-izbuhnal-v-meteorologichnata-laboratoriya-vav-voenna-baza-vav-florida.html", "text": "Експлозия в метеорологичната лаборатория във военновъздушна база „Иглин“ в американския щат Флорида е довела до кратка евакуация и заключване на базата. Няма докладвани жертви. В момента обектът работи в щатен режим, предаде 9News.\r\nУправата на база „Иглин“ посочи, че експлозията се е случила в лабораторията, където е имало метил-хлориден газ. Сочи се, че пушекът, произведен при взрива не е съдържал газ, който е бил използван като охлаждащ агент и може да предизвика сериозни неврологични проблеми у изложените на него хора. \r\nВсе още няма допълнителни детайли. ВВС на САЩ ще извършат разследване на причините за инцидента. В лабораторията се извършват симулации на климатични условия.  Виктор Турмаков", "date": "2017-07-06", "title": "9News: Взрив е избухнал в метеорологичната лаборатория във военна база във Флорида"}
{"url": "http://www.focus-news.net/news/2017/07/06/2412541/sofiya-gasta-magla-i-zadimyavane-navalyava-vidimostta-ot-km-45-do-km-47-na-magistrala-trakiya.html", "text": "Шофьорите да се движат с повишено внимание и съобразена скорост в участъка от км 45 до км 47 на автомагистрала „Тракия” поради намалена видимост от гъста мъгла и задимяване от сметище в района на магистралата. Това съобщиха от пресцентъра на Агенция „Пътна инфраструктура.", "date": "2017-07-06", "title": "София: Гъста мъгла и задимяване навалява видимостта от км 45 до км 47 на магистрала „Тракия”"}
{"url": "http://www.focus-news.net/news/2017/07/06/2412547/reks-tilarsan-vazhno-e-mezhdu-donald-tramp-i-vladimir-putin-da-ima-dobar-obmen.html", "text": "Държавният секретар на САЩ Рекс Тилърсън заяви, че е важно президентът на страната Доналд Тръмп и неговия руски колега Владимир Путин „да имат добър обмен“ относно това как гледат на природата на двустранните отношения, предаде Reuters.\r\n„Бих казал, че в момента е трудно да се каже какви именно са руските намерения в това отношение“, заяви Тилърсън преди да напусне Вашингтон и да се отправи към Хамбург, където ще се проведе среща на високо равнище на страните от Г-20.\r\n„Смятам, че най-важната част от тази среща е да има добър обмен между президента Тръмп и президента Путин относно това как гледат на природата на отношенията между нашите две страни“, посочи той.  Виктор Турмаков", "date": "2017-07-06", "title": "Рекс Тилърсън: Важно е между Доналд Тръмп и Владимир Путин да има добър обмен"}
{"url": "http://www.focus-news.net/news/2017/07/06/2412552/parlamentat-shte-razgleda-promeni-v-zakona-za-otbranata-i-vaorazhenite-sili-kasaeshti-figurata-na-postoyanniya-sekretar-na-otbranata.html", "text": "Парламентът ще разгледа промени в Закона за отбраната и въоръжените сили, касаещи фигурата на постоянния секретар на отбраната. Това предвижда програмата за работа на Народното събрание. Законопроектът е внесен от парламентарната група на ГЕРБ и ще бъде разгледан на първо четене. С него се предлага ново изискване към постоянния секретар на отбраната, според което той трябва да има професионален опит на ръководна длъжност в администрацията. Със законопроекта се предлага още изискване за изслушване в Комисията по отбрана на офицерите, предложени за удостояване с висши офицерски звания. На вниманието на народните представители се поставя и доклад на Временната комисия за проучване на случаите на неизплатени заплати. Депутатите ще гласуват на второ четене и промените в Закона за Българската агенция по безопасност на храните, чийто вносител е Министерски съвет.", "date": "2017-07-06", "title": "Парламентът ще разгледа промени в Закона за отбраната и въоръжените сили, касаещи фигурата на постоянния секретар на отбраната"}
{"url": "http://www.focus-news.net/news/2017/07/06/2412554/daily-sabah-sasht-i-es-imat-zhelanie-za-kipar-na-dve-obshtnosti-i-dve-zoni.html", "text": "Вицепрезидентът на САЩ Майк Пенс проведе преговори с върховния представител на ЕС по въпросите на външните работи и политиката на сигурност Федерика Могерини относно Кипър, пише  Daily Sabah.\r\n„По време на преговорите двамата изразиха надежда, че президентът на непризнатата Севернокипърска турска република Мустафа Акънджъ и президентът на Кипър Никос Анастасиадис ще се разберат по уреждане на конфликта, който ще обедини Кипър като двузонна и двуобщносттна федерация в полза за всички жители на острова“, пише в официално заявление на Белия дом.\r\n „Пенс и Могерини са се съгласили за важността на настоящата мирна конференция за Кипър в Кран Монтана, Швейцария“, пише още там.  Виктор Турмаков", "date": "2017-07-06", "title": "Daily Sabah: САЩ и ЕС имат желание за Кипър на две общности и две зони"}
{"url": "http://www.focus-news.net/news/2017/07/06/2412564/bsp-sofiya-organizira-tematichna-priemna-za-saniraneto-i-energiynata-efektivnost.html", "text": "Общинският съветник Борис Цветков и експертът към постоянната комисия по „Инженерна инфраструктура и енергийно планиране“ на Столичния общински съвет и Валентина Узунова ще консултират софиянци по програмата за саниране и енергийна ефективност в постоянната приемна на БСП – София на ул. „Леге“ №10. Това съобщиха от пресцентъра на Градския съвет на БСП – София. Двамата ще бъдат на разположение на гражданите от 15.00 до 17.00 часа.\r\nЖелаещите могат да се запишат предварително на телефон 02/987 20 86.", "date": "2017-07-06", "title": "БСП – София организира тематична приемна за санирането и енергийната ефективност"}
{"url": "http://www.focus-news.net/news/2017/07/06/2412562/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество. Във връзка с изпълнение на инвестиционен проект за реконструкция на уличен водопровод на ул. „Зорница“ кв. „Михайлово“ гр. Банкя, се налага спиране на водоподаването от 09:00 до 20:00 часа на клиентите на „Софийска вода”, живеещи в района на:\r\n- ул. „Родина“, ул. „Козлодуй“, ул. „Георги Бенковски“, ул. „Захари Стоянов“, ул. „Еледжик“, ул. „Персенк“, ул. „Люлин“;\r\n- по ул. „Майор Коста Паница“ от ул. „Люлин“ до края на улицата;\r\n- по ул. „Александър Стамболийски“ от ул. „Христо Смирненски“ до ул. „Никола Вапцаров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Михайлово“ на площада. \r\nСлед възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с реконструкция на уличен водопровод на ул. „Царибродска“ жк. „Зона Б-19“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- по ул. „Царибродска“ от ул. „Д-р Калинков“ до бул. „Инж. Иван Иванов“ и бл. 6.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царибродска ъгъла с ул. „Д-р Калинков“.\r\nВъв връзка с подмяна на сградно водопроводно отклонение на ул. „Найден Геров“ жк. „Хиподрума“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- по бул. „Акад. Иван Евстатиев Гешов“ от ул. „Урвич“ до ул. „Найден Геров“;\r\nпо ул. „Найден Геров“ от ул. „Сотир Андонов“ до бул. „Акад. Иван Евстатиев Гешов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Акад. Иван Евстатиев Гешов“ ъгъла с ул. „Найден Геров“.\r\nВъв връзка с частична подмяна на уличен водопровод на бул. „Президент Линкълн“ жк. „Овча купел“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул. „Президент Линкълн“, ул. „Кукуряк“, ул. „Земляне“, ул. „Месечинка“, ул. „Кърпи кожух“,\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ ъгъла с ул. „Кукуряк“.\r\nВъв връзка с подмяна на сградно водопроводно отклонение на ул. „Светлина“ кв. „Бенковски“, се налага спиране на водоподаването от 9:30 до 18:30 часа на клиентите на „Софийска вода”, живеещи в района на:\r\n- ул. „Тетевенска“, ул. „Хоризонт“, ул. „Биримирски извор“, ул. „Иван Кралича“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Успех“ ъгъла с ул. „Светлина“.\r\nВъв връзка с извършване на строително-монтажни работи на ул. „Мраморен рид“ с. Мрамор, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Мраморен рид“, ул. „Магараница“, ул. „Църна бара“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мраморен рид“ пред фирма „Булдекор“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-06", "title": "\"Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/06/2412566/sofiya-vavezhda-se-organizatsiya-na-dvizhenieto-za-rekonstruktsiya-na-toproprovod-po-bul-gen-n-stoletov.html", "text": "Въвежда се организация на движението за реконструкция на топропровод по бул. „Ген. Н. Столетов” в София. Това съобщиха от пресцентъра на Столична община. До 24.00 часа на 2 август 2017 г. се забранява влизането на пътни превозни средства по северната половина от пътното платно на бул. „Ген. Н. Столетов” между ул. „Подп. Калитин” и ул. „Охрид”. Движението на превозните средства ще се извършва двупосочно в южното пътно платно на булеварда в същия участък. \r\nЗа същия период от време тролейбусни линии №№ 6 и 7 ще се движат с променен маршрут от депо „Надежда” наляво по ул. „Подп. Калитин“, ул. „Охрид“, надясно по ул. „Опълченска“, надясно по бул. „Сливница“ и по маршрутите си в посока ж.к. „Люлин“.", "date": "2017-07-06", "title": "София: Въвежда се организация на движението за реконструкция на топропровод по бул. „Ген. Н. Столетов”"}
{"url": "http://www.focus-news.net/news/2017/07/06/2412567/pregled-na-osnovnite-temi-v-shumenskiya-pechat.html", "text": "„Продължава битката срещу нелегалните превози в Шуменско“, е водещото заглавие във вестник „Шуменска заря“.  Продължава битката срещу нелегалните превози в област Шумен. За тяхното ограничаване и контрол на пре-возвачите и таксиметровите шофьори ще отговаря работна група от представители на ДАИ, КАТ, Икономическа полиция и НАП. Ръководител на екипа е Пламен Тодоровначалник на областния отдел „Автомобилна администрация”. Работната група ще изготви график за проверките. В края на всеки месец шефът на екипа ще докладва на областния управител Стефан Желев за резултатите от извършените проверки. Това реши на заседание вчера Областната транспортна комисия в Шумен. „Полицаи от Шуменско участваха в националния протест в столицата“, е заглавие от стр.2 в броя.  50 полицаи от област Шумен участваха вчера в националния протест в София. Това съобщи Стефан Гочев – председател на синдикалната федерация на служителите на МВР в региона. Участниците заминаха с автобус вчера сутринта за столицата. За тях 5 юли бе почивен ден. В структурата на федерацията членуват 60 полицаи. Полицаите излязоха на протест навръх професионалния си празник пред храм-паметника „Свети Александър Невски” в София. „Условна присъда и пробация получиха две шуменски джебчийки“, пише изданието. Състав на Окръжен съд -Шумен под председателството на съдия Светлин Стефанов с протоколно определение от днес в открито съдебно заседание одобри споразумение, с което Станка Петкова и непълнолетната Моника Василева бяха признати за виновни за извършване на кражба и използване на чужд платежен инструмент. „В професия танцьор ще обучават в шуменско училище от следващата учебна година“, е заглавие от стр. 4 в броя. За професията танцьор ще се обучават ученици от следващата учебна година в СУ „Сава Доброплодни“ в Шумен. Специалността е нова и ще приема първия си випуск. Общо 19 са професионалните направления, по които ще се извършва обучение в професионалната училищна мрежа в областта. Това стана ясно по време на форум „Позиция на Независимия учителски синдикат в България по изпълнение на управленската програма на правителството за образование, приоритетни политики на МОН“, който се проведе вчера. „От утре започва изплащането на осъвременените пенсии“, информира ежедневникът. Минималната пенсия става 180 лв., а максималната остава 910 лв. Изплащането на пенсиите, определени в нов размер, ще започне утре, 7 юли, и ще приключи на 20 юли (четвъртък), съобщиха от Териториалното поделение на Националния осигурителен институт в Шумен. Оттам допълниха, че с постановление на Министерския съвет от 22 юни 2017 г. е определен нов размер на социалната пенсия за старост и са преизчислени от 1 юли 2017 г. пенсиите, свързани с трудова дейност, отпуснати с начална дата до 31 декември 2016 г. „Ученици от Хитрино направиха вълнуваща екскурзия до Варна“ е заглавие от стр.5 в броя. Близо 100 ученици от първи до седми клас от СУ “Д-р Петър Берон“ – Хитрино, под ръководството на учителите Николинка Цветкова, Мая Цекова, Фатме Мухамед, Светла Иванова и Ферихан Февзи, направиха еднодневна екскурзия до Варна, където посетиха Делфинариума и Зоопарка, както и Историческия комплекс „Неолитно селище“ край с. Неофит Рилски.", "date": "2017-07-06", "title": "Преглед на основните теми в шуменския печат"}
{"url": "http://www.focus-news.net/news/2017/07/06/2412568/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-vodoprovod-i-toploprovod-v-uchastak-na-bul-asen-yordanov.html", "text": "Във връзка с изграждане на водопровод и топлопровод в участък на бул. „Асен Йорданов“ в София се въвежда промяна в организацията на движение. Това съобщиха от пресцентъра на Столична община. От днес до 24.00 часа на 24 юли се забранява влизането на пътни превозни средства по дясната част от източното пътно платно на бул. „Асен Йорданов” между кръговото кръстовище на площад на Авиацията до края на разделителната ивица в посока бул. „Шипченски проход”, като се осигурява в лявата част от пътното платно лента от 4.50 м за движение на автомобили.\r\nСпирките в работния участък с код 1260 „Площад на авиацията“ и с код 2615 „Спортна зала Арена Армеец“ в посока ж.к. „Дружба“ се изместват в обособени джобове в средната лента на булеварда.", "date": "2017-07-06", "title": "София: Въвежда се временна организация на движението във връзка с изграждане на водопровод и топлопровод в участък на бул. „Асен Йорданов“"}
{"url": "http://www.focus-news.net/news/2017/07/06/2412570/smolyan-trevnite-ploshti-v-grada-shte-badat-praskani-sreshtu-karlezhi-i-balhi.html", "text": "Ще бъде извършена обработка на тревните площи срещу кърлежи и бълхи в централните части на града, междублоковите пространства, детските площадки и заведения за периода от днес до 10 юли. Това съобщиха от пресцентъра на Община Смолян. На обработените площи ще се поставят табели. Родителите да се съобразяват и да не пускат децата да играят в детските площадки и тревните площи, които са третирани. Пчеларите също да предприемат необходимите мерки за предпазване на пчелните семейства. В обработените площи за 24 часа се забранява да влизат хора и животни.\r\nТревните площи се обработват от Дезинфекционната станция в Смолян, с която администрацията има сключен договор.", "date": "2017-07-06", "title": "Смолян: Тревните площи в града ще бъдат пръскани срещу кърлежи и бълхи"}
{"url": "http://www.focus-news.net/news/2017/07/06/2412574/pregled-na-osnovnite-temi-v-dobrudzhanskiya-pechat.html", "text": "„Жътвата на пшеница започна със среден добив от 554 килограма“ съобщава на първа страница вестник „Нова добруджанска трибуна“. Най-високи добиви отчитат земеделците в Община Крушари – 670 кг/дка. Производството е 22 226 тона. Общо засетите площи с пшеница в региона са 1 212 891 дка. Почти преполовена е жътвата на ечемик в областта, средният добив е 486 кг/дка. Прибрана е реколтата от почти 13 000 дка. Зам.-министърът на енергетиката Красимира Първанова е провела разговори с представители на синдикатите по повод напрежението в мина „Оброчище“. Поводът е социалното напрежение след възникнало ново забавяне на заплатите на миньорите. Експерти на министерството ще проверят на място техническото състояние на съоръженията, за да бъде предотвратено наводнение на рудника в състояние на престой. “Канят две деца от Тервел в стипендиантската програма на Фондация „Българска памет“, съобщава изданието. Децата ще бъдат включени в програмата през учебната 2017/2018 година. Предложението е на председателя на фондацията д-р Милен Врабевски. Община Тервел работи с фондацията от 2009 година. Фондацията работи също с млади хора от българските общности в Украйна и Молдова. \r\n„Жътвата в Добричко започва масово в края на седмицата“, съобщава на първа страница другият регионален вестник „Добруджанска трибуна“. Жътвата в Каварненско е започнала още на 30 юни. Това съобщи проф. Иван Киряков, завеждащ отдел „Зърнено-житни и бобови култури“ в Добруджанския земеделски институт. Според специалиста, дъждът от последните дни е бил много благоприятен както за пшеницата, така и за есенниците. На места в областта се очакват добиви между 700 и 800 кг/дка, средният – от 400 до 500 кг/дка. Окръжен съд - Добрич е осъдил футболист, ритнал и причинил средна телесна повреда на рефер по време на футболна среща, да плати на пострадалия 7 000 лева обезщетение, съобщава изданието. Инцидентът е станал на 15 март 2015 г. на стадиона в село Карапелит. Потърпевшият с инициали Л.Л. е бил главен съдия на срещата между футболните клубове „Левски 2012“ - село Карапелит и „Добруджански спортист“ - село Стефан Караджа. Производството е образувано въз основа на предявен от пострадалия граждански иск със заявени финансови претенции срещу състезателя. „180 години от рождението на Апостола ще отбележат в Каварна“, съобщава всекидневникът. Честването ще бъде на 18 юли в морския град. Общината кани всички жители и гости на града да отдадат своята почит към Левски в 11.00 часа пред паметника в Градската градина.", "date": "2017-07-06", "title": "Преглед на основните теми в добруджанския печат"}
{"url": "http://www.focus-news.net/news/2017/07/06/2412573/stara-zagora-obshtinata-osiguryava-dopalnitelen-transport-za-operata-karmen-na-stadion-beroe.html", "text": "Жителите и гостите на Стара Загора ще имат възможността да видят най-популярната опера на Жорж Бизе „Кармен“ на стадион „Берое“ от 21.00 часа. Това съобщиха от пресцентъра на Община Стара Загора. За удобство на желаещите да посетят спектакъла на Държавна опера Стара Загора и Държавна опера Бургас, Община Стара Загора осигури допълнителен курс по автобусна линия от стадион „Берое“ до кв. „Железник“. \r\nНачалният час на тръгване е 00:20 ч. по следния маршрут: стадион „Берое“; ул. „Августа Траяна“; бул. „Руски“; ул. „Ген. Столетов“; бул. „Св. П. Евтимий“; ул. „Ген. Гурко“ и квартал „Железник“.\r\nБилети за спектакъла се продават на касите на Старозагорската опера, в рекламна шатра на Операта в Парк „5 октомври“ и онлайн в разпространителската мрежа на Ивентим.", "date": "2017-07-06", "title": "Стара Загора: Общинaта осигурява допълнителен транспорт за операта „Кармен“ на стадион „Берое“"}
{"url": "http://www.focus-news.net/news/2017/07/06/2412569/trinidad-and-tobago-guardian-online-oshte-dvama-balgarski-grazhdani-sa-izpraveni-na-sad-v-trinidad-i-tobago-za-manipulatsiya-varhu-bankomat.html", "text": "Двамата граждани на България бяха изправени пред съда в Порт Ъф Спейн, столицата на Тринидат и Тобаго, по обвинения за манипулация върху банкомат, съобщава електронното издание Trinidad and Tobago Guardian Online.\r\nСрещу Даниел Неделчев и Емил Михалев са повдигнати обвинения по-малко от седмица, след като двама други български граждани бяха арестувани и обвинени в подобни престъпления.\r\nПо-рано полицията съобщи, че Димитър Георгиев, 47-годишен рибар, и Тончо Тончев, 22-годишен студент, са обвинени в измама с банкомат. Според правоохранителните органи двамата мъже притежават машина за издаване на дубликати на карти. Те отговарят пред магистратите за нарушение на Закона за електронния трансфер на средства.\r\nНа свой ред Неделчев и Михалев не се признаха за виновни за обвиненията. Те бяха задържани под стража. Адвокатът им заяви, че поради езиковата бариера тя не е в състояние да обясни обвиненията на своите клиенти, които в крайна сметка може да вземат решение да признаят вината си. По време на изслушването в съда бяха повикани преводачи, наети по-рано за процеса срещу Георгиев и Тончев.\r\nУточнява се, че инцидентите, за които търсят отговорност от четиримата българи, са отделни и вероятно нямат връзка.Тереза Герова", "date": "2017-07-06", "title": "Trinidad and Tobago Guardian Online: Още двама български граждани са изправени на съд в Тринидад и Тобаго за манипулация върху банкомат"}
{"url": "http://www.focus-news.net/news/2017/07/06/2412576/plovdiv-okrazhniyat-sad-shte-razglezhda-zhalbite-na-devetimata-tsigani-napadnali-mladi-sportisti-v-asenovgrad-sreshtu-nalozhenata-im-myarka-zadarzhane-pod-strazha.html", "text": "Окръжният съд в Пловдив ще разгледа жалбите на деветимата цигани, задържани за побоя над млади спортисти в Асеновград, против наложената им мярка за неотклонение „задържане под стража“. Това съобщиха за Радио „Фокус“ – Пловдив от пресцентъра на съда. Срещу деветимата са повдигнати обвинения за хулиганство с особена дързост и цинизъм, а на двама от тях и за причиняване на средни телесни повреди, като деянието е извършено в съучастие. Окръжният съд ще разгледа жалбата на обвиняемите от 16:00 часа.\r\nНа 30 юни Районният съд в Асеновград остави в ареста и деветимата обвиняеми за побой над млади спортисти в Асеновград. Според съда има достатъчно доказателства, че те са участвали в сбиването в района на язовир „40-те извора“ и пред болницата, като има опасност те да се укрият или да извършат друго престъпление, ако не бъдат задържани. На заседанието стана ясно, че повечето от задържаните са на възраст между 18 и 25 години, като сред тях има и лица с криминални регистрации.\r\nНападението на циганите над млади спортисти постави началото на поредица от протести и протестни шествия в Асеновград, които продължават и към днешна дата.\r\nТони МИХАЙЛОВ", "date": "2017-07-06", "title": "Пловдив: Окръжният съд ще разглежда жалбите на деветимата цигани, нападнали млади спортисти в Асеновград, срещу наложената им мярка „задържане под стража“"}
{"url": "http://www.focus-news.net/news/2017/07/06/2412579/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала на София „Св. Вмца Неделя”, след редовната Света Литургия, от 10.00 часа ще бъдат отслужени молитви на св. Киприян, предаде репортер на Агенция „Фокус”. Тези молитви се четат срещу влиянието на всички зли сили. Ще бъде извършен и водосвет. \r\nВечернята ще започне в 17.00 часа. \r\nНикола ПЕТКОВ", "date": "2017-07-06", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/07/06/2412578/d-r-oleg-cholakov-umbal-pirogov-ostava-s-opasnost-za-zhivota-80-godishnata-zhena-nastanena-sled-katastrofite-na-magistrala-trakiya.html", "text": "Състоянието на 80-годишната жена, настанена в УМБАЛ „Пирогов“ след катастрофите на автомагистрала „Тракия“, все още е критично. Тя е на хуманно дишане и съществува непосредствена опасност за живота й. Това каза в интервю за Радио „Фокус“ доц. Олег Чолаков, заместник-директор на УМБАЛ „Пирогов“. Общо 7 от пострадалите при верижните катастрофи на магистралата от вчера са приети в болница.\r\n „Предстои другата възрастна жена с фрактури на крайници да бъде оперирана. Двегодишното дете е добре и предстои днес или утре да бъде изписано“, уточни д-р Чолаков. \r\nСлед първоначалните 4-ма приети в болницата, е бил транспортиран с линейка още един пострадал – шофьор на камион. Той е оставен на лечение с фрактури в областта на таза. „Други две жени със собствен транспорт дойдоха в болницата. Те са прегледани и освободени. Те са само с повърхности рани по лицето“, каза още д-р Чолаков. Във връзка с излъчен репортаж, че около 9.30 е пристигнала първата линейка, доц. Чолаков допълни, че в болница „Пиргов“ първият пострадал е докаран в 9.05, което означава, че линейките са били доста по-рано на мястото на произшествието. Доц. Олег Чолаков допълни, че при вчерашния инцидент Центърът за спешна медицинска помощ е отреагирал навреме, като линейките са пристигнали много бързо до мястото на местопроизшествието.", "date": "2017-07-06", "title": "Д-р Олег Чолаков, УМБАЛ „Пирогов“: Остава с опасност за живота 80-годишната жена, настанена след катастрофите на магистрала „Тракия“"}
{"url": "http://www.focus-news.net/news/2017/07/06/2412582/prodalzhava-filmoviyat-maraton-na-bchk-v-doma-na-kinoto.html", "text": "Водноспасителната служба към Българския Червен кръст продължава да представя поредица от обучителни филми всеки четвъртък до края на юли в Дома на киното. Това съобщиха от пресцентъра на БЧК. Безплатната прожекция на анимационния филм „Имало-нямало 7 пирата” - 15 мин. с художествен директор - Фидел Регерос, анимация - Настимир Цачев и музика - Георги Генков ще бъде от 18:00 часа в Дома на киното, ул. Екзарх Йосиф №37.\r\nОсвен че ще видите русалка, само с очила, по забавен начин ще се запознаете с основните правила за вашата безопасност, когато сте около и във водата.\r\nСлед прожекцията експерти от водноспасителната служба към БЧК ще отговорят на въпроси, касаещи водната безопасност, а всички родители /минали, настоящи или бъдещи/ могат да получат „Наръчник за родителя ДРЪЖ ПОД ОКО”, където под формата на въпроси и отговори са разгледани различните житейски ситуации, при които може да възникне воден инцидент.", "date": "2017-07-06", "title": "Продължава филмовият маратон на БЧК в Дома на киното"}
{"url": "http://www.focus-news.net/news/2017/07/06/2412583/blagoevgrad-obshtinata-organizira-poredna-kampaniya-za-sabirane-na-opasni-otpadatsi-ot-domakinstvata.html", "text": "Община Благоевград организира поредна кампания за събиране на опасни отпадъци от домакинствата. Тя ще бъде в рамките на два дни - днес и утре, 7 юли. Това съобщиха от пресцентъра на Община Благоевград. За целта се организира мобилен пункт за извозване на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\nМобилният пункт за приемане на опасните отпадъци от бита ще бъде разположен на паркинга на ул. „Скаптопара“ №1 от 10:00 до 12:30 часа днес. От 13:30 до 16:00 часа ще се приемат отпадъци в кв. „Грамада“, паркинга пред магазин „Аско Деница“. \r\nНа 7 юли от 10:00 часа до 12:30 часа- паркинга на ул. „Свобода“ и „Симеон Радев“. В 13:00 часа до 16:00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“.\r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2017-07-06", "title": "Благоевград: Общината организира поредна кампания за събиране на опасни отпадъци от домакинствата"}
{"url": "http://www.focus-news.net/news/2017/07/06/2412575/reuters-v-navecherieto-na-sreshtata-na-g-20-vladimir-putin-nareche-sanktsiite-skrita-forma-na-protektsionizma.html", "text": "Русия подкрепя отворената и  основана на правила търговия за стимулиране на глобалния растеж, но санкциите, наложени срещу Москва, са \"скрита форма\" на протекционизъм, заяви в в навечерието на срещата на Г-20 президентът Владимир Путин, предава Reuters.\r\n„Убеден съм, че само отворените търговски отношения, основани на единни норми и стандарти, може да стимулират растежа на световната икономика и да подкрепят прогресивното развитие на междуправителствените отношения\", пише Путин в статия, публикувана в германското икономическо издание Handelsblatt в четвъртък.\r\nПутин подчертава, че протекционизмът става все по-разпространена поведенческа норма. \"И едностранно наложени и политически мотивирани санкции върху инвестициите, търговията и по-специално върху трансфера на технологии, се превръщат в негова скрита форма\", пише руският президент за изданието. \r\n\"Според нас такива санкции не само нямат перспектива, но и противоречат на принципите на Г-20 за взаимодействие в интерес на всички страни по света\", е заключението на руския лидер.Тереза Герова", "date": "2017-07-06", "title": "Reuters: В навечерието на срещата на Г-20 Владимир Путин нарече санкциите \"скрита форма\" на протекционизма"}
{"url": "http://www.focus-news.net/news/2017/07/06/2412585/interfaks-rusiya-predlozhi-startova-ploshtadka-za-razreshavane-na-koreyskiya-vapros.html", "text": "Съвместната инициатива на Пекин и Москва за нормализиране на ситуацията на Корейския полуостров може да послужи като стартова площадка за обсъждане на цялостно, политическо решение на проблема. Това заяви заместникът на постоянния представител на Руската федерация при ООН Владимир Сафронков, предава Интерфакс.\r\n„Предложението на Пекин за двойното замразяване и паралелното насърчаване, а също и руската „пътна карта“ за разрешаването на корейския въпрос, включваща в себе си поетапно създаване на механизъм, насочен към денуклеаризация на полуострова, е подходяща стартова площадка за началото на подобни обсъждания. Призоваваме всички да се включат в работата на тази основа“, подчерта Сафронков приу откриването на заседание на Съвета за сигурност на ООН.Тереза Герова", "date": "2017-07-06", "title": "Интерфакс: Русия предложи „стартова площадка“ за разрешаване на корейския въпрос"}
{"url": "http://www.focus-news.net/news/2017/07/06/2412586/predsedatelyat-na-komisiyata-po-okolna-sreda-i-vodi-v-ns-ivelina-vasileva-iska-informatsiya-za-smartta-na-delfini-zaginali-ot-morbili.html", "text": "През пролетта на тази година стана ясно, че причина за смъртността на делфините, чиито тела бяха взети за аутопсия и изследвания от италиански учен, е заразно заболяване – морбили. Какви са подробностите от заключенията на специалистите и актуалната ситуация с намерените мъртви китоподобни по българския бряг на Черно море през тази година? Това пита, чрез парламентарен въпрос, председателят на Комисията по околна среда и води в Народното събрание (НС) Ивелина Василева министъра на околната среда и водите Нено Димов, съобщиха от пресцентъра на ПП ГЕРБ. \r\nВъв въпроса е записано, че трите вида черноморски делфини – афала, муткур и обикновен делфин са защитени видове, включени в Приложение 3 на Закона за биологичното разнообразие. Съгласно законодателството е забранено тяхното обезпокояване, преследване, улавяне, избиване, а вземането на намерени мъртви екземпляри е позволено само по процедура, утвърдена от компетентния орган.\r\nИвелина Василева обръща внимание, че през последните няколко години се регистрира увеличаване на броя на откритите мъртви делфини по крайбрежието. Това предизвика сериозно притеснение сред обществото и поради липса на потвърдено научно мнение, бяха лансирани различни предполагаеми причини. От страна на Министерството на околната среда и водите (МОСВ) бяха предприети редица инициативи, свързани с повишаване информираността за оказване на помощ на бедстващи китоподобни, както и с цел координиране на контрола и съгласуване на действията на всички органи, които имат отношение към проблема. \r\nЗа да бъдат установени причините за увеличената смъртност, Министерството на околната среда и водите се ангажира да намери подходящи тела за изследване и организира аутопсията. По покана на МОСВ и по препоръка на АКОБАМС за целта беше ангажиран италиански учен от университета в Падуа. В резултат от взетите проби и последващи лабораторни анализи в Италия, през пролетта тази година стана ясно, че причина за смъртността на морските бозайници е заразно заболяване – морбили.", "date": "2017-07-06", "title": "Председателят на Комисията по околна среда и води в НС Ивелина Василева иска информация за смъртта на делфини, загинали от морбили"}
{"url": "http://www.focus-news.net/news/2017/07/06/2412581/zigmar-gabriel-g-20-e-ot-zhiznenovazhno-znachenie-za-nashiya-svyat.html", "text": "В навечерието на срещата на високо равнище на лидерите от Г-20, която ще се проведе в периода 7-8 юли в северния ханзейски град Хамбург, в интервю за регионалното издание Neue Ruhr Zeitung министърът на външните работина Германия подчерта значението на форума. \r\n„В много редки случаи тази среща е била толкова важна, колкото е в сегашната ситуация. Нека погледнем за миг към света. Той се пропуква във всяко ъгълче, световният ред отслабва все повече и повече. Вместо върховенство на закона господства законът на по-силния. И на мнозина не им идва на ум нищо по-добро от това да се изолират. Ако някой си мисли, че всички ние трябва да си стоим вкъщи със скръстени ръце, с този свят е свършено. Ако общуваме само чрез „Туитър“ и мегафони, то ние няма да променим нищо. \r\nГабриел коментира и политиката на държавния глава на САЩ. „Тръмп пристига в Хамбург със своята „Америка на първо място“ в багажа“, подчерта германският социалдемократ, след което изтъкна, че според Вашингтон изглежда международните споразумения в крайна сметка са излишни и трябва да бъдат заменени с двустранни ангажименти.\r\n„Ние сме на противоположно мнение - надеждни международни правила за всички носят повече от сбора на отделните интереси. Те гарантират справедливост, създаване на конкуренция, основана на общи правила и преди всичко, на общи стандарти за човешките права и свободи. За нас, свободата и отговорността са двете страни на една и съща монета. Това е в крайна сметка идеята на Запада и Европа“, категоричен бе Габриел.Тереза Герова", "date": "2017-07-06", "title": "Зигмар Габриел: Г-20 е от жизненоважно значение за нашия свят"}
{"url": "http://www.focus-news.net/news/2017/07/06/2412587/seminar-za-planirane-i-izgrazhdane-na-velosipedna-infrastruktura-na-teritoriyata-na-stolichna-obshtina-shte-se-provede-v-sgradata-na-obshtinata.html", "text": "На 6-ти юли (четвъртък) от 10.00 ч. в сградата на Столична община, на ул. „Париж“ №1 ще се проведе семинар за „Планиране и изграждане на велосипедна инфраструктура на територията на Столична община“. Срещата ще се осъществи с цел обмяна на добри практики между София и Посолството на Кралство Нидерландия за София. Това съобщиха от пресцентъра на Столична община. Семинарът цели да пренесе част от опита на Холандия в българската столица и да подпомогне за развитието и популяризирането на велосипедния транспорт за града. Събитието ще бъде открито от Н. Пр. Том Ван Оорсхот посланик на кралство Нидерландия, зам.-кметът по транспорт Евгени Крусев и главен архитект Здравко Здравков. \r\nСпециални гости на събитието ще бъдат експертите:\r\n- Maurits Cardozo и Rob van der Bijl от Холандия, с които ще се проведе дискусия за добрите и успешни практики при изграждането на велосипедна инфраструктура;\r\n- Dr. Rob van der Bijl – Специалист по градско планиране, независим консултант и велосипеден експерт. С компетенции в сферата на градоустройственото планиране, публичния транспорт и проектирането;\r\n- Maurits Cardozo – Експерт с водещ опит в разработването на интегрирани комплексни решения при изграждането на велосипедната мрежа, като напр. при мостове, подлези и специфични улични пространства;\r\nСеминарът ще бъде с фокус върху обмяната на опит между холандските експерти и експерти от страна на Столична община, като това ще бъде в подкрепа на усилията на общината да превърне града в съвременна европейска столица с устойчиво развитие.", "date": "2017-07-06", "title": "Семинар за „Планиране и изграждане на велосипедна инфраструктура на територията на Столична община“ ще се проведе в сградата на Общината"}
{"url": "http://www.focus-news.net/news/2017/07/06/2412588/kardzhali-obshtinskata-struktura-na-gerb-ima-novo-obshtinsko-rakovodstvo.html", "text": "Лидия Асенова е новият общински ръководител на ГЕРБ в Кърджали. За организационен секретар на структурата е избран Наим Наим. Това съобщиха от пресцентъра на ПП ГЕРБ. Решението е взето на заседание на Изпълнителната комисия на ПП ГЕРБ въз основа на протокол от проведено отчетно-изборно събрание на общинската организация на партията. Утвърден е и съставът на новото 7-членно общинско ръководство. В него освен Лидия Асенова и Наим Наим влизат още Златка Сиджимова, Руслан Демирев, Галина Войнова, Кирил Николов и Веселина Юрукова.", "date": "2017-07-06", "title": "Кърджали: Общинската структура на ГЕРБ има ново общинско ръководство"}
{"url": "http://www.focus-news.net/news/2017/07/06/2412589/vidin-30-tezhkotovarni-kamiona-izchakvat-na-granichen-punkt-dunav-most.html", "text": "30 тежкотоварни камиона изчакват на граничен пункт „Дунав мост“ - 2, каза за Радио „Фокус“ – Видин дежурният служител на пункта. Камионите, които изчакват, са на изход от страната, за влизане – няма чакащи камиони. Трафикът на пункта е интензивен, преминават и много леки автомобили, но при тях не се образуват опашки. \r\nНа двата гранични пункта със Сърбия „Връшка чука“ и „Брегово“ трафикът е спокоен, нормално се преминава и от двете страни на границата.\r\nАнна ЛОЗАНОВА", "date": "2017-07-06", "title": "Видин: 30 тежкотоварни камиона изчакват на граничен пункт „Дунав мост“"}
{"url": "http://www.focus-news.net/news/2017/07/06/2412591/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция “Фокус“ от Планинската спасителна служба (ПСС) към Българския червен кръст (БЧК). Времето е ясно и тихо. По билата на планините духа слаб до умерен вятър. През последното денонощие не са подадени сигнали за инциденти. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-07-06", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/06/2412592/sofiya-dve-katastrofi-sa-stanali-na-bul-gen-danail-nikolaev-v-posoka-poduyane.html", "text": "Две катастрофи са станали на бул. „Ген. Данаил Николаев“ в посока „Подуяне“, предаде репортер на Агенция „Фокус“. При първата катастрофа 3 автомобила са се удари след Сточна гара в посока „Подуяне“.  Нанесени са само материални щети. \r\nВтората катастрофа е станала отново на бул. „Ген. Данаил Николаев“, преди моста „Чавдар“. При нея са се ударили два автомобила, на единия от които са нанесени сериозни материални щети.", "date": "2017-07-06", "title": "София: Две катастрофи са станали на бул. „Ген. Данаил Николаев“ в посока „Подуяне“"}
{"url": "http://www.focus-news.net/news/2017/07/06/2412593/pregled-na-osnovnite-temi-vav-velikotarnovskiya-pechat.html", "text": "„Свъpшихa мecтaтa в гpoбищaтa пo ceлaтa“ е заглавие от областния всекидневник „Янтра Днес”. Зa липcaтa нa мecтa в гpoбищнитe пapкoвe и нeвъзмoжнocттa тe дa бъдaт paзшиpeни, aлapмиpaт кмeтoвeтe нa нaceли мecтa в oбщинa Вeликo Tъpнoвo. „Преобразяват къщи в старата част на Велико Търново“ е друго заглавие от ежедневника. Започнаха засилени ремонти на няколко порутени къщи в старата част на Велико Търново на ул. „Стефан Стамболов“ в близост до площад „Велчова завера“. Те се намират точно на пътя на туристите и от години представляват грозна гледка, а освен това създаваха и опасност за преминаващите пешеходци. „Двaмa oгнeбopци oт oблacттa пoлyчихa пpecтижни oтличия oт вътpeшния миниcтъp“ е заглавие от трета страница на ежедневника. „Зaпoчнa нoвa oбpaбoткa нa зeлeнитe плoщи cpeщy бълхи, къpлeжи и кoмapи“ четем на страници четвърта в изданието. „Жителите на Шемшево: Искаме си моста!“ пише на страница пет във всекидневника, а на пета – „Юристи и психолози стават акушерки и медицински сестри“. „Представиха новите екипи на „Етър“ е заглавие, поместено на спортната страница на вестник „Янтра Днес“.\r\n„Търновец посрещал Бил Клинтън, Дейвид Бекъм, Луис Хамилтън и други знаменитости в елитни хотели по света“ е заглавие от първа страница на другия областен ежедневник „Борба“. 34-годишният търновец Георги Дадов се е завърнал след 12 г. в чужбина в родния си град и работи в хотелиерския бранш. Бил е три години в Америка, една във Франция, в Кипър и последно 7 г. в Англия. Възпитаник е на Хуманитарната гимназия и е завършил хотелиерски мениджмънт по международна програма – две и половина години в Америка и година и половина в Париж. Бил е мениджър в едни от най-елитните хотелски вериги в света – „Хаят” и „Хилтън”, като последно е работил в Лондон. „Беляковец повече няма да се наводнява, правят му отводнителни окопи“ е друга тема от ежедневника. Стар проблем на едно от най-атрактивните за живеене села в региона – Беляковец, вече е решен. В момента екипи на великотърновската пътностроителна компания „Пътни строежи ВТ“ правят отводнителни окопи в началото на селото, за да спрат наводненията в района. „Търновска тийнейджърка участва в „Танцовата работилница“ на американски балетни педагози“, „Двама наши пожарникари с награди от вътрешния министър“, „В Хаджидимитрово отбелязаха тържествено празника на селото“ и „Логическите дървени 3D пъзели на Славчо Стоянов конкурират кубчето на Рубик“ са други заглавия от страниците на всекидневника. „Виолетовите“ паднаха от новак във Втора лига, голът на Венци Василев не стигна поне за реми“, „Етърци получиха нова пълна екипировка, ще играят и в червено“ и „Призови класирания за катерачите от състезание в Казанлък“ са заглавията от спортната страница на изданието.", "date": "2017-07-06", "title": "Преглед на основните теми във великотърновския печат"}
{"url": "http://www.focus-news.net/news/2017/07/06/2412594/evrodeputatat-emil-radev-enpgerb-kray-na-izmamite-s-evropeyski-sredstva.html", "text": "В рамките на пленарното заседание на Европейския парламент в Страсбург българският член на ЕП от ЕНП/ГЕРБ Емил Радев приветства приемането на Директивата за защита на финансовите интереси на ЕС, съобщиха от пресцентъра на ГЕРБ. Според Радев, тя представлява нов, модерен и адекватен инструмент, с който държавите-членки ще могат да гарантират, че европейските средства отиват по предназначение - в помощ на обикновения европеец, на бизнеса, на общините, а не в джобовете на престъпници. Това е от особено значение, имайки предвид, че по данни на Европейската комисия през 2010 г. са извършени измами с европейски средства на стойност 600 милиона евро.\r\n  Имайки предвид, че 80% от евросредствата се управляват на национално ниво, въвеждането на общи определения, криминализирането на европейско ниво на отклоняването на средства, на представянето на фалшиви документи, изпирането на европейски средства, активната и пасивната корупция ще подпомогне националните органи да разследват случаите на измами, категоричен бе Емил Радев. Той определи включването на ДДС измамите на стойност над 10 млн евро, извършени в две или повече държави, като голяма победа за Европейския парламент, която неминуемо ще допринесе за още по-ефективна борба срещу този вид престъпление.\r\n  В заключение Емил Радев призова държавите-членки да транспонират директивата в националното законодателство колкото се може по-бързо, за да може да се сложи край на измамите с парите на европейските граждани.", "date": "2017-07-06", "title": "Евродепутатът Емил Радев, ЕНП/ГЕРБ: Край на измамите с европейски средства"}
{"url": "http://www.focus-news.net/news/2017/07/06/2412580/korneliya-ninova-bsp-boyko-borisov-lobira-neuspeshno-mezhdu-dve-lobita.html", "text": "Бойко Борисов лобира неуспешно между две лобита. Това каза лидерът на БСП Корнелия Нинова в предаването „Тази сутрин“ по БТВ. За комисията за НДК, Нинова заяви, че се надява да установи истината. „Струва ми се, че за пръв път се случи нещо различно в ГЕРБ.  Те имат своите вътрешни противоречия и това го знаем от години. За пръв път се вижда, че две лобита в ГЕРБ се сбиха. Борисов е поставен в ситуация да лобира между тях. Сутринта избра едно, вечерта друго. Това го прави винаги.  \r\nНа въпрос кой стои срещу Боршош и кой стой срещу другото лоби, Нинова заяви: „Неофициално  Лиляна Павлова срещу Румяна Бъчварова. Не знам подробности.  Две групи се обвиняват взаимно в корупция“.  „Важното е, че две групи св обвиняват взаимно в корупция. Представяте ли си как изглежда в Европа това? Караме се за едни плочки. Както казах, всеки ход е политически. Това пречи на развитието на държавата. Борисов лавира неуспешно. Сутринта избра да уволни Боршош, а след това реши да го върне\", обясни Нинова. Тя призова ДАНС и прокуратурата да кажат дали има престъпление в НДК. По думите й комисията просто ще проучва как са се разходвали парите.\r\nНинова уточни, че в предизборната им кампания са казали, че ще се борят срещу монополите.  Това е проблемът, а не скандалите между ГЕРБ и ОП. \r\nТя поясни, че по искане на БСП е създадена комисия за неизплатените заплати и днес ще се отчетат. „Не сме доволни от работата й, защото излиза с полувинчати решения. Проблемът е, че се прехвърлят фирми на клошари, а ние искаме промяна в това“, коментира тя. По думите й едно от решенията е да се затегне контролът за прехвърляне на фирми и първо да се изплащат заплатите на работниците, а след това на банките.\r\nСпоред нея през последната седмица Народното събрание разглежда законопроекти, но не и тези на опозицията. „Два месеца законопроектът за частните съдебни изпълнители стои на трупчета. Това е важно за хората, защото за заем от 100 лв. им изнасят имуществото, връщат 800 лв. Не са важни скандалите в ГЕРБ\", поясни тя.\r\nВъв връзка с протеста на полицаите Нинова коментира, че са водили разговори ги разбират. По думите й не може от 5 години да нямаш униформа, да се бориш с престъпността и да нямаш елементарни условия. Нинова заяви, че от ГЕРБ са се опитали да кажат, че БСП са виновни, но са виновни и Цветанов, и Бъчварова.\r\nНинова заяви, че не разбира прекъснатите разговори с полицаите  на министър Радев с полицаите и това, че изведнъж търси аргументи. \r\nОтносно протестите в Асеновград, Нинова коментира, че не бива българските граждани да се разделят на едни и други. „От едните да изискваме, а от другите не. Всички трябва да са равни пред закона“, добави тя.  По думите й един от големите проблеми на ромското население е образоването.", "date": "2017-07-06", "title": "Корнелия Нинова, БСП: Бойко Борисов лобира неуспешно между две лобита"}
{"url": "http://www.focus-news.net/news/2017/07/06/2412572/emsc-zemetresenie-ot-25-po-skalata-na-rihter-e-registrirano-v-makedoniya.html", "text": "Последното от серията земетресения в Македония, които удариха района на град Охрид през последните три седмици, е от 4.20 часа (местно време) в нощта срещу четвъртък, показва справка на интернет страницата на Европейския средиземноморски сеизмологичен център.\r\nЕпицентърът на труса е шест километра северно от Ресен и три километра северно от Янковец, с дълбочина нула километра. \r\nТова е единственото земетресение на територията на Македония в часовете след полунощ. В късните часове на сряда, в 21:58 часа (местно време), бе отчетен трус от 2,9 по скалата на Рихтер.Тереза Герова", "date": "2017-07-06", "title": "EMSC: Земетресение от 2,5 по скалата на Рихтер е регистрирано в Македония"}
{"url": "http://www.focus-news.net/news/2017/07/06/2412595/mayki-organizirat-kulinaren-bazar-v-pomosht-na-mariya-georgieva-ot-burgas.html", "text": "Благотворителен кулинарен базар за събиране на средства за Мария Георгиева от Бургас ще се състои на 8 юли, събота, от 18.00 ч. до Часовника в центъра на града. Това съобщиха от пресцентъра на ПП ГЕРБ. Организатори на събитието са момичетата от клуб Майки ГЕРБ към Гражданско сдружение ГЕРБ и ще представят сладки и солени изкушения приготвени лично от тях. За инициативата е уведомено семейството на Мария и всички събрани средства ще бъдат предоставени за лечението й.\r\nМария е едва на 33-години, майка е на 6-годишно момченце. През месец май 2013 година узнава страшната новина, че има рак на дясната гърда.\r\nСледват тежки интервенции, но за жалост лечението не е дало желания резултат.\r\nПрез февруари тази година болестта се връща отново. В клиника в Турция става ясно, че е с разсейки в черния дроб, лимфите на врата, мишниците и гръдната кост.\r\nОсвен че е болезнено, назначеното й лечение е твърде скъпо. Всяка седмица Мария посещава турската клиника за химиотерапия. Това ще продължи според прогнозите на докторите, докато се намери подходящата терапия, с която може да се стопира болестта.\r\nСемейството вече се изправя пред финансова невъзможност да поеме разходите по лечението. За целия курс на лечение са нужни между 70 и 80 хиляди лева.", "date": "2017-07-06", "title": "Майки организират кулинарен базар в помощ на Мария Георгиева от Бургас"}
{"url": "http://www.focus-news.net/news/2017/07/06/2412584/korneliya-ninova-bsp-vremeto-oproverga-pryakora-gospozha-lazha.html", "text": "Времето опроверга прякора „Госпожа лъжа“. Въпреки, че той не ми харесваше, щях да се радвам да беше верен. Това каза лидерът на БСП в предаването „Тази сутрин“ по бТВ. „Времето показа истини, които не ми харесват. Новият заем за 200 млн. евро – когато казах „Хора, готвят се за нов заем“, защото го виждах, заложен в 3-годишната прогнозна рамка, те казаха „Тя лъже, госпожа лъжа“. Е, заемът вече е факт“, посочи Нинова. „Когато говорех за двойните стандарти в храните и че трябва да вземем мерки, те казаха „Тя е антиевропейка, БСП ще извади България от ЕС, не гласувайте за тях, тя лъже“. Факт ли е днес двойният стандарт в храните? Факт е“, каза тя. „За съжаление, моите „лъжи“ излязоха истина“, коментира тя. Според нея в БСП обстановката е нормална и спокойна. „Чухме се с Гергов, миналата седмица се празнуваше 125 години от създаването на организацията ни в Пловдив. Поздравих го по този повод. У мен няма обида, у него не знам. Той ми се обади“, съобщи Нинова.", "date": "2017-07-06", "title": "Корнелия Нинова, БСП: Времето опроверга прякора „Госпожа лъжа“"}
{"url": "http://www.focus-news.net/news/2017/07/06/2412599/stara-zagora-ogranichava-se-potreblenieto-na-piteyna-voda-za-bitovi-nuzhdi-v-obshtinata.html", "text": "Във връзка с настъпилите горещини и липсата на достатъчно валежи Община Стара Загора предприе ограничителни мерки за пестене на питейната вода в населените места. По места има опасност от въвеждане на водни режими заради недостиг на водния ресурс. Това съобщиха пресцентъра на Общината.\r\nКметът на Стара Загора Живко Тодоров призова жителите на областния град и селата на територията на общината да пестят питейната вода и да не я потребяват за поливане на зелени площи и зеленчукови градини. До всички кметства в общината са отправени предупреждения да бъде ограничено разходването на питейна вода. За това настояват в писмо до администрацията от „ВиК“ ЕООД Стара Загора. Съгласно чл.2а от Закона за водите и чл.4, ал.2 от Наредба №4/14.09.2004 г., ползването на водата за питейно-битови нужди от населението е с предимство пред ползването ѝ за други цели.\r\nЗа да се избегне въвеждането на воден режим е необходимо да се ограничи използването на питейна вода за поливане, миене на улици, тротоари и т.н.\r\nОт ВиК Стара Загора предупреждават, че ще извършват внезапни проверки на потребителите от населените места с най-голям дефицит на воден ресурс и чести оплаквания за недостиг на вода. При констатиране на нарушения и незаконно ползване на питейна вода ще бъда предприемани наказателни мерки, съгласно действащото законодателство.", "date": "2017-07-06", "title": "Стара Загора: Ограничава се потреблението на питейна вода за битови нужди в общината"}
{"url": "http://www.focus-news.net/news/2017/07/06/2412600/andrey-kovachev-enpgerb-vreme-e-es-da-stane-nay-golemiyat-nositel-na-sigurnost-v-sistemata-na-oon.html", "text": "С голямо мнозинство бе гласуван докладът на д-р Андрей Ковачев от ЕНП/ГЕРБ, представящ препоръките на Европейския парламент до Съвета относно Седемдесет и втората сесия на Общото събрание на ООН по време на провелото се последно за пленарния сезон заседание на ЕП в Страсбург. Това съобщиха от пресцентъра на ГЕРБ. За втора поредна година, евродепутатът е избран за докладчик на Европейския парламент по доклада с препоръките до Съвета за приоритетите на ЕС пред Общото събрание на ООН. По време на изказването присъства и Върховният представител по въпросите на външните работи Федерика Могерини.\r\nЕвродепутатът застъпи позицията, че ЕС подкрепя програмата за реформи на новия генерален секретар на ООН, базирани върху широк консенсус, за да се отразят предизвикателствата на новото време, да се допринесе за демократичен контрол и повече прозрачност, да се върне доверието на хората в ефективността и приноса на\r\nсветовната организация.", "date": "2017-07-06", "title": "Андрей Ковачев, ЕНП/ГЕРБ: Време е ЕС да стане най-големият носител на сигурност в системата на ООН"}
{"url": "http://www.focus-news.net/news/2017/07/06/2412597/ekathimerini-generalniyat-sekretar-na-oon-otnovo-se-vklyuchva-v-pregovorite-za-kipar.html", "text": "В четвъртък генералният секретар на ООН Антониу Гутериш ще седне отново на масата за преговори за Кипър, които се водят в швейцарския курорт Кран Монтана, припомня електронното издание Ekathimerini.\r\nЗавръщането на португалеца е част от усилията за приближаване на преговарящите до споразумение, след като очакванията за сключване на сделка пропаднаха във вторник, когато Турция отхвърли спекулациите, съгласно които е готова да подпише договор, предвиждащ изтеглянето на войските й от острова. \r\nБе разпространена и информация, че министър-председателите на Гърция, Турция и Великобритания (съответно Алексис Ципрас, Бинали Йълдъръм и Тереза Мей) ще се включат в дискусиите на 10 юли, понеделник. От Атина бяха категорични, че присъствието на тримата лидери ще зависи от постигнатия напредък в преговорите. \r\nГоворейки пред репортери в сряда, президентът на Република Кипър Никос Анастасиадес призна, че преговорите са в застой, но увери, че гръцката страна ще настоява за нови предложения, за да бъде намерен изход от задънената улица.\r\nТой също така призова кипърския народ да пренебрегне спекулациите, че гръцката страна е на път да направи компромис с параметрите за решение, за да постигне споразумение. Тереза Герова", "date": "2017-07-06", "title": "Ekathimerini: Генералният секретар на ООН отново се включва в преговорите за Кипър"}
{"url": "http://www.focus-news.net/news/2017/07/06/2412601/die-zeit-naprezhenieto-v-navecherieto-na-sreshtata-na-g-20-v-hamburg-sa-izvarsheni-parvi-palezhi-na-avtomobili.html", "text": "Усилията за справяне с бежанската криза, проблемите с глобалното затопляне и защитата на свободната търговия може и да заминават умовете на лидерите, които в петък ще се включат в срещата на „групата на двайсетте“ в Хамбург. Но органите на реда в северния ханзейски град са изправени пред проблеми от съвсем различно естество – след осезаемото напрежение между полиция и протестиращи през последните няколко дни, в ранните часове на четвъртък бе извършен и първият умишлен палеж на автомобили, съобщава националният ежедневник Die Zeit.\r\nИнцидентът се е случил пред полицейски участък, където са подпалени осем превозни средства – всичките изложени в салон на автомобилния производител „Порше“. Правоохранителните органи са категорични, че на мястото на произшествието са открити достатъчно улики, които доказват, че става въпрос за умишлени действия. \r\nВластите изразиха увереност, че случилото се има пряка връзка с предстоящата среща на върха на Г-20. Тереза Герова", "date": "2017-07-06", "title": "Die Zeit: Напрежението в навечерието на срещата на Г-20: В Хамбург са извършени първи палежи на автомобили"}
{"url": "http://www.focus-news.net/news/2017/07/06/2412563/kaloyan-iliev-kmet-na-ihtiman-prichinata-za-katastrofite-na-magistrala-trakiya-ne-e-dimat-ot-smetishteto-a-maglata.html", "text": "Причината за катастрофите на магистрала „Тракия” не е димът от сметището, а мъглата. Това каза пред Нова телевизия кметът на Ихтиман във връзка с вчерашния инцидент в участъка на магистралата от 45 до 47 км, където заради гъста мъгла и задимяване станаха верижни катастрофи, а пострадалите бяха най-малко 30 души. Илиев подчерта, че димът от сметището в района не е основната причина за пътнотранспортните произшествия. И в този час на деня там има и мъгла, и се усеща се задушлива миризма. Той посочи, че в местността обикновено мъглата възниква около 05.45 и 6.15 часа – това е времето, когато вчера са подадени първите сигнали за катастрофа на магистрала „Тракия”. \r\n„Има проблем със сметището, но той възникна още на 29 юли, когато бяха високите температури”, подчерта Илиев. По думите му, сметището е на над 50 години с образуван скат от 40 – 50 метра, затова гасенето на пожар е голяма трудност. От една година то не функционира и тук не се извозват отпадъци. На 2 юли е станал най-големият пожар, за гасенето на който дори са били извикани пожарни екипи. В неделя, когато е бил локализиран пожарът, е имало най-голямо задимяване, но тогава не е имало проблем за видимостта по участъка от магистралата. Това навежда кмета на Ихтиман на мисълта, че и вчера димът не е причинната за катастрофите.\r\nПо отношение на това, кой трябва да предупреждава шофьорите за намалена видимост от всякакъв характер, Илиев каза, че няма право като кмет да организира движението на магистрала. Калоян Илиев не се ангажира със срок за пълното загасяване на сметището.", "date": "2017-07-06", "title": "Калоян Илиев, кмет на Ихтиман: Причината за катастрофите на магистрала „Тракия” не е димът от сметището, а мъглата"}
{"url": "http://www.focus-news.net/news/2017/07/06/2412577/korneliya-ninova-bsp-atakata-sreshtu-prezidenta-radev-e-saglasuvana-tsvetanov-da-atakuva-borisov-da-bade-umirotvoritelyat.html", "text": "Според мен спорът не е за това технически кой самолет е по-подходящ и по-добър за България, мисля че спорът е политически. Това е опит да се омаловажи ролята на президентската институция и да се свали авторитета на Румен Радев. Това каза лидерът на БСП Корнелия Нинова в предаването „Тази сутрин“ по БТВ. „Г-н Борисов, макар да сме парламентарна република, той управлява като премиерска. Парламентът не е важен, той взима решенията. Изведнъж се появява една силна институция, каквато нямаше преди, един силен човек, като президента Радев. За мен това е опит да бъде принизена ролята на президента и на институцията“, коментира Нинова. Според нея президентът Радев е различен от статуквото, от годините на прехода. „Какво направи той – каза в Гърция, че иска единен орган за борба с корупцията, който да сложи политическата класа на мястото ѝ и да я дисциплинира. По време на КСНС стана въпрос за модернизацията - нито Борисов, нито Цветанов обелиха дума за корупция“, каза тя. По думите ѝ управляващите са се притеснили от предложението на президента за създаване на единен орган за борба с корупцията. „Цветанов е изпълнител на волята на Борисов. Добър театър. Цветанов не прави нищо без неговото съгласие. Това е съгласувана атака срещу президента Радев. Цветанов да атакува, Борисов да бъде умиротворителят, този, който създава комфорт в държавата“, посочи лидерът на БСП. „Г-н Борисов отиде в Брюксел и пред премиера на Швеция каза  „започваме преговори с вас“. Той предреши нещата, не Румен Радев“, допълни тя. Според нея всичко се решава от ГЕРБ, защото те имат парламентарно мнозинство.", "date": "2017-07-06", "title": "Корнелия Нинова, БСП: Атаката срещу президента Радев е съгласувана – Цветанов да атакува, Борисов да бъде умиротворителят"}
{"url": "http://www.focus-news.net/news/2017/07/06/2412605/the-slovak-spectator-prezidentat-na-slovakiya-poiska-obyasnenie-za-izchezvaneto-na-300-hil-munitsii.html", "text": "Държавният глава на Словакия Андрей Киска поиска от началника на Генералния щаб на Въоръжените сили Милан Максим обяснение за мистериозното изчезване на около 300 хил. муниции от оръжеен склад в Склене, съобщава братиславското електронно издание The Slovak Spectator.\r\nИнцидентът, който се прерасна в държавен скандал, бе докладван още през месец април. Изглежда обаче, че боеприпасите са изчезнали значително по-рано, отколкото се смяташе досега, и вероятно са минали години, преди от армията да установят липсата им. В списъка на изчезналите муниции са десетки гранати и хиляди касети с патрони с различен калибър.\r\nВ медиите вече бе разпространена информация на разследващи журналисти, които твърдят, че инцидентът в Склене е само един от най-малко още пет подобни случая, които до този момент са умело прикривани. .Тереза Герова", "date": "2017-07-06", "title": "The Slovak Spectator: Президентът на Словакия поиска обяснение за изчезването на 300 хил. муниции"}
{"url": "http://www.focus-news.net/news/2017/07/06/2412598/vitsepremierat-valeri-simeonov-demografskata-kriza-shte-se-preodolee-s-t-nar-trideten-model.html", "text": "Напрежението в Асеновград е проблем, който тлее отдавна в България, но е напълно разрешим с механизмите, които държавата има. Това каза в студиото на \"Денят започва\" по БНТ вицепремиерът по икономическата и демографската политика Валери Симеонов. Според него, решението е хората от гетата да бъдат изведени от там. По думите му трябва да се разреши икономическия проблем в гетата, който обаче не трябва да бъде на база безвъзмездни помощи, а помощи срещу труд. Симеонов заяви, че решаването на демографската криза у нас ще бъде преодоляна с т. нар. тридетен модел, при който всяко трето дете ще бъде поето изцяло от държавата.\r\nВалери Симеонов определи етническото напрежение, на което станахме свидетели през последната седмица, като „моментна снимка на ситуацията в цялата страна\". Според него, изолацията на циганския етнос в гета е изцяло подвластно на възможностите и на действията на държавата. Затова „ние сами трябва да вземем решение\", а реши ли нещо държавата, тя няма как да не го постигне, убеден е вицепремиерът.\r\nНа въпрос какви мерки трябва да се вземат в етнически кризисните райони, за да има по-голям контрол и да се принудят циганите да ходят на училище, Симеонов изтъкна, че такива мерки са залегнали в програмата на патриотите. Една от тях, е да се създадат полицейски управления в тези квартали, както е на много места по света. Полицейското присъствие респектира и подпомага поддържането на реда в такива квартали.\r\nСимеонов смята, че държавата трябва да се възползва от обстоятелствата, че става дума за хора, живели по българските земи с векове и че като цяло има отдавна създадени взаимоотношения на търпимост между тях и българското население.\r\n„Естествено трябва да се добавят и някои по-категорични и твърди мерки, с които да се премахне вредното въздействие на внушенията на т. нар. „правозащитни, ромски, цигански\" и всякакви организации, които внушават на циганския етнос, че има само права, а няма задължени. но това също е в правомощията на държавата. И аз мисля, че решаването на въпроса е възможно\", поясни той.\r\nВалери Симеонов припомни, че до края на 1989 г. не е имало проблем с циганския етнос. Той подчерта, че депутатите, включително опозицията, са били прави като са посочили за основна причина за проблема при циганите е трудовата им незаетост. В този смисъл, по думите на Симеонов, има много работа за „етносите\" в сектора на „ръчния труд, общите дейности\".\r\n„Навсякъде има пространства за почистване, нужда от поправки на улици, тротоари, други по-малки обекти, които се финансират от общините. Освен това циганите могат да бъдат заангажирани и в големите обекти по европейски програми“, коментира вицепремиерът.\r\n„Фронт за работа има и държавата трябва да се ръководи от принципа \"социални помощи срещу заетост\", както е записано в програмата на коалицията Обединени патриоти - ГЕРБ 2017-2021 г.“, изтъкна Валери Симеонов.", "date": "2017-07-06", "title": "Вицепремиерът Валери Симеонов: Демографската криза ще се преодолее с т. нар. тридетен модел"}
{"url": "http://www.focus-news.net/news/2017/07/06/2412596/aleksi-stratiev-ekspert-po-patna-bezopasnost-zadimenostta-ili-maglata-na-magistrala-trakiya-e-bila-zabelyazana-ot-vodachite-i-e-tryabvalo-vednaga-da-namalyat-skorostta.html", "text": "Несъобразената скорост е главната причина за верижни катастрофи. Това коментира в сутрешния блок „Добро утро, България“ на Радио „Фокус“ Алекси Стратиев, експерт по пътна безопасност и бивш началник на КАТ във връзка с двете верижни катастрофи на автомагистрала „Тракия“, при които пострадаха над 30 души. Той каза още, че веднага, когато се забележи мъгла или задименост, своевременно трябва да се намали скоростта. „Скоростта, която е основната причина за пътнотранспортни произшествия, тук играе голяма роля. Мисля, че тази задименост или мъгла своевременно е била забелязана от водачите и би трябвало да намалят скоростта. При едно движение по магистрала с 140 км/ч., спирачният път на автомобила е около 80 метра, като не се включва времето за реакция и за действия на автомобила за спиране. Може би над 100 метра са необходими, за да се намали и да се спре, преди да се навлезе в тази намалена видимост“, коментира Алекси Стратиев. \r\nЕкспертът препоръча на шофьорите да карат с разумна скорост и винаги да се съобразяват с обстановката на пътя, а през лятото да почиват по-често.", "date": "2017-07-06", "title": "Алекси Стратиев, експерт по пътна безопасност: Задимеността или мъглата на магистрала „Тракия“ е била забелязана от водачите и е трябвало веднага да намалят скоростта"}
{"url": "http://www.focus-news.net/news/2017/07/06/2412606/kalin-kamenov-kmet-na-vratsa-2-300-000-lv-shte-badat-otdeleni-za-remont-na-patishta-v-obshtinata-tova-lyato.html", "text": "2 300 000 лв. ще бъдат отделени за ремонт на пътища във Враца това лято. Това каза в сутрешния блок „Добро утро, България“ на Радио „Фокус“ кметът на Община Враца Калин Каменов. По думите му предстои цялостна рехабилитация на 19 улици в града, намиращи се в централната градска част, жилищни квартали и промишлената зона, като 2 милиона са от централния бюджет, а 300 000 са средства на общината. „Отделно от това 13 са улиците в населените места от Община Враца, които ще бъдат ремонтирани през следващите месеци. Това са улици в селата и кметствата на общината. Ще се рехабилитират и възлови пътни отсечки от четвъртокласната пътна мрежа - от разклона на републиканския път за Оряхова. Това е пътят Чирен-Девин-Кладенци, където се намира и националното газохранилище. Другият път, който предстои да бъде рехабилитиран, е Мраморен-Голямо Пещене. Това са едни от най-големите села в общината, така че това е радостна новина и за тях. Стойността на ремонтите са 2 милиона лева от централния бюджет и средствата, отпуснати от общината, които са в размер на 300 хиляди лева за общинската пътна мрежа“, уточни той. \r\nПродължава инвестиционната програма на Община Враца и проектите за енергийна ефективност. В следващите месеци ще приключи санирането на 10 блока и 15 многофамилни жилищни сгради, като Враца може да се превърне в града с най-много санирани сгради, добави Калин Каменов. Продължават дейностите по образователната инфраструктура и изграждането на детски площадки в града. 90 000 лв. ще бъдат отделени и са ремонт на един от символите на Враца- паметника на Христо Ботев, който е в окаяно състояние, коментира още градоначалникът.", "date": "2017-07-06", "title": "Калин Каменов, кмет на Враца: 2 300 000 лв. ще бъдат отделени за ремонт на пътища в общината това лято"}
{"url": "http://www.focus-news.net/news/2017/07/06/2412590/faz-sreshtata-mezhdu-angela-merkel-i-donald-tramp-indikatsiya-za-uspeha-ili-provala-na-foruma-na-g-20.html", "text": "Ключов ден на решения: в четвъртък канцлерът на ФРГ Ангела Меркел ще проведе среща с държавния глава на Съединените американски щати Доналд Тръмп, припомня националният ежедневник Die Frankfurter Allgemeine Zeitung. Предварителните преговори между двамата лидери ще дадат ясна индикация за това дали срещата на „групата на двайсетте“ в Хамбург, която започва утре, ще завърши с успех или провал. \r\nОбсъжданията между Меркел и Тръмп ще бъдат фокусирани върху протекционистката политика на Вашингтон, както и решението на американския президент да изтегли страната си от историческото Парижко споразумение за климата, постигнато през декември 2015 г. Тереза Герова", "date": "2017-07-06", "title": "FAZ: Срещата между Ангела Меркел и Доналд Тръмп – индикация за успеха или провала на форума на Г-20"}
{"url": "http://www.focus-news.net/news/2017/07/06/2412603/krum-zarkov-bsp-s-vremennata-komisiya-za-neizplateni-zaplati-iskahme-da-izvadim-tozi-ostar-problem.html", "text": "С Временната комисия за неизплатени заплати искахме да извадим този остър проблем. Това каза заместник-председателят на ПГ на „БСП за България“ Крум Зарков  по време на дебатите по доклада  на временната комисия, предаде репортер на Агенция „Фокус“. Зарков заяви, че това не е било Временна комисия, която търси да разнищи или да създаде скандал, а комисия, търсеща решение. Той отчете ,че в Комисията е имало добър тон. \"В работата си установихме, че има общо взето два големи случая, в които не се изплащат заплати и те заслужават различен отговор, тъй като са различни по своето същество. В единия случай става дума за работодатели, на които бизнесът върви, имат пари, но не изплащат заплати. В другия случай става дума за работодатели, които обективно срещат трудности в своя бизнес и не могат да изплащат заплати. За тях е създаден и специален фонд, има специална процедура\", коментира Зарков. По думите му в осемте групи проблеми, идентифицирани от комисията се вижда, че по-голямата част от случаите на неизплатени заплати засягат втория тип работодатели, които са изпаднали или са на път да изпаднат в несъстоятелност. Според него некоректният работодател, който има пари да изплаща за заплати, е този, който фокусира общественото мнение. Той поясни ,че БСП ще припознае част от законодателните промени в тази сфера, обсъдени на заседанията на Комисията.  \r\nДеница КИТАНОВА", "date": "2017-07-06", "title": "Крум Зарков, БСП: С Временната комисия за неизплатени заплати искахме да извадим този остър проблем"}
{"url": "http://www.focus-news.net/news/2017/07/06/2412608/varna-vzeti-sa-nezabavni-merki-za-obezopasyavane-na-konteynera-v-blizost-do-koyto-e-ustanoveno-zavishenie-na-normite-za-radiatsiya.html", "text": "Взети са незабавни мерки за обезопасяване на контейнера, в близост до който е установено завишение на нормите за радиация. Това съобщиха от Областната дирекция на МВР – Варна. Малко след полунощ след получен сигнал служители на РД „Пожарна безопасност и защита на населението” – Варна извършиха доизметричен контрол за отчитане на радиация в гаражно помещение, намиращо се на бул. „Сливница”. Установено е, че там има уред, поставен в специализиран контейнер, в непосредствена близост до който има завишение на нормите за радиация.\r\nНаправени са няколко контролни замервания, като извън гаража, на улицата, няма отклонение от нормите.\r\nУведомена е компетентната по случая институция – Агенцията по ядрено регулиране. По случая се извършва проверка, докладван е на прокурор от Районна прокуратура – Варна.", "date": "2017-07-06", "title": "Варна: Взети са незабавни мерки за обезопасяване на контейнера, в близост до който е установено завишение на нормите за радиация"}
{"url": "http://www.focus-news.net/news/2017/07/06/2412609/montana-s-22-sm-se-e-pokachilo-nivoto-na-reka-dunav-kray-lom.html", "text": "Нивото на Дунав се повиши с 5 см при Ново село в началото на българския участък на реката за последното денонощие и водният стоеж там е 126 см, съобщиха от местната Хидрометеорологична станция. Нивото на реката при Видин се е повишило с 19 см и водният стоеж е 169 см. Край Лом нивото е 174 см, регистрирано е повишение от 22 см. Нивото на Дунав край Оряхово е 87 см и там е регистрирано повишение с 18 см. \r\nТемпературата на водата край Ново село е 25,2 градуса, край Оряхово е 25,4 градуса.", "date": "2017-07-06", "title": "Монтана: С 22 см се е покачило нивото на река Дунав край Лом"}
{"url": "http://www.focus-news.net/news/2017/07/06/2412610/predsedatelyat-na-byudzhetnata-komisiya-v-ns-menda-stoyanova-pred-predpriemachi-pravitelstvoto-ima-volyata-i-shte-napravi-neobhodimoto-za-da-se-zapazi-i-razvie-rasta-v-ikonomikata.html", "text": "България е на трето място в Европа с най-нисък държавен дълг спрямо БВП, въпреки огромните заеми, които правителството трябваше да плати заради КТБ, АЕЦ „Белене“ и други провали на предходните управления на БСП. Тук искам и категорично да заявя, че няма да вдигаме данъците до края на мандата и ще направим необходимото да запазим положителния ръст в икономиката, подчерта председателят на Бюджетната комисия в 44-то Народно събрание (НС) Менда Стоянова по време на инициирана от Предприемачи ГЕРБ - София информационна среща с бизнеса. Това съобщиха от пресцентъра на ПП ГЕРБ. „Дълго се говореше за безработица и се търсеха много варианти как да бъде решен този проблем. В момента икономиката ни расте и вече се усеща недостигът на работна сила. Все по-често говорим за физически недостиг на работна ръка, особено в големите градове. Тази тенденция би могла да се промени с преструктуриране на икономиката от нискоефективни производства в такива с висока добавена стойност, чрез естествен пазарен принцип“, заяви още Стоянова.\r\nПредседателят на Предприемачи ГЕРБ Валя Чилова приветства усилията на правителството за продължаване на административната реформа в посока облекчаване на микро, малките и средните предприятия, като заяви, че това е процес, изискващ време. „Ще бъде голямо облекчение за бизнеса, ако администрацията работи в посока служебно събиране на данни, както в рамките на една институция, така и за обмен на данни между различните административни структури и ние подкрепяме правителството в усилията му за това“, коментира още Чилова.\r\nЗаместник-председателят на Комисията по бюджет и финанси в парламента Диана Йорданова запозна предприемачите с прогнозите за движението на работната заплата в страната, като заяви, че за четиригодишен прогнозен период средната работна заплата ще достигне до 1500 лв. „Ние не предлагаме увеличение на заплатите, а гарантираме, че можем да постигнем този ръст в следващите четири години и третото правителство на Бойко Борисов работи усилено за това“, коментира Йорданова. Тя подчерта също и че темата за неизплатените възнаграждения, социални и здравни осигуровки от недобросъвестни работодатели, се използва от БСП от чисто популистки подбуди и общите проценти на неизплатени възнаграждения са значително по-ниски от цитираните от тях. \r\nПо време на срещата административният секретар на партията и областен координатор на ПП ГЕРБ – София-град Цветомир Паунов поздрави организацията на ПГЕРБ за активната работа и експертността им, като заяви също, че облекченията за бизнеса, които се прилагат са реален показател за волята на кабинета за реформи. \r\nНа срещата бяха обсъдени и темите за различните такси за комунални услуги за бизнеса, както и предстоящи законодателни инициативи в посока улеснение на икономически активните хора. Събитието дава начало на поредица от информационни срещи, които структурата на ПГЕРБ-София ще реализира в рамките на оставащите месеци до края на годината.", "date": "2017-07-06", "title": "Председателят на Бюджетната комисия в НС Менда Стоянова пред предприемачи: Правителството има волята и ще направи необходимото, за да се запази и развие ръста в икономиката"}
{"url": "http://www.focus-news.net/news/2017/07/06/2412613/pregled-na-osnovnite-temi-v-pazardzhishkiya-pechat.html", "text": "Вестник „Знаме“ излиза с водещо заглавие „Шефът на ДАИ вкара служителите си в затвора“. Нестандартен подход срещу корупцията прилага шефът на Областния отдел на агенция „Автомобилна администрация” Владимир Добрев. Преди дни той завел с три служебни автомобила целият личен състав на отдела на посещение в затвора за инструктаж по повод зачестилите случаи на хванати с рушвет служители на системата. Този ход обаче не се отразил добре на някои от подопечните му. В изпълнителна агенция „Автомобилна администрация” вече има подадена жалба от инспектор до изпълнителния директор Красимир Калайджиев. В нея се твърди, че на 8 юни едва ли не насила били отведени в затвора, където им били взети личните  карти и били съпроводени до една от килиите.\r\n„Пострада работник без трудов договор“, научаваме от изданието. Симеоновец пострада при събаряне на сградата на бившето заводско общежитие в Септември, съобщи шефът на Областната инспекция по труда Васил Мезов. Трудовата злополука е станала във вторник по обяд, когато скъсано въже е ударило работника. Той има наранявания по главата и тялото. Настанен е в областната болница без опасност за живота.\r\nВ поместено интервю със земеделския производител Иван Кабуров на втора страница на изданието става ясно, че \r\nВестник „Пазарджишка Марица“ излиза с водещ материал „Ученички върнаха портфейл и телефон“. Три  ученички от Гимназията по икономика и мениджмънт в Пазарджик намериха портфейл с голяма сума пари и документи и го върнаха на собственика му. За да открият притежателя, Катерина Стефанова, Силвия Китова и Ивани Чилева са се разхождали из града в търсене на прохладно място, когато на пейка до Регионалния  исторически музей открили забравен калъф. Надникнали вътре и видели, че има документи на името на Танко Ранделов, телефон и портмоне. Решили да издирят собственика им и да се свържат с последния набран номер от телефона му. \r\n„Пазарджишки лекари  протестират срещу насилието“ научаваме от изданието. Районната колегия на Българския  лекарски съюз организира в петък символичен протест в подкрепа на пребитата столична лекарка, отказала да даде на баща плацентата на детето му. \r\n„Жрица издала българо-испанската банда за трафик на хора“ става ясно от материал на втора страница. Една от  отвлечените проститутки издънила българо-испанската престъпна група за трафик на хора, в която като участник  е сочен и кметът на Семчиново Пламен Темелков. Това стана ясно от оповестените от ГДБОП и Специализираната  прокуратура детайли по случая. Бандата се прочу, след като Темелков и още шестима бяха арестувани по   обвинения за участие, а семчинският първенец дори е смятан за един от лидерите.", "date": "2017-07-06", "title": "Преглед на основните теми в пазарджишкия печат"}
{"url": "http://www.focus-news.net/news/2017/07/06/2412612/grupata-na-bsp-lyava-balgariya-v-sos-na-3-yuli-stanahme-svideteli-na-bezpretsedentnite-deystviya-po-razrushavaneto-na-pametnika-1300-godini-balgariya.html", "text": "На 3 юли станахме свидетели на безпрецедентните действия по разрушаването на паметника „1300 години България“. Кметът на София публично заяви, че „решението е за демонтаж на скулптурната композиция на паметника и премахване на цялата тежко компрометирана конструкция от бетон и метал“. Това се казва в позиция на групата на „БСП Лява България“ в Столичния общински съвет (СОС), изпратена от пресцентъра на Националния съвет на БСП.\r\nПубликуваме текста на изявлението без редакторска намеса:\r\n\"Ние, от БСП, категорично заявяваме, че това твърдение не е вярно, а предприетите действия са незаконни.  \r\nРешение на СОС №842 от 18.12.2014 г., на което се позовава г-жа Фандъкова, касае само и единствено демонтажа, преместването и предаването за временно съхранение в Музея за история на София на художествените скулптурни елементи.\r\nНа какво основание г-жа Фандъкова е възложила пълното разрушаване на монумента?\r\nВ съдържанието на решението на СОС липсва диспозитив за премахване на цялостната конструкция на паметника.\r\nГ-жо Фандъкова, искате ли да бъдете запомнена като кметът, който е разрушил, при това незаконно, символ на 13-вековната история на България - дълга, трудна, претърпяла много тежки моменти, но оцеляла и устояла на всевъзможни набези?\r\nНастояваме, до изясняване на правното основание за действията на Столична община, да бъдат преустановени всички дейности по унищожаването на паметника.\r\nЗаконите на Република България важат за всички, дори и за управляващите.\r\nВярваме, че органите и институциите, които гарантират законността и държавността, ще изпълнят дълга си и ще се сезират според компетентността си\".", "date": "2017-07-06", "title": "Групата на „БСП Лява България“ в СОС: На 3 юли станахме свидетели на безпрецедентните действия по разрушаването на паметника „1300 години България“"}
{"url": "http://www.focus-news.net/news/2017/07/06/2412571/d-r-slavcho-bliznakov-umbal-sv-anna-chetirima-ot-postradalite-na-magistrala-trakiya-ostavat-v-tezhko-sastoyanie.html", "text": "14 души от пострадалите при верижните катастрофи на автомагистрала „Тракия“ са настанени в УМБАЛ „Св. Анна“ (Окръжна болница). От тях четирима са в по-тежко състояние. Те са в реанимация в тежко състояние и не може да се изключи опасността за живота им. Това каза за Радио „Фокус“ д-р Славчо Близнаков, изпълнителният директор на УМБАЛ \"Св. Анна\". По думите му, единият пациент има счупване на шийни прешлени, с увреждане на гръбначния мозък и неговото състояние е много тежко. „Има две жени с черепно-мозъчни травми, при които са възможни усложнения. Има жена с травма на сърце, гръдно-коремна травма. Настанен в болницата е и младеж със счупване на бедро и предмишница, което също е тежка травма“, уточни д-р Близнаков. Всички са стабилизирани и състоянието им е предвидимо. В момента се провеждат лечебните мероприятия. „Взаимодействието с екипите на Спешна помощ беше изключително добро, както и цялостната организация на екипите на болницата. 14 души наред с останалата дейност в болницата ме кара да се гордея с персонала, с лекарите и сестрите. 14 души е изключително голямо натоварване и екипите се справиха отлично“, каза още д-р Славчо Близнаков.", "date": "2017-07-06", "title": "Д-р Славчо Близнаков, УМБАЛ „Св. Анна“: Четирима от пострадалите на магистрала „Тракия“ остават в тежко състояние"}
{"url": "http://www.focus-news.net/news/2017/07/06/2412611/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавният глава на Словакия Андрей Киска поиска от началника на Генералния щаб на Въоръжените сили Милан Максим обяснение за мистериозното изчезване на около 300 хил. муниции от оръжеен склад в Склене, съобщава братиславското електронно издание The Slovak Spectator.\r\nИнцидентът, който се прерасна в държавен скандал, бе докладван още през месец април. Изглежда обаче, че боеприпасите са изчезнали значително по-рано, отколкото се смяташе досега, и вероятно са минали години, преди от армията да установят липсата им. В списъка на изчезналите муниции са десетки гранати и хиляди касети с патрони с различен калибър.\r\nВ медиите вече бе разпространена информация на разследващи журналисти, които твърдят, че инцидентът в Склене е само един от най-малко още пет подобни случая, които до този момент са умело прикривани.\r\n*** В четвъртък генералният секретар на ООН Антониу Гутериш ще седне отново на масата за преговори за Кипър, които се водят в швейцарския курорт Кран Монтана, припомня електронното издание Ekathimerini.\r\nЗавръщането на португалеца е част от усилията за приближаване на преговарящите до споразумение, след като очакванията за сключване на сделка пропаднаха във вторник, когато Турция отхвърли спекулациите, съгласно които е готова да подпише договор, предвиждащ изтеглянето на войските й от острова. \r\nБе разпространена и информация, че министър-председателите на Гърция, Турция и Великобритания (съответно Алексис Ципрас, Бинали Йълдъръм и Тереза Мей) ще се включат в дискусиите на 10 юли, понеделник. От Атина бяха категорични, че присъствието на тримата лидери ще зависи от постигнатия напредък в преговорите. \r\nГоворейки пред репортери в сряда, президентът на Република Кипър Никос Анастасиадес призна, че преговорите са в застой, но увери, че гръцката страна ще настоява за нови предложения, за да бъде намерен изход от задънената улица.\r\nТой също така призова кипърския народ да пренебрегне спекулациите, че гръцката страна е на път да направи компромис с параметрите за решение, за да постигне споразумение.\r\n*** В навечерието на срещата на високо равнище на лидерите от Г-20, която ще се проведе в периода 7-8 юли в северния ханзейски град Хамбург, в интервю за регионалното издание Neue Ruhr Zeitung министърът на външните работина Германия подчерта значението на форума. \r\n„В много редки случаи тази среща е била толкова важна, колкото е в сегашната ситуация. Нека погледнем за миг към света. Той се пропуква във всяко ъгълче, световният ред отслабва все повече и повече. Вместо върховенство на закона господства законът на по-силния. И на мнозина не им идва на ум нищо по-добро от това да се изолират. Ако някой си мисли, че всички ние трябва да си стоим вкъщи със скръстени ръце, с този свят е свършено. Ако общуваме само чрез „Туитър“ и мегафони, то ние няма да променим нищо. \r\nГабриел коментира и политиката на държавния глава на САЩ. „Тръмп пристига в Хамбург със своята „Америка на първо място“ в багажа“, подчерта германският социалдемократ, след което изтъкна, че според Вашингтон изглежда международните споразумения в крайна сметка са излишни и трябва да бъдат заменени с двустранни ангажименти.\r\n„Ние сме на противоположно мнение - надеждни международни правила за всички носят повече от сбора на отделните интереси. Те гарантират справедливост, създаване на конкуренция, основана на общи правила и преди всичко, на общи стандарти за човешките права и свободи. За нас, свободата и отговорността са двете страни на една и съща монета. Това е в крайна сметка идеята на Запада и Европа“, категоричен бе Габриел.\r\n*** Унгарският министър на външните работи Петер Сиярто заяви, че добрите отношения между САЩ и Русия са в интересите на Централна Европа, пише  Magyar Hirlap.\r\n„Научили сме ясния урок на историята, че ако Изтокът и Западът, Русия и САЩ поддържат добри отношения, това е добре за Централна Европа. Ако присъстват лоши отношения между източните и западните сили, тогава Централна Европа винаги е сред губещите“, посочи министър Сиярто. \r\n„По отношение на европейската сигурност, Унгария има интерес при постигането на мир в Сирия и е наистина благодарна за международните усилия по постигането на целта“, добави той.\r\n*** Британският министър-председател Тереза Мей ще проведе лична среща с президента на САЩ Доналд Тръмп по време на срещата на високо равнище на Г-20 в Хамбург в петък. Очаква се двамата да обсъдят международния отговор спрямо последното ракетно изпитание на Северна Корея, предаде The Daily Telegraph.\r\nТова ще бъде първата двустранна среща между двамата, откакто г-жа Мей посети Вашингтон през януари.\r\nОт правителството на Великобритания не са публикували детайли относно темите на обсъждане или за разписанието на по-широките преговори на Г-20, които ще се проведат в Хамбург между лидерите на 20-те най-мощни страни на света.\r\nЗнае се, че най-вероятно основна тема на преговорите – и между Тереза Мей, и Доналд Тръмп и между всички участници, ще бъде изстреляната от Северна Корея междуконтинентална балистична ракета, която според експертите може да достигне до американския щат Аляска.\r\n****", "date": "2017-07-06", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/06/2412615/kyustendil-postanovkata-mnogo-shum-za-nishto-shte-bade-predstavena-v-dupnitsa.html", "text": "Постановката „Много шум за нищо” ще бъде представена пред почитателите на театралното изкуство в Дупница. Това съобщи за Радио „Фокус” – Кюстендил Христо Апостолов, експерт към Община Дупница. Представлението е от 19.00 часа в голямата зала на общинския драматичен театър „Невена Коканова”. Пред дупнишката публика ще се представят театралите от „Българска армия” с постановката „Много шум за нищо” от Уилям Шекспир. \r\nТова е поредното културно събитие, организирано в Дупница през лятото. Театралните представления в града са ежемесечни, представя се както собствена продукция, така и постановки на гостуващи театри.\r\nВенцеслав ИЛЧЕВ", "date": "2017-07-06", "title": "Кюстендил: Постановката „Много шум за нищо” ще бъде представена в Дупница"}
{"url": "http://www.focus-news.net/news/2017/07/06/2412617/pregled-na-osnovnite-temi-vav-varnenskiya-pechat.html", "text": "„Министър Ангелкова: Чакаме до 10% ръст на чуждите туристи“ е заглавие от първа страница в днешния брой на варненския вестник „Черно море“. Реализираме различни инициативи и кампании за промотиране на вътрешния туризъм, благодарение на които се очакват повече родни туристи по Черноморието. Това заяви министърът на туризма Николина Ангелкова в интервю за сутрешния блок на БНТ, пише изданието. Миналата година имаше над 5 млн. нощувки на българи на нашето Черноморие и се надяваме сега постиженията да са по-високи, посочи Ангелкова. „Николай Костадинов, кмет на район „Вл. Варненчик“: Планът на III микрорайон може да се обжалва до 9 юли“, е друго заглавие в броя. Срокът за запознаване с ПУП ПРЗ на „Вл. Варненчик“ – III микрорайон, е едномесечен, считано от 9 юни. Т.е., подаването на възражения, предложения, забележки е до 9 юли. Апелирам към всички наши съкварталци и към хората, имащи отношение към този казус, да се включат в този срок. Вече получихме доста предложения, включително и 2 подписки. Хората предлагат по-ниско строителство, липса на огради, благоустройствените мероприятия да бъдат преди строителните дейности и други. Това съобщи в сутрешния блок на ТВ „Черно море“ кметът на район „Вл. Варненчик“ Николай Костадинов. „Приемат правилник за работата на Общинския консултативен младежки съвет“, четем още в броя. На своето заседание постоянната комисия по младежки дейности и спорт към Общинския съвет във Варна прие правилник за организацията и дейността на Общинския консултативен съвет по въпросите на младежта. Това е обществен орган, който ще подпомага работата на кмета в тази сфера. „Обявиха всички изпълнители на MTV Presents Varna Beach 2017“, информира изданието. BEBE REXHA е осмата международна звезда, която потвърди участието си. Това е първото гостуване на изпълнителката в България. Тя наелектризира публиката с изпълненията си на живо. Хитовете й I Got You, In The Name of Love, No Broken Hearts, Me Myself and I и The Way I Are са познати по целия свят. BEBE REXHA има съвместни проекти с Nicki Minaj, Martin Garrix, Lil Wayne и G-Eazy. Специалистите я определят като един от най-модерните и вълнуващи международни поп изпълнители. „Отпускат еднократни помощи за лечение на 145 варненци“, е друго заглавие в броя днес. Това реши постоянната комисия по здравеопазване към Общинския съвет във Варна. Общата сума е в размер на 41 300 лв. Еднократните помощи са в размер от 100 до 1500 лв. Парите са основно за консумативи и медикаменти, които не се заплащат от Здравната каса. До края на годината за еднократни помощи за лечение има още 49 400 лв., стана ясно още на заседанието. Съветниците одобриха и отпускането на 17 500 лв. за 8 двойки с репродуктивни проблеми. 7 от тях ще получат суми да 2000 лв., 1 – до 3 500 лв.(за донорска яйцеклетка). До края на годината за двойките с репродуктивни проблеми в бюджета са заложени още 82 500 лв.", "date": "2017-07-06", "title": "Преглед на основните теми във варненския печат"}
{"url": "http://www.focus-news.net/news/2017/07/06/2412618/der-spiegel-voynik-ot-bundesvera-e-zaginal-pri-savmestni-ucheniya-s-avstriyskata-armiya.html", "text": "Войник от Бундесвера е загинал в Австрия при скок с парашут, съобщава изданието Der Spiegel. Инцидентът се е случил при провеждането на съвместни учения с австрийски военнослужещи, уточни говорител на армията на съседната на Германия държава. \r\nУточнява се, че войникът е извършил скок от 1500 метра височина от военен хеликоптер. В Австрия е създадена специална комисия, която разследва трагедията. Съгласно медийни доклади, военнослужещият е загинал на място при приземяването си на спортна площадка..Тереза Герова", "date": "2017-07-06", "title": "Der Spiegel: Войник от Бундесвера е загинал при съвместни учения с австрийската армия"}
{"url": "http://www.focus-news.net/news/2017/07/06/2412602/varna-iztochnik-na-radiatsiya-e-otkrit-v-garazh-na-bul-slivnitsa.html", "text": "Източник на радиация е открит в гараж на бул. „Сливница“ във Варна, предаде репортер на Радио „Фокус“ – Варна. От Областната дирекция на МВР във Варна съобщиха, че малко след полунощ на тел. 112 е постъпил подобен сигнал. В гараж на бул. „Сливница“ след извършено контролно замерване от служители на Регионална дирекция „Пожарна безопасност и защита на населението“ е установен материал, който излъчва радиация. Материалът е съхраняван в кутия. Излъчваната радиация е била непосредствено до него, а извън самото помещение не са установени завишени норми. \r\nОт полицията уточниха, че органът, който може да определя как трябва да се съхранява, при какви условия и кой може да съхранява или да пренася такива материали и вещества, както и да каже какви са те, е Агенцията за ядрено регулиране. Компетентният орган е сигнализиран незабавно.\r\nМарияна ВАЛЕНТИНОВА", "date": "2017-07-06", "title": "Варна: Източник на радиация е открит в гараж на бул. „Сливница“"}
{"url": "http://www.focus-news.net/news/2017/07/06/2412614/afp-belgiyskite-vlasti-izdirvat-oshte-zapodozreni-v-terorizam-nalitse-sa-opaseniya-za-izvarshvaneto-na-novi-ataki.html", "text": "В четвъртък от Федералната прокуратура на Белгия съобщиха, че са издирвани още заподозрени по спешно терористично разследване, а също и че са налице опасения за извършването на нови нападения в страната, предава AFP.\r\n„Все още издирваме няколко предполагаеми терористи“, заяви пред местна медия говорителят на Федералната прокуратура. \r\n„Страхуваме се, че те може да се почувстват притиснати в ъгъла, затова се опасяваме, че може да има същата реакция, както на 22 март (2016 г.)\", допълни говорителят, визирайки атентатите в Брюксел.\r\nЧетирима души бяха арестувани в рамките на антитерористична операция на полицията в Брюксел, извършена в нощта срещу сряда.\r\nПо данни на Федералната прокуратура правоохранителните органи са се натъкнали на запаси от оръжия. Пояснява се, че операцията е била насочена срещу членове на байкърски клуб с името Kamikaze Riders, за които се предполага, че са замесени в престъпления с терористичен характер.\r\n„При едно от претърсванията в жилище бяха открити различни оръжия, четирима бяха арестувани и отведени за разпит\", бе казано по-рано в изявление от органа. Тереза Герова", "date": "2017-07-06", "title": "AFP: Белгийските власти издирват още заподозрени в тероризъм, налице са опасения за извършването на нови атаки"}
{"url": "http://www.focus-news.net/news/2017/07/06/2412604/plovdiv-rayonna-prokuratura-asenovgrad-iska-myarka-zadarzhane-pod-strazha-spryamo-dvamata-tsigani-zadarzhani-dopalnitelno-za-uchastieto-im-v-poboya-nad-mladi-sportisti.html", "text": "Районна прокуратура – Асеновград внесе в съда искане за мярка за неотклонение „задържане под стража“ спрямо двамата цигани, които бяха задържани допълнително за участието им в побоя над млади спортисти. Това съобщи за Радио „Фокус” – Пловдив говорителят на прокуратурата. 40-годишният Асен А. и 32-годишния Джавет Ю. бяха привлечени като обвиняеми за хулиганство с особена дързост и цинизъм. Установено е, че на 26 юни 2017 г. в Асеновград, двамата са извършили хулигански действия в района на болницата в града, след възникнал конфликт между две групи. Двамата обвиняеми се държали агресивно, хвърляли камъни, обиждали, отправяли заплахи и носели дървени тояги. След инцидента те се укрили в село Боянци и в Асеновград, като били издирени и задържани от органите на МВР на 4 юли 2017 г.\r\nПо същото досъдебно производство за хулигански действия с особена дързост и цинизъм са задържани още девет лица, които са с наложена мярка за неотклонение „задържане под стража“, взета от Районен съд – Асеновград на 30 юни 2017 г. Днес ще бъде гледано обжалването на мярката им в Окръжния съд в Пловдив.\r\nОчаква се Районният съд в Асеновград днес да заседава и по искането на прокуратурата за определяне на мярка за неотклонение „задържане под стража“ спрямо двамата обвиняеми, задържани допълнително.\r\nЦветана ТОНЧЕВА", "date": "2017-07-06", "title": "Пловдив: Районна прокуратура – Асеновград иска мярка „задържане под стража” спрямо двамата цигани, задържани допълнително за участието им в побоя над млади спортисти"}
{"url": "http://www.focus-news.net/news/2017/07/06/2412616/prezidentat-rumen-radev-kam-sanarodnitsite-ni-v-polsha-vie-ste-zhiviyat-most-mezhdu-dva-bratski-naroda-s-obshti-tsennosti-i-tseli.html", "text": "Благодаря, че продължавате на полска земя да отстоявате своята българска идентичност, дух и култура и да ги споделяте с братския полски народ. Вие сте живият мост между нашите два народа и лицето на България в Полша. С тези думи се обърна президентът Румен Радев към представители на българската общност в Република Полша по време на неговото първо посещение в страната в качеството му на държавен глава. Това съобщиха от прессекретариата на прессекретариата на държавния глава. На срещата на президента с българската общност в Полша присъстваха министри, представители на изпълнителната власт в лицето на министерствата на външните работи и отбраната на полската страна, на законодателната, местната и регионална власти и почетните консули на Република България в Република Полша. \r\n\"Връзките между България и Полша са в подем във всички сфери. И по отношение на двустранния стокообмен и инвестициите, и в сферата на икономическите проекти. Но най-важното, което свързва нашите два народа, са дълбоките исторически, духовни и културни връзки\", заяви още Румен Радев в сградата на българското посолство във Варшава. \r\nПрезидентът запозна българите в Полша с целите на своето посещение и открои свързаността между двете държави в областите на инфраструктурата и икономиката като сфери, в които може да бъде постигнато още повече. \"Съвместното изграждане на инфраструктура и подобряването на дигиталната свързаност ще направят връзката между двата наши народа още по-лесна, по-бърза и по-удобна. Те ще генерират много по-голяма сигурност и просперитет за региона и за нашите две държави\", заяви президентът. \r\n\"Предстои през следващата година България и Полша да честват 100-годишнината от установяването на дипломатическите си отношения. Повод за гордост е, че България и Полша днес като съюзници в НАТО и партньори в Европейския съюз могат да служат за пример за отлични отношения между две модерни европейски държави\", заяви посланикът на България в Полша Емил Ялнъзов. \r\nСлед като разговаря със сънародниците ни, държавният глава Румен Радев посети изложба, посветена на Апостола Васил Левски, в Българския културен институт във Варшава. \r\nБългарският президентът е на работно посещение в Република Полша за  участие в срещата на най-високо равнище на инициативата \"Три морета\", която обединява дванадесет държави от региона на Централна и Източна Европа, и в Глобалния форум, организиран от Атлантическия съвет.", "date": "2017-07-06", "title": "Президентът Румен Радев към сънародниците ни в Полша: Вие сте живият мост между два братски народа с общи ценности и цели"}
{"url": "http://www.focus-news.net/news/2017/07/06/2412621/komisiyata-za-neizplateni-zaplati-ustanovi-propuski-v-zakonodatelstvoto-davashti-vazmozhnost-na-nekorektni-rabotodateli-da-se-vazpolzvat-ot-tyah.html", "text": "Временната комисия за проучване на случаите на неизплатени заплати установи, че са налице пропуски в законодателството, даващи възможност на некоректни работодатели да се възползват от тях, предаде репортер на Агенция „Фокус“. „За“ доклада на комисията и предложенията за законодателни инициативи гласуваха 170 народни представители, „против“ – 0  и „въздържали се“ - 0  , с което те бяха приети единодушно. Комисията отчита, че най-големият брой предприятия със забавени трудови възнаграждения на работниците са в търговията, тъй като там оперират и най-много стопански субекти. Там неизплатените заплати за периода 2012-2016 г. са 3 431 963 лв. Предложенията, направени в рамките на комисията, ще бъдат внесени като общ законопроект от всички политически сили в Народното събрание. Комисията прави предложения за промени в Кодекса на труда, целящи да се предостави допълнителна защита на правата на работниците и служителите, в случаите, когато работодателите им не изплащат трудовите възнаграждения и обезщетения. С тези промени се засилват контролните функции на ИА „Главна инспекция по труда“. С проекта се предлага също работодатели, които дължат възнаграждения и обезщетения на работниците си да не могат да участват в процедури по обществени поръчки като изпълнители и подизпълнители. \r\nДеница КИТАНОВА", "date": "2017-07-06", "title": "Комисията за неизплатени заплати установи пропуски в законодателството, даващи възможност на некоректни работодатели да се възползват от тях"}
{"url": "http://www.focus-news.net/news/2017/07/06/2412625/kardzhali-83-godishen-ot-selo-krasino-obyaven-za-mestno-izdirvane-e-nameren-martav.html", "text": "83-годишен от село Красино, обявен за местно издирване, е бил намерен вчера в землището на селото. Това съобщиха от Областната дирекция на МВР - Кърджали. Трупът бил открит от съселяни на възрастния човек, който напуснал дома си на 2 юли и до момента е бил в неизвестност. \r\nИзвършен е оглед от дежурна оперативна група от полицейското управление. Не са открити следи от насилствена смърт. Тялото е транспортирано за аутопсия в кърджалийската болница. Образувано е досъдебно производство.", "date": "2017-07-06", "title": "Кърджали: 83-годишен от село Красино, обявен за местно издирване, е намерен мъртъв"}
{"url": "http://www.focus-news.net/news/2017/07/06/2412623/stefan-radev-kmet-na-sliven-obshtinata-mozhe-da-bade-izvedena-na-predni-pozitsii-chrez-resursite-s-koito-razpolaga.html", "text": "Община Сливен може да бъде изведена на предни позиции чрез ресурсите, с които разполага. Това заяви пред Радио „Фокус“ – Сливен кметът на Сливен Стефан Радев. „Само преди два месеца на официалния сайт на общината качихме Географската информационна система. Гражданите имат достъп до цялата информация за общинската собственост, териториалното селищно устройство, регулацията на територията на общината, кадастъра. Смея да твърдя, че е една от най-добрите системи в България, разработена изцяло с ресурси на общината, без да ползваме някакво финансиране или външни консултации по този въпрос. Имаме идея за още повече навлизане на електронните услуги. Все още подменяме доста остарели компютри, така че да сме готови с това, което може да се предлага по електронен път”, посочи Радев. Той е убеден, че електронното управление няма алтернатива. То може да реши много от натрупаните негативи срещу администрацията и стереотипи в мисленето на хората за това, че администрацията е нещо, което стои и нищо не прави. \r\nКметът на Сливен сподели впечатленията си от постигнатото на Естония в областта на електронното управление, на осмислянето на обществените пространства, на взаимодействията на администрацията с хората. В началото на седмицата Радев посети Естония с делегация по линия на Комитета на регионите на ЕС. „Ще направим един анализ на това какво можем да направим, какво можем да си позволим, защото всичко, което може да се върши по електронен път, там се върши: от управлението на транспорта до това, което наричаме умни градове, управлението на екологичните системи. Всеки може да се запознае, всеки може да види как работи, да подаде заявление и да получи по електронен път услуга. Всички използват личните си карти като електронен подпис”, каза още Стефан Радев.", "date": "2017-07-06", "title": "Стефан Радев, кмет на Сливен: Общината може да бъде изведена на предни позиции чрез ресурсите, с които разполага"}
{"url": "http://www.focus-news.net/news/2017/07/06/2412607/plovdiv-rayonna-prokuratura-asenovgrad-shte-poiska-ot-sada-da-bade-zadarzhan-pod-strazha-petar-nizamov-za-huliganstvo-po-vreme-na-protestite.html", "text": "Районна прокуратура в Асеновград ще поиска от съда да бъде задържан под стража  Петър Низамов за хулиганство и причиняване на лека телесна повреда по време на протестите. Това съобщи за Радио „Фокус”-Пловдив говорителят на Апелативна прокуратура. Петър Низамов, на  31 г., е обвинен за хулиганство – престъпление по чл. 325 ал.1 от Наказателния кодекс и за причиняване на лека телесна повреда по хулигански подбуди.\r\nНа 2 юли 2017 г. в Асеновград по време на протест възникнал конфликт, който обвиняемият Петър Низамов заснел с личния си мобилен телефон. След това, без да бъде провокиран, той се насочил към оператора на една от националните телевизии, с когото не се познавали.  Обвиняемият Низамов хванал оператора с едната ръка за врата и му нанесъл удар в областта на дясното око. Установено е, че обвиняемият Низамов отправил множество обидни думи към оператора, след което заплюл него и видеокамерата, която държал. Това било извършено пред много хора. След намесата на полицейски служители инцидентът бил прекратен. По делото са разпитани свидетели, назначени са съдебно-медицински експертизи, приложени са видеозаписи от национални и кабелни телевизии, извършени огледи и др.\r\nДо момента Петър Низамов е бил осъждан три пъти за причиняване на лека телесна повреда по хулигански подбуди –престъпление по чл. 131 ал.1 т. 12 от Наказателния кодекс, като по тях е бил реабилитиран на 12 февруари 2017 г.\r\nЦветана ТОНЧЕВА", "date": "2017-07-06", "title": "Пловдив: Районна прокуратура - Асеновград ще поиска от съда да бъде задържан под стража Петър Низамов за хулиганство по време на протестите"}
{"url": "http://www.focus-news.net/news/2017/07/06/2412620/svetlana-naydenova-gerb-komisiyata-za-neizplatenite-zaplati-raboti-v-duh-na-razbiratelstvo-za-zakonodatelni-initsiativi-za-zashtita-na-rabotnitsite.html", "text": "Комисията работи в продължение на 2 месеца в дух на разбирателство и конструктивен диалог, не в името на някакви тясно партийни интереси, а в името на желанието от страна на всички народни представители чрез законодателни инициативи да въведем допълнителна защита за работниците и служителите при некоректност на работодателя. Това каза народният представител от ПГ на ГЕРБ по време на дебатите по доклада за дейността на Комисията за проучване на случаите на неизплатени заплати, предаде репортер на Агенция „Фокус“. „Имаме готов законопроект за промени в Кодекса на труда, в ГПК, в Търговския закон, в Закона за гарантиране на вземанията и в Закона за обществените поръчки“, посочи тя. „Това са консенсусни текстове, по които членовете на комисията сме се обединили с ясната презумция, че между първо и второ четене ще бъдат внесени допълнителни текстове, по които отделните парламентарни групи имат различни становища“, обясни Светлана Найденова. „Проблемът с неизплатените заплати  не е от вчера, той е от десетилетия. Практиката показва, че най-засегнати са работещите в шивашкия бранш, миннодобивната промишленост, ресторантьорството и в търговията на дребно“, поясни народният представител от ГЕРБ. „Анализът на констатираните случаи показват, че са налице пропуски в законодателството, които дават възможност на непочтените работодатели да се възползват от тях“, каза още Светлана Найденова. \r\nБиляна ИВАНОВА", "date": "2017-07-06", "title": "Светлана Найденова, ГЕРБ: Комисията за неизплатените заплати работи в дух на разбирателство за законодателни инициативи за защита на работниците"}
{"url": "http://www.focus-news.net/news/2017/07/06/2412626/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Войник от Бундесвера е загинал в Австрия при скок с парашут, съобщава изданието Der Spiegel. Инцидентът се е случил при провеждането на съвместни учения с австрийски военнослужещи, уточни говорител на армията на съседната на Германия държава. \r\nУточнява се, че войникът е извършил скок от 1500 метра височина от военен хеликоптер. В Австрия е създадена специална комисия, която разследва трагедията. Съгласно медийни доклади, военнослужещият е загинал на място при приземяването си на спортна площадка.\r\n*** Ключов ден на решения: в четвъртък канцлерът на ФРГ Ангела Меркел ще проведе среща с държавния глава на Съединените американски щати Доналд Тръмп, припомня националният ежедневник Die Frankfurter Allgemeine Zeitung. Предварителните преговори между двамата лидери ще дадат ясна индикация за това дали срещата на „групата на двайсетте“ в Хамбург, която започва утре, ще завърши с успех или провал. \r\nОбсъжданията между Меркел и Тръмп ще бъдат фокусирани върху протекционистката политика на Вашингтон, както и решението на американския президент да изтегли страната си от историческото Парижко споразумение за климата, постигнато през декември 2015 г.\r\n*** В навечерието на срещата на високо равнище на лидерите от Г-20, която ще се проведе в периода 7-8 юли в северния ханзейски град Хамбург, в интервю за регионалното издание Neue Ruhr Zeitung министърът на външните работина Германия подчерта значението на форума. \r\n„В много редки случаи тази среща е била толкова важна, колкото е в сегашната ситуация. Нека погледнем за миг към света. Той се пропуква във всяко ъгълче, световният ред отслабва все повече и повече. Вместо върховенство на закона господства законът на по-силния. И на мнозина не им идва на ум нищо по-добро от това да се изолират. Ако някой си мисли, че всички ние трябва да си стоим вкъщи със скръстени ръце, с този свят е свършено. Ако общуваме само чрез „Туитър“ и мегафони, то ние няма да променим нищо. \r\nГабриел коментира и политиката на държавния глава на САЩ. „Тръмп пристига в Хамбург със своята „Америка на първо място“ в багажа“, подчерта германският социалдемократ, след което изтъкна, че според Вашингтон изглежда международните споразумения в крайна сметка са излишни и трябва да бъдат заменени с двустранни ангажименти.\r\n„Ние сме на противоположно мнение - надеждни международни правила за всички носят повече от сбора на отделните интереси. Те гарантират справедливост, създаване на конкуренция, основана на общи правила и преди всичко, на общи стандарти за човешките права и свободи. За нас, свободата и отговорността са двете страни на една и съща монета. Това е в крайна сметка идеята на Запада и Европа“, категоричен бе Габриел.\r\n*** Усилията за справяне с бежанската криза, проблемите с глобалното затопляне и защитата на свободната търговия може и да заминават умовете на лидерите, които в петък ще се включат в срещата на „групата на двайсетте“ в Хамбург. Но органите на реда в северния ханзейски град са изправени пред проблеми от съвсем различно естество – след осезаемото напрежение между полиция и протестиращи през последните няколко дни, в ранните часове на четвъртък бе извършен и първият умишлен палеж на автомобили, съобщава националният ежедневник Die Zeit.\r\nИнцидентът се е случил пред полицейски участък, където са подпалени осем превозни средства – всичките изложени в салон на автомобилния производител „Порше“. Правоохранителните органи са категорични, че на мястото на произшествието са открити достатъчно улики, които доказват, че става въпрос за умишлени действия. \r\nВластите изразиха увереност, че случилото се има пряка връзка с предстоящата среща на върха на Г-20.\r\n***", "date": "2017-07-06", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/06/2412627/gabrovo-dve-sela-sa-s-narusheno-vodopodavane.html", "text": "С нарушено водоподаване са две габровски села. Това съобщиха за Радио „Фокус“ – Велико Търново от водоснабдителното дружество. До 17.00 часа без вода ще са селата Боженци и Куката. Водоподаването е спряно и на улиците „Козещица“ и „Палатките“ в Габрово. Причината е извършване на аварийни ремонти. \r\nНадежда КРЪСТЕВА", "date": "2017-07-06", "title": "Габрово: Две села са с нарушено водоподаване"}
{"url": "http://www.focus-news.net/news/2017/07/06/2412630/lokalno-makedoniya-interpol-ogranichi-dostapa-na-turtsiya-do-svoyata-baza-danni.html", "text": "Международната организация на криминалната полиция (Интерпол) ограничи достъпа на Турция до своята база данни, след като Анкара добави в нея списък от 60 хил. души, заподозрени в предполагаеми връзки с организацията на Фетхуллах Гюлен (ФЕТО), съобщава македонското електронно издание „Локално“.\r\nСпоред информация, разпространена в медиите, Турция е въвела имената на предполагаеми членове на ФЕТО, които са избягали от страната след неуспешния опит за преврат от миналото лято. Достъпът до базата данни е блокиран за почти една година, въпреки протестите на Анкара. \r\nБез заповед от Интерпол, най-издирваните заподозрени имат възможност да използват настоящите си паспорти, за да се придвижват безпрепятствено. Базата данни на Интерпол, която включва паспортна информация за издирваните лица, позволява на държавите да задържат заподозрени, ако номерът на техния паспорт се появи в системата.Тереза Герова", "date": "2017-07-06", "title": "„Локално“ (Македония): Интерпол ограничи достъпа на Турция до своята база данни"}
{"url": "http://www.focus-news.net/news/2017/07/06/2412631/haskovo-ne-se-propuskat-prevozni-sredstva-prez-gkpp-kap-petko-voyvoda-na-vhod-i-izhod-ot-stranata.html", "text": "Не се пропускат превозни средства през ГКПП „Кап. Петко Войвода” на вход и изход от страната. Това съобщи за Агенция „Фокус” говорителят на ГД „Гранична полиция” Лора Любенова. Спирането се дължи на профилактика на електропреносната мрежа. \r\nПо информация на електроразпределителното дружество, което обслужва региона, профилактиката ще продължи до 12.00 часа.", "date": "2017-07-06", "title": "Хасково: Не се пропускат превозни средства през ГКПП „Кап. Петко Войвода” на вход и изход от страната"}
{"url": "http://www.focus-news.net/news/2017/07/06/2412628/obshtite-prihodi-za-kampaniyata-na-uchastnitsite-v-prezidentskite-izbori-ot-6-noemvri-2016-g-sa-1-194-118-lv-a-razhodite-5-210-643-lv.html", "text": "Сметната палата извърши одит за съответствие на декларираните приходи и извършените разходи във връзка с предизборната кампания на участниците в изборите за президент и вицепрезидент на Република България, проведени на 6 ноември 2016 г. При одита са извършени тестове по същество на 11 участници в изборите – 2 политически партии, 4 коалиции от партии и 5 инициативни комитета. Това съобщиха от пресцентъра на Сметната палата. Общите им приходи за кампанията са 5 212 362 лв., направени са 2 187 парични дарения от 2 166 физически лица в общ размер на 1 194 118 лв., както и 9 непарични дарения от 9 физически лица в общ размер на 3 005 лв. Общият размер на разходите за предизборната кампания на одитираните субекти е 5 210 643 лв.\r\nЗа всички дарения от физически лица са извършени документални проверки. Освен това на извадков принцип са запитани 480 физически лица за потвърждаване на направените от тях дарения за финансиране на предизборната кампания на одитираните политически субекти. От 258 дарителя са потвърдени направените от тях дарения, от 1 – не е потвърдено, въпреки наличието на подписан от лицето договор за дарение, а от останалите дарители не е получена информация. \r\nУстановени са 82 физически лица, предоставили или дарили средства над 1 000 лв. за финансиране на предизборната кампания. За 76 лица са установени данни за доходи, съответстващи на размера на дарените/предоставени от тях средства за кампанията. За 6 лица е установено несъответствие, но проверката е само въз основа на бази данни на НАП и на НОИ. Предвидените в Изборния кодекс източници на информация не позволяват да бъдат проследени данни за доходи от чужбина, за спестявания в банки и други, които е напълно вероятно конкретните лица да притежават.\r\nАнализирана е получената информация от 161 доставчика за предоставени от тях стоки и услуги във връзка с предизборната кампания за изборите за президент и вицепрезидент на Република България, проведени през 2016 г. \r\nОт 11-те одитирани политически субекта 8 отчитат средства за медийни пакети, които се предоставят от държавата, по реда на чл. 178 от ИК. Съгласно информация от ЦИК за медийни пакети са предоставени  общо 277 146 лв. \r\nВсички одитирани участници в изборите са спазили изискванията:\r\n- за общия размер на финансиране на изборите за президент и вицепрезидент;\r\n- приходите и разходите над 1 000 лв. да се получават по банков път; \r\n- в срок от 30 работни дни след изборния ден да представят в Сметната палата отчет за приходите, разходите и поетите задължения за плащане във връзка с предизборната кампания.\r\nСред установените нарушения, слабости и пропуски са:\r\nОт отделни участници са нарушени законовите изисквания за представяне по време на предизборната кампания пред Сметната палата на информацията за възникнали факти и обстоятелства за публикуване в ЕРИК.\r\nЗа един участник е установено финансиране от юридическо лице.\r\nДвама участници  имат неразплатени задължения към доставчици на стоки и услуги до датата на извършване на одита.\r\nЕдин участник е набирал средства за финансиране на предизборната кампания и след нейния край.\r\nУстановени са неотчетени приходи от двама участници и неотчетени разходи от един участник.\r\n          Не са установени допуснати нарушения на Изборния кодекс от 5 одитирани участника в изборите – 2 политически партии, 2 коалиции от партии и 1 инициативен комитет.\r\nПредставителите на всички одитирани политически субекти изразяват пълно съгласие и приемат изцяло установените факти и обстоятелства.\r\nОдитният доклад е публикуван на интернет страницата на Сметната палата на адрес www.bulnao.government.bg", "date": "2017-07-06", "title": "Общите приходи за кампанията на участниците в президентските избори от 6 ноември 2016 г. са 1 194 118 лв., а разходите - 5 210 643 лв."}
{"url": "http://www.focus-news.net/news/2017/07/06/2412633/kardzhali-82-godishen-mazh-ot-selo-dzhelepsko-e-nameren-martav-v-mikroyazovir-v-zemlishteto-na-seloto.html", "text": "82-годишен от село Джелепско бил намерен мъртъв в микроязовир в землището на селото. Това съобщиха от Областната дирекция на МВР - Кърджали. Възрастният мъж излязъл вчера около 14.00 часа от дома си и отишъл да пере на микроязовира. По всяка вероятност се е подхлъзнал и е паднал във водата. \r\nПри извършения оглед следи от насилие не са открити. Трупът е транспортиран за аутопсия в кърджалийската патоанатомия и установената причина за смъртта е удавяне. Образувано е досъдебно производство.", "date": "2017-07-06", "title": "Кърджали: 82-годишен мъж от село Джелепско е намерен мъртъв в микроязовир в землището на селото"}
{"url": "http://www.focus-news.net/news/2017/07/06/2412619/premierat-boyko-borisov-podkrepi-zakonodatelnite-initsiativi-na-ombudsmana-maya-manolova-za-borba-s-modernoto-robstvo-i-ogranichavane-pravomoshtiyata-na-chsi.html", "text": "Министър-председателят Бойко Борисов даде пълната си подкрепа за законопроектите, внесени в Народното събрание от омбудсмана Мая Манолова, чиято цел е да се прекрати т. нар. „модерно робство“ и да се ограничат правомощията на частните съдебни изпълнители (ЧСИ). Това съобщиха от правителствената информационна служба. На среща, проведена в Министерския съвет, двамата се обединиха около необходимостта от допълнителни законодателни мерки за защита на трудовите и социалните права на работещите, както и на равнопоставеност на гражданите спрямо частните съдебни изпълнители, банките и монополите в граждански процес.\r\nПремиерът Борисов увери омбудсмана Мая Манолова, че ще ангажира изцяло парламентарната група на ПП „ГЕРБ“ в процеса на приемане на внесените от нея законопроекти, ще настоява те да бъдат разглеждани приоритетно от народните представители и да бъдат окончателно приети до края на м. септември т. г.\r\nМая Манолова оцени като адекватна и навременна предприетата от премиера Борисов и от правителството реформа за цялостна промяна на отношението на администрацията към гражданите и бизнеса. Тя изрази готовност да подпомага, според правомощията на институцията на омбудсмана, този процес, за да се прекрати унижението, на което биват подлагани гражданите, когато търсят административни услуги.", "date": "2017-07-06", "title": "Премиерът Бойко Борисов подкрепи законодателните инициативи на омбудсмана Мая Манолова за борба с модерното робство и ограничаване правомощията на ЧСИ"}
{"url": "http://www.focus-news.net/news/2017/07/06/2412632/blagoevgrad-64-godishna-zhena-ot-gotse-delchev-e-stanala-zhertva-na-telefonna-izmama-s-15-000-leva.html", "text": "На 5 юли 2017 г. в Районно управление на МВР-Гоце Делчев е получен сигнал от 64-годишна жена от град Гоце Делчев за това, че за времето от 13:00 часа до 19:00 часа на 4 юли 2017 г. е получила телефонно обаждане от мъж, който се представил за полицейски служител и въвеждайки я в заблуждение, че ще помогне за залавянето на телефонни измамници, й поискал парична сума. това съобщиха от ОДМВР-Благоевград. Потърпевшата е оставила пред дома си плик със сумата от около 15 000 лева. За случая е уведомена Районна прокуратура-Гоце Делчев. Работата продължава.", "date": "2017-07-06", "title": "Благоевград: 64-годишна жена от Гоце Делчев е станала жертва на телефонна измама с 15 000 лева"}
{"url": "http://www.focus-news.net/news/2017/07/06/2412634/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-yuli-2017-g.html", "text": "„Софийска вода” временно ще прекъсне водоснабдяването в някои части на столицата на 7 юли 2017 г. (петък). Това съобщиха от пресцентъра на водоснабдителното дружество. \r\nВъв връзка с изграждане на сградно водопроводно отклонение на бул. „Сливница“ №439, кв. „Република“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- м. „Толева махала“;\r\n- кв. „Република“ 2;\r\n- магазин „Метро“, магазин „Хиполенд“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Република“2, до хотел „Трафик“.  \r\nВъв връзка с изпълнение на строително-монтажни дейности на ул. 514, кв. „Христо Ботев“, се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\n- ул. 511, ул. „Георги Спасов“, ул. 510, ул. 519.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 514, №1.  \r\nВъв връзка с почистване на резервоар „Железница“, се налага спиране на водоподаването от 9:00  до 13:00 часа на клиентите на „Софийска вода”, живеещи в района на:\r\n- с. „Железница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв връзка с изпълнение на строително-монтажни дейности на ул. „Струга“, Център, се налага спиране на водоподаването от 9:30  до 19:30 часа на клиентите на „Софийска вода”, живеещи в района на:\r\n- ул. „Струга“, бул. „Христо Ботев-изток“, бул. „Княгиня Мария Луиза-юг“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Струга“ ъгъла с ул. „Христо Ботев“.\r\nВъв връзка с подмяна на сградно водопроводно отклонение на ул. „Лешникова гора“, кв. „Драгалевци“, се налага спиране на водоподаването от 9:30  до 16:30 часа на клиентите на „Софийска вода”, живеещи в района на:\r\n- по ул. „Лешникова гора“, от ул.“Мавровец“ до ул. „Нарцис“, \r\n- ул. „Голи връх“; \r\n- ул. „Чемшир“ от №33 до №39.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лешникова гора“ ъгъла с ул. „Голи връх“.\r\nВъв връзка с подмяна на сградно водопроводно отклонение на ул. „Софроний Врачански“,  Център, се налага спиране на водоподаването от 10:00  до 17:00 часа на клиентите на „Софийска вода”, живеещи в района на:\r\n- ул. „Софроний Врачански“ от ул. „Цар Симеон“ до ул. „Пиротска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански“, ъгъла с ул. „Цар Симеон“.\r\nВъв връзка с прекъсване на сградно водопроводно отклонение на ул. „Стоил Войвода“,  кв. „Подуяне“, се налага спиране на водоподаването от 10:00  до 17:00 часа на клиентите на „Софийска вода”, живеещи в района на:\r\n- ул. „Георги Обретенов“, „Зора“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Обретенов“, ъгъла с ул. „Зора“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-07-06", "title": "„Софийска вода” временно ще прекъсне водоснабдяването в някои части на столицата на 7 юли 2017 г."}
{"url": "http://www.focus-news.net/news/2017/07/06/2412636/blic-sarbiya-hoyt-brayan-iy-s-mrachna-prognoza-za-balkanite-regionat-nyama-da-dostigne-standarta-na-es-v-sledvashtite-30-g.html", "text": "Заместник-помощник държавният секретар на САЩ за Централна и Източна Европа Хойт Брайън Ий направи мрачна прогноза за бъдещето на Балканите. В интервю за изданието NIN, американският политик коментира, че в следващите три десетилетия държавите от региона няма да достигнат средните нива на показателите на държавите от Общността, пише белградското издание Blic.\r\nПриоритет номер едно трябва да бъде икономическият напредък. Повечето страни в региона имат ръст от три-четири процента годишно, но дори и с това развитие, или дори с растеж от шест процента, държавите от Балканите няма да достигнат до средното за ЕС през следващите три десетилетия. САЩ не си затварят очите и за корупцията на политиците на Балканите, обясни Хойт Брайън Ий в интервюто за изданието. Тереза Герова", "date": "2017-07-06", "title": "Blic (Сърбия): Хойт Брайън Ий с мрачна прогноза за Балканите – регионът няма да достигне стандарта на ЕС в следващите 30 г."}
{"url": "http://www.focus-news.net/news/2017/07/06/2412624/plovdiv-rayonnen-sad-asenovgrad-shte-gleda-ot-1100-chasa-iskaneto-za-zadarzhane-pod-strazha-na-dvamata-tsigani-zadarzhani-dopalnitelno-za-uchastieto-im-v-poboya-nad-mladi-sportisti.html", "text": "Районен съд – Асеновград от 11.00 часа в зала № 1 ще разгледа постъпило искане от Районна прокуратура за вземане на мярка за неотклонение \"задържане под стража\" спрямо Асен А. и Джавет Ю. Това съобщиха от пресцентъра на Съдебна палата-Пловдив. Срещу двете лица са повдигнати обвинения   за извършени непристойни действия, грубо нарушаващи обществения ред и изразяващи явно неуважение към обществото, като хулиганството се отличава с изключителен цинизъм и дързост – престъпление по чл. 325 ал. 2 във връзка с ал. 1 във връзка с чл.20 ал. 2 във връзка с ал. 1 от Наказателния кодекс.", "date": "2017-07-06", "title": "Пловдив: Районнен съд – Асеновград ще гледа от 11.00 часа искането за задържане под стража на двамата цигани, задържани допълнително за участието им в побоя над млади спортисти"}
{"url": "http://www.focus-news.net/news/2017/07/06/2412637/yambol-zapochvat-proverki-na-vsichki-yazoviri-v-oblastta.html", "text": "В област Ямбол започва цялостно обследване на техническото и експлоатационно състояние на язовирните стени и съоръженията към тях, съобщиха от пресцентъра на Областната администрация. Обект на обследване ще бъдат всички язовири на територията на областта, независимо от тяхната собственост. В края на проверката ще стане ясен точният брой на водните обекти, язовири и тези, които са за извеждане от експлоатация. По списъци на Държавна агенция за метрологичен и технически надзор (ДАМТН) обект на проверка са 419 обекта на територията на областта. Със своя заповед областният управител на област Ямбол Димитър Иванов назначи комисия за обследване на техническото и експлоатационно състояние на язовирните стени и съоръженията към тях на територията на областта. \r\nВ Областна администрация Ямбол е назначен специалист, чиято специалност отговаря на изискванията на наредбата, който ще бъде председател на комисията. „Комисията трябва отговорно да се отнесе към задълженията си, както и общините, които да инвестират част от наемите, които получават в укрепване на язовирите“, каза Димитър Иванов. В срок до 31 октомври комисията трябва да извърши проверки на място на техническото и експлоатационно състояние на язовирните стени и съоръженията към тях. За всеки обследван обект комисията съставя протокол по образец за техническото състояние на язовирните стени и съоръженията. Контролът по изпълнението на заповедта е възложен на заместник областния управител Волен Дичев. \r\nКомисията започва проверките на 7 юли от община „Тунджа“. Според ДАМТН от общо 419 язовира в областта в община „Тунджа“ са 131, за който общината има определени оператори само за 69 язовира. Община Елхово – 102 язовира. В община Болярово язовирите са 116, в община Стралджа – 62. На територията на областта има и 7 язовира в управление на Напоителни системи ЕАД и един язовир на НЕК – ЯиК. \r\nЦелта на проверките на всички язовири сега е осигуряване и гарантиране на безопасната експлоатация на язовирите чрез засилен контрол с цел недопускане на риск за живота и здравето на хората. Областният управител Димитър Иванов коментира състоянието на язовирите в момента от гледна точка готовност на областта при кризисна ситуация с наводнения: „Ако кажа, че сме в пълна готовност, няма да съм напълно прав. Дори и общините, които казват че всичко им е наред, не са подготвени. Вярно е, че язовирите в момента са с малък обем, но проблемните зони са в селата. Визирам състояние на деретата и каналите, които са непочистени. Ангажиментите са на кметовете и те трябва да ги изпълняват“. При изпълнение на правомощията си контролния орган ДАМТН има право да съставя актове за установяване на административни нарушения.", "date": "2017-07-06", "title": "Ямбол: Започват проверки на всички язовири в областта"}
{"url": "http://www.focus-news.net/news/2017/07/06/2412629/v-5-dneven-srok-parlamentarnite-grupi-mogat-da-predlozhat-kandidati-za-upravitel-na-nzok.html", "text": "Народните представители приеха процедурни правила за предлагане на управител на НЗОК, предаде репортер на Агенция „Фокус“. Правилата бяха приети с 131 гласа „за“ и 8 „въздържал се“. Предложения за кандидат за управител на НЗОК могат да се правят от всички парламентарни групи в 5-дневен срок от приемането на правилата. Към предложенията парламентарните групи трябва да приложат и писмени мотиви, с които аргументират добрата професионална репутация на кандидата. Предложенията ще се публикуват на интернет страницата на Народното събрание в срок не по-късно от 14 дни преди изслушването. Допуснатите кандидати ще бъдат изслушани публично в Комисията по здравеопазването. След това Комисията внася доклад в Народното събрание с резултатите от изслушването на кандидатите. Предложените от комисията кандидати ще присъстват на пленарното заседание, в което се провежда изборът на управител на НЗОК. След като разискванията в зала приключат всеки от кандидатите може да направи изказване и да отговори на поставени въпроси в изложение до 10 минути. Ако има няколко кандидати за длъжността гласуването се извършва по азбучен ред.\r\nБиляна ИВАНОВА", "date": "2017-07-06", "title": "В 5-дневен срок парламентарните групи могат да предложат кандидати за управител на НЗОК"}
{"url": "http://www.focus-news.net/news/2017/07/06/2412642/kyustendil-28-miliona-leva-shte-badat-vlozheni-v-sanirane-i-remont-na-sgradata-na-prirodo-matematicheskata-gimnaziya.html", "text": "2,8 милиона лева ще бъдат вложени в саниране и ремонт на сградата на ПМГ в Кюстендил. Това каза пред Радио „Фокус” – Кюстендил Ани Кюркчиева, директор на Природо-математическата гимназия в града. По думите й, ремонтът става възможен благодарение на това, че Община Кюстендил е включила сградата в проект, финансиран по Оперативна програма „Региони в растеж”. „Ние сме влезли в тази сграда на 13 януари 1986 година. През 2006 година имаме едно саниране, но не е правен основен ремонт”, каза Ани Кюркчиева. По думите й, самото направено саниране не е било рентабилно, имало е много проблеми. „Сега идеята е да сменим отоплителната инсталация, електрическата и ВиК инсталациите, да се ремонтира покривът и да се направи реновиране”, каза Ани Кюркчиева.\r\nВенцеслав ИЛЧЕВ", "date": "2017-07-06", "title": "Кюстендил: 2,8 милиона лева ще бъдат вложени в саниране и ремонт на сградата на Природо-математическата гимназия"}
{"url": "http://www.focus-news.net/news/2017/07/06/2412635/ombudsmanat-maya-manolova-nito-1-lev-ne-beshe-izplaten-na-rabotnitsite-chakashti-vaznagrazhdeniya-za-dvata-mesetsa-ot-rabotata-na-komisiya-za-neizplatenite-zaplati.html", "text": "През двата месеца от работата на Временна комисия за неизплатените заплати не беше изплатен нито 1 лв. на работник, който си чака възнаграждението. Това каза омбудсманът на Република България Мая Манолова по време на брифинг в Народното събрание, предаде репортер на Агенция „Фокус“. „Отворени са случаите за Дупница, за Ветрен, за русенската корабостроителница, за фирмата за чистота във Видин“, изброи Манолова. Тя заяви, че това ще продължи, ако не бъдат внесени освен предложенията, около които са се обединили депутатите в комисията, но и допълнителните предложения, които са останали извън тяхното внимание. Мая Манолова благодари на народните представители, че са приели Доклада на Временната комисия за неизплатените заплати. По думите й истинският въпрос е какво следва от това.  „Тепърва ще се внася законопроект, тепърва ще се обсъжда, тепърва ще се приема. До този момент бяха загубени повече от 2 месеца, или една цяла парламентарна сесия в обсъждане на тема, която е известна на всички български граждани, че има некоректни работодатели“ ,коментира Манолова. Според омбудсмана е добре, че по-голяма част от предложенията, направени от нея, ще бъдат включени в общия законопроект. Манолова изброи предложенията си за разширяването на правомощията на ИА „ГИТ“, за създаване на бърза писта за работниците да се снабдяват с изпълнителен лист срещу некоректните работодатели, за забрана да участват фирми ,които не са си платили на персонала  в процедури по обществени поръчки. \r\nДеница КИТАНОВА", "date": "2017-07-06", "title": "Омбудсманът Мая Манолова: Нито 1 лев не беше изплатен на работниците, чакащи възнаграждения, за двата месеца от работата на Комисия за неизплатените заплати"}
{"url": "http://www.focus-news.net/news/2017/07/06/2412641/krasimir-uzunov-dogovorat-za-dobrosasedstvo-s-makedoniya-e-vazhen-za-balgariya-zashtoto-tryabva-da-se-tarsi-patyat-na-integratsiyata-a-ne-na-konfrontatsiyata-na-balkanite.html", "text": "Договорът за добросъседство с Македония е важен за България, защото трябва да се търси пътят на интеграцията, а не на конфронтацията на Балканите. Това каза в сутрешния блок „Добро утро, България“ на Радио „Фокус“ президентът на Агенция и Радио „Фокус“ Красимир Узунов. По думите му все още не е ясно дали на 2-ри август ще бъде подписан предвижданият договор между двете страни, като това зависи от множество нерешени въпроси. Красимир Узунов добави още, че евентуално подписване, обаче, ще бъде шансът на правителството на премиера Зоран Заев да докаже, че върви по европейския път на интеграция. Той каза също, че междувременно левицата у нас трябва ясно да определи тезите си, визирайки изказвания на депутата от БСП Валери Жаблянов. \r\n„Валери Жаблянов изложи две тези - от една страна тези, които искат да подпишат договора, са национални предатели, като се започне от 1993 година и се стигне дотук, а втората му теза, която е контратеза на първата, е, че македонците трябва да са луди, за да се съгласят. Левицата в България трябва да определи къде стои – дали стои зад подкрепата за правителството на Зоран Заев, което беше декларирано по време на срещата на председателя на БСП Корнелия Нинова, защото това са сестрински партии. Колкото до Македония, нещата ще зависят и от „дългата ръка“ на Сърбия. Зад сериозната съпротива вътре, в Македония, от страна на опозиционната партия ВМРО-ДПМНЕ ясно прозират намеренията на съседна Сърбия за запазване на влиянието й в страните от бивша Югославия. Не е изключено и македонската опозиция да организира спонтанни протести срещу подписването на договора с България\", обясни Красимир Узунов и допълни, че над 1800 са публикациите в македонските медии срещу този договор след посещението на Заев в България, като това може да говори само за една режисирана кампания. Според него на 2-ри август все още не може да се каже дали ще има договор. „Когато Заев е поканил българския премиер в Скопие, едва ли не е знаел, че има среща с вицепрезидента на САЩ в Подгорица. Среща на вицепрезидент не се подготвя от днес за утре. Дали македонското правителство ще посмее да подпише договор за добросъстведство на 1-ви вечерта или на 2-ри август призори няма никакво значение, но това е шансът на Заев да покаже, че Македония върви по европейски път“, каза още Красимир Узунов. \r\nТой коментира още, че македонският въпрос не е опитно поле. „За нас това е важно, защото ние трябва да търсим вариантите за спокойствие на Западните Балкани, да търсим интеграцията, не на конфронтацията. Западните Балкани продължават да бъдат огнища на пожар, което би дестабилизирало региона, първо - в икономическа сфера, тъй като никой няма да инвестира там, където на границата има война. Второ, всичко това е заплаха за нашата национална сигурност“, каза още Красимир Узунов.", "date": "2017-07-06", "title": "Красимир Узунов: Договорът за добросъседство с Македония е важен за България, защото трябва да се търси пътят на интеграцията, а не на конфронтацията на Балканите"}
{"url": "http://www.focus-news.net/news/2017/07/06/2412643/api-vremenno-e-ogranicheno-dvizhenieto-po-chast-ot-aktivnata-i-avariynata-lenti-na-avtomagistrala-trakiya-pri-km-39-v-posoka-sofiya-poradi-avariral-tezhkotovaren-avtomobil.html", "text": "Временно е ограничено движението по част от активната и аварийната ленти на автомагистрала \"Тракия\" при км 39 в посока София, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в скоростната лента. Необходимо е шофьорите да се движат с повишено внимание и съобразена скорост, спазвайки указанията на служителите на \"Пътна полиция\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-06", "title": "АПИ: Временно е ограничено движението по част от активната и аварийната ленти на автомагистрала \"Тракия\" при км 39 в посока София, поради аварирал тежкотоварен автомобил"}
{"url": "http://www.focus-news.net/news/2017/07/06/2412640/oon-do-20-hil-tsivilni-sa-hvanati-v-kapan-v-kontroliranite-ot-islyamska-darzhava-rayoni-na-mosul.html", "text": "До 20 хил. цивилни са хванати в капан в контролираните от близкоизточната радикална групировка „Ислямска държава“ райони на стария град в Мосул, които иракската армия се опитва да отвоюва. Това показват данни на ООН, предава AFP.\r\nСлед 11-месечна кампания на иракската армия, джихадистите бяха изтласкани от голяма част от Мосул, но все още контролират части от него, а водените сражения са изключително тежки. Това поставя местните жители в „изключителна опасност“, алармира хуманитарният координатор на ООН Лиз Гранде. \r\n„Нашата оценка на този етап е, че в крайните части на Стария град може да има до 15 хил. цивилни, вероятно дори до 20 хил. Хората, които са все още в капан, са в ужасно състояние\", изправени пред недостиг на храна, предупреди Гранде. Тереза Герова", "date": "2017-07-06", "title": "ООН: До 20 хил. цивилни са хванати в капан в контролираните от „Ислямска държава“ райони на Мосул"}
{"url": "http://www.focus-news.net/news/2017/07/06/2412645/predstavitelite-na-eden-destinatsiite-v-balgariya-provedoha-vtora-zaklyuchitelna-sreshta.html", "text": "Проектът за популяризиране на дестинациите ЕДЕН от България спомага изключително много както за промотирането им на националния и международния пазар, така и за устойчивото им развитие. Около това мнение се обединиха представителите на ЕДЕН дестинациите у нас по време на втората заключителна работна среща, съобщиха от пресцентъра на Министерство на туризма. В нея взеха участие експерти от Белица, Кърджали, Сапарева баня, Луковит, Каварна, Сандански и Кюстендил. „ЕДЕН е още една възможност за представянето на България на високо европейско ниво”, каза ръководителят на проекта и добави, че чрез проекта се създава устойчивост на дестинациите и условия за тяхното развитие.\r\nПо време на дискусията стана ясно, че видеоклиповете по проекта, представящи 12-те български ЕДЕН дестинации имат голяма популярност сред широката публика. Получено е запитване за превод вкл. и на китайски език, съобщиха от Министерството на туризма. Ръководителят на проекта информира, че ЕДЕН дестинациите винаги са представяни сред представителите на дипломатическите мисии у нас и по време на срещи с международно участие. В рамките на проекта са изработени 9 клипа за отделните дестинации и 1 общ. Те са разпространявани и през онлайн каналите на Министерството на туризма.\r\nВ рамките на проекта са проведени три опознавателни тура на блогъри от Румъния, Германия и България. София – Кюстендил – Мелник – Сандански – Белица – Сапарева баня – София бе маршрутът на гостите от съседната ни страна и българските блогъри, а красотата на Враца, Белоградчик и Луковит завладя немските травъл блогъри. Представителите на ЕДЕН дестинациите в България и експертите от Министерството на туризма коментираха, че всички блогъри са публикували своите статии в много кратък срок и, че са били активни с постове и снимки още по време на самите пътувания. Участниците в срещата заключиха, че именно чрез подобни активности може най-добре да се усетят духа и традициите на дадено населено място.\r\nЕжемесечно издаване и разпространение на бюлетин за българските ЕДЕН дестинации, актуализиране на имиджова брошура, онлайн листовка, банери, плакати. Всяка една от дестинациите е представяна на национални и международни туристически борси като най-голямото изложение в Румъния TTR, ITB в Берлин, Ваканция и СПА ЕКСПО и „Зелени дни” в София и др. \r\nПредставителите на българските ЕДЕН дестинации споделиха опита по между си и обмениха идеи за устойчивото развитие на всяка от тях. В края на работната среща бяха попълнени специално изработени анкетни карти, в които всички участници отразиха своите препоръки и мнение за ползата от проекта и за бъдещото му развитие и надграждане.\r\nВ България EDEN дестинациите са 12. Избрани са в рамките на 3 национални конкурса за отлична туристическа дестинация по темите: културен туризъм, защитени територии и воден туризъм. Това са: Белоградчик, Луковит, Враца, Силистра, Каварна, природен парк „Странджа“, Кърджали, Казанлък, Белица, Сандански, Сапарева баня и Кюстендил.\r\nСпечеленият от Министерството на туризма проект за „Комуникационна кампания за популяризиране на българските ЕДЕН дестинации – второ издание“ е на стойност 69 088 евро и се финансира по програма COSME 2014-2020 на Европейската комисия. В рамките на кампанията се включва подготовка на рекламно-информационни материали, представяне на предварително избрани национални и международни туристически изложения и борси, организиране на опознавателни турове и др.", "date": "2017-07-06", "title": "Представителите на ЕДЕН дестинациите в България проведоха втора заключителна среща"}
{"url": "http://www.focus-news.net/news/2017/07/06/2412639/danail-kirilov-gerb-prizovavam-vsichki-zainteresovani-strani-da-uchastvat-aktivno-vav-formite-na-obsazhdane-za-zakonoproektite-za-chastnite-sadebni-izpalniteli.html", "text": "Призовавам всички заинтересовани страни да участват максимално активно във формите на обсъждане за законопроектите за частните съдебни изпълнители. Това каза народният представител от ПГ на ГЕРБ и председател на Правна комисия Данаил Кирилов по време на брифинг в Народното събрание, предаде репортер на Агенция „Фокус“. \"Благодаря на омбудсмана на Република България г-жа Мая Манолова. Действително ние сме доказали, че работим с добро взаимодействие с омбудсмана. Във вчерашния ден бяха приети всички четири законопроекта за изменение и допълнение на ГПК. Подчертавам, че беше приет не само законопроектът на ГЕРБ, а с нашите гласове подкрепихме всичките законопроекти“, каза Кирилов. По думите му така ще са сигурни, че до края на месец септември ще намерят най-точните и най-правилните решения да се справят с всички предизвикателства. \r\nДеница КИТАНОВА", "date": "2017-07-06", "title": "Данаил Кирилов, ГЕРБ: Призовавам всички заинтересовани страни да участват  активно във  формите на обсъждане за законопроектите за частните съдебни изпълнители"}
{"url": "http://www.focus-news.net/news/2017/07/06/2412647/nsi-prez-yuni-pokazatelyat-na-doverie-v-promishlenostta-se-povishava-s-27-punkta-v-sravnenie-s-may-2017-godina.html", "text": "По данни от бизнес анкетите на Националния статистически институт (НСИ) през юни 2017 г. показателят на доверие в промишлеността се повишава с 2.7 пункта в сравнение с май 2017 година. Това съобщиха от НСИ. През април 2017 г. при индекса на промишленото производство е регистриран ръст от 4.8% спрямо съответния месец на 2016 година (предварителни данни). На годишна база ръст на промишленото производство, изчислен от календарно изгладените данни, е отчетен в преработващата промишленост - с 8.4%, а спад е регистриран в производството и разпределението на електрическа и топлоенергия и газ - с 4.2%, и в добивната промишленост - с 2.0%.\r\nКалендарно изгладените данни показват увеличение от 2.0% на строителната продукция през април 2017 г. в сравнение със същия месец на 2016 година. На годишна база увеличението на строителната продукция през април 2017 г., изчислено от календарно изгладени данни, се определя предимно от положителния темп при сградното строителство, където увеличението е с 8.7%, докато при гражданското/инженерното строителство e регистрирано намаление от 5.4%.\r\nПо предварителни данни произведеният брутен вътрешен продукт (БВП) през първото тримесечие на 2017 г. възлиза на 20 066 млн. лв. по текущи цени. На човек от населението се падат 2 826 лв. от стойностния обем на показателя. При среден за тримесечието валутен курс от 1.83625 лв. за 1 щатски долар БВП възлиза на 10 928 млн. долара и съответно на 1 539 долара на човек от населението. Преизчислена в евро, стойността на БВП възлиза на 10 260 млн. евро, като на човек от населението се падат 1 445 евро. Данните показват растеж от 3.5% на БВП през първото тримесечие на 2017 г. в сравнение със съответното тримесечие на предходната година и 0.9% спрямо четвъртото тримесечие на 2016 година.\r\nПрез април 2017 г. общият показател на доверие на потребителите намалява с 1.6 пункта спрямо равнището си отпреди три месеца, което се дължи изцяло на пониженото доверие сред градското население. Мненията на потребителите за развитието на общата икономическа ситуация в страната през последните дванадесет месеца, както и очакванията им за следващите дванадесет месеца, са леко влошени в сравнение с предходното наблюдение.\r\nПрез април 2017 г. оборотът в търговията на дребно, изчислен въз основа на календарно изгладени данни, нараства с 2.1% спрямо същия месец на предходната година. През април 2017 г. спрямо същия месец на 2016 г. оборотът нараства по-значително при: търговията на дребно с фармацевтични и медицински стоки - с 10.8%, търговията на дребно с разнообразни стоки - с 10.5%, и търговията на дребно с текстил, облекло, обувки и кожени изделия - с 10.1%. Намаление е регистрирано при търговията на дребно с автомобилни горива и смазочни материали - с 15.4%, и търговията на дребно чрез поръчки по пощата, телефона или интернет - с 0.7%.\r\nЗа индивидуално потребление на населението през първото тримесечие на 2017 г. се изразходват 77.0% от произведения БВП. Реалното увеличение на показателя спрямо съответното тримесечие на 2016 г. е 5.0%. През април 2017 г. в сравнение с януари средното натоварване на мощностите в промишлеността се повишава с 0.9 пункта и достига 75.5%.\r\nБруто образуването в основен капитал през първото тримесечие на 2017 г. спрямо същия период на предходната година според данните намалява в реално изражение с 4.6%. Относителният дял на този показател в БВП е 16.6%.\r\nПрез първото тримесечие на 2017 г. общият брой на заетите лица на възраст 15 и повече навършени години е 3 036.7 хил., от които \r\n1 624.7 хил. са мъже и 1 412.0 хил. са жени. Относителният дял на заетите лица от населението на възраст 15 и повече навършени години е 50.0%, като в сравнение със същото тримесечие на 2016 г. се увеличава с 1.5 процентни пункта. При мъжете този дял е 55.7%, а при жените - 44.7%.\r\nПрез първото тримесечие на 2017 г. безработните лица са 224.4 хил., а коефициентът на безработица - 6.9%. В сравнение с първото тримесечие на 2016 г. броят на безработните лица намалява с 55.2 хил., а коефициентът на безработица - с 1.7 процентни пункта. През същия период безработицата намалява в по-голяма степен при мъжете, като коефициентът на безработица достига 6.8% за мъжете и 6.9% за жените. От общия брой на безработните лица през първото тримесечие на 2017 г. 119.0 хил. (53.0%) са мъже и 105.4 хил. (47.0%) - жени.\r\nПо предварителни данни през първото тримесечие на 2017 г. общите разходи на работодателите за един отработен час от наетите от тях лица нарастват с 10.1% спрямо първото тримесечие на 2016 година. Увеличението в индустрията е с 10.5%, в услугите - с 10.6%, и в строителството - с 5.8%.\r\nСпоред бизнес анкетите на НСИ през юни 2017 г. 25.9% от промишлените предприятия посочват недостига на работната сила като фактор, затрудняващ дейността им.\r\nПрез март 2017 г. средната работна заплата е 1 036 лв., което е с 5.0% повече в сравнение с предходния месец. Спрямо март 2016 г. ръстът е 9.9%. \r\nСпоред оценките на мениджърите в промишлеността през юни 2017 г. в сравнение с май се регистрира подобрение на осигуреността на производството с поръчки от чужбина (с 2.1 пункта).\r\nЗа април 2017 г. салдото по текущата сметка  е отрицателно и възлиза на 97.3 млн. евро при дефицит от 81.8 млн. евро за април 2016 година. За януари - април 2017 г. е отрицателно и възлиза на 124.9 млн. евро (0.3% от БВП)  при излишък от 136.9 млн. евро (0.3% от БВП)3 за януари - април 2016 година.\r\nТърговското салдо за април 2017 г. е отрицателно в размер на 289.6 млн. евро при дефицит от 140.2 млн. евро за април 2016 година. За януари - април 2017 г. е отрицателно в размер на 994 млн. евро (2.0% от БВП)3 при дефицит от 495.7 млн. евро (1.0% от БВП)3 за същия период на 2016 година.\r\nИзносът е 2 010.6 млн. евро за април \r\n2017 г., като се повишава с 236.3 млн. евро (13.3%) в сравнение с този за април 2016 г. (1 774.3 млн. евро). За януари - април 2017 г. е 7 954.1 млн. евро (16.3% от БВП)3, като нараства с 1 047.5 млн. евро (15.2%) в сравнение с този за същия период на 2016 г. (6 906.6 млн. евро, 14.6% от БВП)3. Износът за януари - април 2016 г. намалява на годишна база с 3.6%. Вносът (FOB)2 за април 2017 г. е 2 300.3 млн. евро, като нараства с 385.8 млн. евро (20.2%) спрямо април 2016 г. (1 914.5 млн. евро). За януари - април 2017 г. е 8 948.1 млн. евро (18.4% от БВП)3, като се увеличава с 1 545.8 млн. евро (20.9%) спрямо същия период на 2016 г. (7 402.3 млн. евро, 15.6% от БВП)3. Вносът за януари - април 2016 г. намалява на годишна база със 7.6%. \r\nПрез април 2017 г. салдото по статия преки инвестиции2 е отрицателно в размер на 12.7 млн. евро при отрицателно салдо от 187.2 млн. евро за април 2016 година. За януари - април 2017 г. салдото е отрицателно в размер на 33.6 млн. евро (0.1% от БВП)  при отрицателно салдо от 392.4 млн. евро (0.8% от БВП)1 за същия период на 2016 година. Преките чуждестранни инвестиции  (отчетени в съответствие с принципа на първоначалната посока на инвестицията) по предварителни данни нарастват с 26.8 млн. евро за април 2017 г. при 178.4 млн. евро за април 2016 година. Преките инвестиции в чужбина2 за април 2017 г. нарастват с 14.1 млн. евро (при намаление от 8.8 млн. евро за април 2016 година).\r\nПрез април 2017 г. салдото по статия портфейлни инвестиции2 е отрицателно в размер на 131.9 млн. евро при отрицателна стойност от 111.3 млн. евро за април 2016 година. За януари - април 2017 г. салдото е положително в размер на 299.6 млн. евро (0.6% от БВП)1 при отрицателно салдо от 1 146.8 млн. евро (2.4% от БВП)1 за същия период на 2016 година. Портфейлните инвестиции - активи2 за април 2017 г. се повишават с 6.1 млн. евро при намаление с 87.1 млн. евро за април 2016 година. Портфейлните инвестиции - пасиви2 за април 2017 г. нарастват със 138 млн. евро при увеличение с 24.2 млн. евро за април 2016 година. \r\nВъншнотърговското салдо от стоки и услуги през първото тримесечие на 2017 г. е отрицателно. Износът на стоки и услуги се увеличава с 5.8%, а вносът на стоки и услуги - със 7.1% в сравнение със същото тримесечие на 2016 г.\r\nПрез май 2017 г. хармонизираният индекс на потребителските цени се увеличава с 1.4% в сравнение със същия месец на 2016 година. Най-голямо намаление на цените е регистрирано в групата „Развлечения и култура” - с 2.5%.\r\nПрез първото тримесечие на 2017 г. индексът на цените на жилищата нараства с 8.8% в сравнение със същото тримесечие на 2016 година.\r\nИндексът на цените на производител на вътрешния пазар през май 2017 г. нараства с 3.5% в сравнение със същия месец на 2016 година. Увеличение на цените е регистрирано в добивната промишленост - с 9.7%, в преработващата промишленост - с 3.5%, и при производството и разпределението на електрическа и топлоенергия и газ - с 2.9%.\r\nПо данни от конюнктурната анкета през юни \r\n2017 г. преобладаващите очаквания на мениджърите са продажните цени в промишлеността да останат без промяна през следващите три месеца.\r\nПрез май 2017 г. тримесечният индекс на междубанковия пазар СОФИБОР се понижава в сравнение с май 2016 г. с 0.03 процентни пункта - от 0.14 до 0.11%.\r\nПрез май 2017 г. широките пари (паричният агрегат) се увеличават на годишна база с 8.0% при годишно нарастване от 7.6% през април 2017 година. В края на май 2017 г. широките пари са 80.392 млрд. лв. (84.4% от БВП)1 при 79.663 млрд. лв. към април 2017 г. (83.6% от БВП)1. \r\nКредитите на Нефинансови предприятия и домакинства и НТООД2 през май 2017 г. възлизат на 50.143 млрд. лева. Кредитите за Нефинансови предприятия нарастват с 3.3% на годишна база през май 2017 г. (3.3% годишно повишение през април 2017 г.) и в края на месеца достигат 31.016 млрд. лв. (32.6% от БВП)1. Кредитите за Домакинства и НТООД са 19.127 млрд. лв. (20.1% от БВП)1 в края на май 2017 година.\r\nПрез май 2017 г. обменният курс на лева спрямо долара достига 1.74 лв. за 1 щатски долар.", "date": "2017-07-06", "title": "НСИ: През юни показателят на доверие в промишлеността се повишава с 2.7 пункта в сравнение с май 2017 година"}
{"url": "http://www.focus-news.net/news/2017/07/06/2412649/sofiyskiyat-rayonen-sad-postanovi-9-godini-zatvor-za-mazh-izvarshil-polovo-snoshenie-s-dete.html", "text": "Девет години ефективно лишаване от свобода по обвинителен акт на Софийската районна прокуратура за мъж, извършил полово сношение с дете. Това съобщиха от пресцентъра на Прокуратурата. На 4 юли 2017 г. Софийският районен съд постанови осъдителна присъда спрямо Т.Б. С първоинстанционната присъда на Б. е наложено ефективно наказание „Лишаване от свобода“ за срок от девет години при първоначален строг режим в съответствие с направеното в хода на пледоариите по делото искане от прокурора. \r\nБ. е предаден на съд от Софийската районна прокуратура за извършени от последния действия на полово сношение с лице от същия пол, ненавършило 14-годишна възраст, чрез използването на положение на зависимост и надзор. За посоченото престъпление е предвидено наказание „Лишаване от свобода“ за срок от три до дванадесет години. \r\nВ хода на съдебните пледоарии прокурорът е поискал от съда подс. Б. да бъде осъден ефективно при превес на отегчаващите вината му обстоятелства. Представителят на държавното обвинение е аргументирал искането си за определяне на наказание на подс. Б. в размер около десет години лишаване от свобода, независимо от обстоятелството, че последният е неосъждан /реабилитиран/, с изключително високата обществена опасност на извършеното от него деяние. Действията на полово сношение са били осъществени от подсъдимия през 2012 г. спрямо сина, тогава седемгодишен, на жената, с която Б. живеел на семейни начала. Тъй като последната ходела на работа, през деня детето оставало само с подсъдимия в жилището им в гр. София. Б., който следвало да се грижи за него в отсъствието на майка му, се възползвал от това положение, осъществявайки полов контакт с детето въпреки волята му.", "date": "2017-07-06", "title": "Софийският районен съд постанови 9 години затвор за мъж, извършил полово сношение с дете"}
{"url": "http://www.focus-news.net/news/2017/07/06/2412646/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Заместник-помощник държавният секретар на САЩ за Централна и Източна Европа Хойт Брайън Ий направи мрачна прогноза за бъдещето на Балканите. В интервю за изданието NIN, американският политик коментира, че в следващите три десетилетия държавите от региона няма да достигнат средните нива на показателите на държавите от Общността, пише белградското издание Blic.\r\nПриоритет номер едно трябва да бъде икономическият напредък. Повечето страни в региона имат ръст от три-четири процента годишно, но дори и с това развитие, или дори с растеж от шест процента, държавите от Балканите няма да достигнат до средното за ЕС през следващите три десетилетия. САЩ не си затварят очите и за корупцията на политиците на Балканите, обясни Хойт Брайън Ий в интервюто за изданието.\r\n*** В четвъртък генералният секретар на ООН Антониу Гутериш ще седне отново на масата за преговори за Кипър, които се водят в швейцарския курорт Кран Монтана, припомня електронното издание Ekathimerini.\r\nЗавръщането на португалеца е част от усилията за приближаване на преговарящите до споразумение, след като очакванията за сключване на сделка пропаднаха във вторник, когато Турция отхвърли спекулациите, съгласно които е готова да подпише договор, предвиждащ изтеглянето на войските й от острова. \r\nБе разпространена и информация, че министър-председателите на Гърция, Турция и Великобритания (съответно Алексис Ципрас, Бинали Йълдъръм и Тереза Мей) ще се включат в дискусиите на 10 юли, понеделник. От Атина бяха категорични, че присъствието на тримата лидери ще зависи от постигнатия напредък в преговорите. \r\nГоворейки пред репортери в сряда, президентът на Република Кипър Никос Анастасиадес призна, че преговорите са в застой, но увери, че гръцката страна ще настоява за нови предложения, за да бъде намерен изход от задънената улица.\r\nТой също така призова кипърския народ да пренебрегне спекулациите, че гръцката страна е на път да направи компромис с параметрите за решение, за да постигне споразумение.\r\n***  Вицепрезидентът на САЩ Майк Пенс проведе преговори с върховния представител на ЕС по въпросите на външните работи и политиката на сигурност Федерика Могерини относно Кипър, пише  Daily Sabah.\r\n„По време на преговорите двамата изразиха надежда, че президентът на непризнатата Севернокипърска турска република Мустафа Акънджъ и президентът на Кипър Никос Анастасиадис ще се разберат по уреждане на конфликта, който ще обедини Кипър като двузонна и двуобщносттна федерация в полза за всички жители на острова“, пише в официално заявление на Белия дом.\r\n „Пенс и Могерини са се съгласили за важността на настоящата мирна конференция за Кипър в Кран Монтана, Швейцария“, се казва още в текста.\r\n*** Международната организация на криминалната полиция (Интерпол) ограничи достъпа на Турция до своята база данни, след като Анкара добави в нея списък от 60 хил. души, заподозрени в предполагаеми връзки с организацията на Фетхуллах Гюлен (ФЕТО), съобщава македонското електронно издание „Локално“.\r\nСпоред информация, разпространена в медиите, Турция е въвела имената на предполагаеми членове на ФЕТО, които са избягали от страната след неуспешния опит за преврат от миналото лято. Достъпът до базата данни е блокиран за почти една година, въпреки протестите на Анкара. \r\nБез заповед от Интерпол, най-издирваните заподозрени имат възможност да използват настоящите си паспорти, за да се придвижват безпрепятствено. Базата данни на Интерпол, която включва паспортна информация за издирваните лица, позволява на държавите да задържат заподозрени, ако номерът на техния паспорт се появи в системата.\r\n***", "date": "2017-07-06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/06/2412638/ombudsmanat-maya-manolova-sreshtnah-se-s-premiera-toy-shte-nastoyava-pred-pg-na-gerb-predlozhenieto-mi-za-ogranichavane-pravomoshtiyata-na-chsi-da-se-prieme-do-kraya-septemvri.html", "text": "Срещнах се с Бойко Борисов, той ще настоява пред  ПГ на ГЕРБ предложенията, ограничаващи извънредните правомощия на частните съдебни изпълнители да бъдат приети до края на септември. Това каза омбудсманът на Република България Мая Манолова по време на брифинг в Народното събрание, предаде репортер на Агенция „Фокус“. Манолова обърна внимание, че три от най-важните предложения, които е направила няма да бъдат включени в общия законопроект, произлязъл от Временната комисия за неизплатени заплати. „Трябва да разчитаме на отделната инициатива на отделни парламентарни групи. Става дума за предложението ми, внесено в парламента, за забрана на работодатели да прехвърлят фирми на клошари без да са заплатили заплатите на своите работници“, каза Манолова и посочи, че става дума и за начина, по който ще функционира Фондът за гарантиране на вземанията при работници на несъстоятелност на техния работодател. „Тези изключително важни предложения останаха извън съгласието на парламентарните групи за законодателни промени“, посочи Манолова.  \r\nОмбудсманът обясни, че тази сутрин е провела работна среща с премиера Бойко Борисов в качеството му на лидер на най-голямата парламентарна група, за да обърне внимание на тези теми, които тормозят живота на българските граждани. „Получих неговата пълна подкрепа и обещание да настоява пред парламентарната група внесените предложения освен тези, които са в обхвата на общото решение на депутатите, да бъдат подкрепени от парламентарната група на ГЕРБ и да станат законодателен факт до края на месец септември. Благодаря на председателя на Правната комисия, той включи в дневен ред разглеждането на четирите законопроекта за ограничаване на правомощията на частните съдебни изпълнители, монополите и банките. Те бяха подкрепени на първо четене. Утре ще влязат в пленарна зала“, заяви омбудсманът. \r\nВъв връзка с писмо  на репортери от информационен сайт, които са останали без работа, с невнесени осигуровки за последните години и неплатени заплати за последните месеци, Манолова посочи, че това може да се случи на всекиго. \"Разпиляването на парламентарно време за парламентарни комисии, за дълго обсъждане на очевидни законодателни промени е престъпно за българските граждани. Те очакват депутатите да застанат на тяхна страна и се радвам, че това постепенно се случва“, заяви Манолова и благодари на Данаил Кирилов и на премиера Бойко Борисов, както и на парламентарните групи, които са се ангажирали с тези проблеми.  \r\nДеница КИТАНОВА", "date": "2017-07-06", "title": "Омбудсманът Мая Манолова: Срещнах се с премиера, той ще настоява пред  ПГ на ГЕРБ предложението ми  за ограничаване правомощията на ЧСИ да се приеме до края септември"}
{"url": "http://www.focus-news.net/news/2017/07/06/2412622/emsc-zemetresenie-ot-26-po-rihter-e-registrirano-v-makedoniya.html", "text": "Последното от серията земетресения в Македония, които удариха района на град Охрид през последните три седмици, е от 8.31 часа (местно време), показва справка на интернет страницата на Европейския средиземноморски сеизмологичен център.\r\nСилата му е била от 2,6 по скалата на Рихтер. Епицентърът на труса е седем километра североизточно от Охрид и четири километра северозизточно от Косел, с дълбочина от един километър под земната кора. \r\nЕдинственото земетресение на територията на Македония в часовете след полунощ е от , е от 4.20 часа (местно време) в нощта срещу четвъртък. Епицентърът на труса е шест километра северно от Ресен и три километра северно от Янковец, с дълбочина нула километра. \r\nВ късните часове на сряда, в 21:58 часа (местно време), бе отчетен трус от 2,9 по скалата на Рихтер.Тереза Герова", "date": "2017-07-06", "title": "EMSC: Земетресение от 2,6 по Рихтер е регистрирано в Македония"}
{"url": "http://www.focus-news.net/news/2017/07/06/2412653/emil-radev-enpgerb-shte-bade-ulesnen-dostapat-do-pechatni-proizvedeniya-za-nezryashtite.html", "text": "Най-накрая ще бъде улеснен достъпът до книги и други печатни материали, закриляни от авторското право и сродните му права за слепите хора, хората с нарушено зрение, дислексия или с други увреждания, които не им позволяват четенето на печатни материали, заяви българският евродепутат Емил Радев по време на пленарното заседание на Европейския парламент в Страсбург. Той взе участие в дебат относно Маракешкия договор и достъпа до произведения и други закриляни от авторското право обекти за лица с нарушено зрение. Това съобщиха от пресцентъра на ПП ГЕРБ. Емил Радев подчерта, че с приемането на съответните законодателни актове правото на Европейския съюз ще бъде приведено с международните изисквания на договора от Маракеш. \r\n„По този начин ще бъде улеснен живота на милиони европейски граждани, както и ще се подобрят и  техните възможности за образование“, заяви той пред евродепутатите в Европейския парламент. \r\nМаракешкият договор беше приет през 2013 г. по линия на Световната организация за интелектуална собственост (СОИС) с цел да се улеснят предоставянето и трансграничният обмен на книги и други печатни материали в достъпни формати по целия свят. Той беше подписан от Съюза през април 2014 г. Съгласно Договора страните по него се задължават да предоставят изключения от авторското право и сродните му права или ограничения в тях в полза на слепи хора, лица с нарушено зрение или с други увреждания, които не им позволяват четенето на печатни материали, и се дава възможност за трансграничен обмен на копия в специални формати от книги, включително аудиокниги и други печатни материали, между държавите, които са страни по Договора. \r\nБългарският евродепутат обърна внимание, че от тук нататък е важно държавите членки да започнат инициативи за  популяризиране на целите на Маракешкия договор, за да могат нашите граждани да се възползват максимално от предоставената им възможност.", "date": "2017-07-06", "title": "Емил Радев, ЕНП/ГЕРБ: Ще бъде улеснен достъпът до печатни произведения за незрящите"}
{"url": "http://www.focus-news.net/news/2017/07/06/2412654/blagoevgrad-varnenska-firma-shte-sanira-sgradite-na-politsiyata-i-pozharnata-v-petrich.html", "text": "Варненска фирма ще санира сградите на полицията и пожарната в Петрич. Това съобщиха от пресцентъра на Община Петрич. „БГ ЛЕНД КО”ООД със седалище в град Варна спечели обществената поръчка за изпълнение на дейностите по „Основен ремонт и внедряване на мерки за енергийна ефективност на обществени сгради в Петрич”. Процедурата не е обжалвана от други фирми участници. Избраната фирма изпълнител е класирана на първо място по обособена позиция за „Подобряване не енергийната ефективност на обект „Сграда на РПУ и РС ПБЗН – Петрич – обновяване на административна инфраструктура”. Стойността на проекта е 849 518,34 без ДДС. Средствата идват по ОП „Региони в растеж”. П", "date": "2017-07-06", "title": "Благоевград: Варненска фирма ще санира сградите на полицията и пожарната в Петрич"}
{"url": "http://www.focus-news.net/news/2017/07/06/2412650/desislava-atanasova-ot-gerb-razgovarya-s-vanshniya-ministar-na-avstriya-sebastian-kurts.html", "text": "Ръководителят на българската делегация в Парламентарната асамблея на ОССЕ Десислава Атанасова се срещна с федералния министър за Европа, интеграцията и външните работи на Република Австрия Себастиан Курц. Двамата разговаряха в рамките на сесията на ОССЕ в Минск (Беларус). Това съобщиха от пресцентъра на ГЕРБ. Основни теми по време на разговора бяха общите за България и Австрия въпроси, свързани с миграцията и сигурността на границите, готовността на България за Шенгенското пространство и приоритетите на Програмата на Триото и очакваната подкрепа за българското Председателство на Съвета на Европейския съюз през 2018 година. Десислава Атанасова и Себастиан Курц разговаряха и за възможностите за провеждането на съвместни инициативи между България и Австрия в периода на съвместното председателство на ЕС.", "date": "2017-07-06", "title": "Десислава Атанасова от ГЕРБ разговаря с външния министър на Австрия Себастиан Курц"}
{"url": "http://www.focus-news.net/news/2017/07/06/2412651/afp-mishel-barnie-predupredi-london-che-nyama-opravdanie-za-tova-da-ne-bade-postignata-sdelka-za-brekzit.html", "text": "Преговарящият от страна на ЕС за Брекзит Мишел Барние предупреди Лондон, че няма основание за сценарий, в който да не бъде постигната сделка за Брекзит, предава AFP.\r\n„Никоя сделка не би направила по-лоша ситуацията... в съзнанието ми няма разумно основание за липса на сделка\", подчерта Барние, като се позова на последните предложения на британските министри, съгласно които Лондон може „да тръгне по пътя си“, ако разговорите с Брюксел претърпят провал. \r\n„Справедливата сделка е далеч по-добра от липсата на такава“, категоричен бе французинът.Тереза Герова", "date": "2017-07-06", "title": "AFP: Мишел Барние предупреди Лондон, че няма „оправдание“ за това да не бъде постигната сделка за Брекзит"}
{"url": "http://www.focus-news.net/news/2017/07/06/2412657/dimitar-petrov-inspektsiya-po-truda-montana-500-000-lv-e-razmerat-na-neizplatenite-zaplati-v-zdravno-zavedenie-v-grada.html", "text": "500 000 лв. е размерът на неизплатените заплати в здравно заведение в Монтана, каза за Радио „Фокус“ – Видин Димитър Петров, директор на Дирекция „Инспекция по труда“ – Монтана. Той посочи, че 200 са служителите, на които се дължат възнаграждания. „След нашата намеса имаше погасяване на част от заплатите, но през май, април и май има ново забавяне на заплатите“, уточни Петров. \r\nОт Инспекция по труда – Монтана от една година наблюдават и предприятие за отглеждане на птици и производство на птиче месо в региона, което също забавя изплащането на заплатите. „Непрекъснато се предприемат мерки и в това предприятие, има тенденция за изплащане на трудовите възнаграждения, но се получава отново забавяне“, посочи директорът на инспекцията. Констатирани са и забавяния на заплати в по-малки предприятия в областта на хотелиерството и ресторантьорството, но те на са за големи суми.\r\nАнна ЛОЗАНОВА", "date": "2017-07-06", "title": "Димитър Петров, Инспекция по труда – Монтана: 500 000 лв. е размерът на неизплатените заплати в здравно заведение в града"}
{"url": "http://www.focus-news.net/news/2017/07/06/2412652/pleven-67-godishna-ot-grada-e-stanala-zhertva-na-telefonna-izmama-s-6-500-lv.html", "text": "На 4 юли 2017 година в 14:00 часа във Второ Районно управление на МВР в Плевен се 67-годишна от града е заявила, че на 3 юли 2017 година около 13:00 часа непознат е позвънил на домашния й телефон и като я въвел в заблуждение, представяйки се за инспектор от полицията, я накарал да отиде до банката, да изтегли парична сума от 6 500 лв. Това съобщиха от ОДМВР-Плевен. 67-годишната е оставила парите, следвайки инструкцията на непознатия, на улицата до контейнер за смет. По случая във Второ РУ - Плевен е образувано досъдебно производство по чл. 209 от НК. Потърпевшата е разпитана в качеството на свидител. Уведомен е прокурор от РП- Плевен. Продължава работа разследващ полицай.", "date": "2017-07-06", "title": "Плевен: 67-годишна от града е станала жертва на телефонна измама с 6 500 лв."}
{"url": "http://www.focus-news.net/news/2017/07/06/2412658/targovishte-narodniyat-predstavitel-ot-gerb-d-r-venka-stoyanova-organizira-priemna-za-zhitelite-na-obshtina-popovo.html", "text": "Народният представител от ПП ГЕРБ д-р Венка Стоянова организира приемна за жителите на община Попово, съобщиха от пресцентъра на партията. Приемният ден ще се проведе на 10 юли, понеделник, от 13:00 до 15:00 часа в офиса на партията на бул. „Александър Стамболийски” 2, ет.4. Предварителни записвания могат да бъдат направени на тел. 0885 678 378 и 0882 314 350.", "date": "2017-07-06", "title": "Търговище: Народният представител от ГЕРБ д-р Венка Стоянова организира приемна за жителите на община Попово"}
{"url": "http://www.focus-news.net/news/2017/07/06/2412656/faz-germaniya-izrazi-solidarnost-kam-italiya-na-fona-na-bezhanskata-kriza.html", "text": "Федералното правителство на Германия изрази солидарност с Италия в бежанската криза, съобщава националният ежедневник Die Frankfurter Allgemeine Zeitung.\r\nПреди откриването на международна конференция по въпросите на миграцията в Рим, Берлин  с нищо не показа, че има желание да приеме на територията на страната повече бежанци от предвиденото. Държавният секретар към Министерството на външните работи, Михаел Рот, заяви, че решението на проблема трябва да бъде намерено в Африка.\r\n\"Ние трябва да решаваме належащите проблеми на миграцията не само в Средиземно море“, коментира германският политик. \r\nСлед затварянето на Балканския маршрут по-голямата част от бежанците предприемат опит да достигнат Европа през Средиземно море до Италия, отправяйки се на опасното пътуване от либийското крайбрежие. Ето защо са необходими действия в Африка, уверени са в Берлин.Тереза Герова", "date": "2017-07-06", "title": "FAZ: Германия изрази солидарност към Италия на фона на бежанската криза"}
{"url": "http://www.focus-news.net/news/2017/07/06/2412660/shumen-administrativnoto-obsluzhvane-na-grazhdani-v-sektor-patna-politsiya-e-zatrudneno-poradi-prekasvane-na-elektrichestvoto.html", "text": "Административното обслужване на граждани в сектор \"Пътна полиция\" в Шумен е затруднено. Това съобщиха от ОДМВР-Шумен. Поради възникнала авария в района на мотостадиона е било прекъснато електричеството. В 13:00 часа административното обслужване в сектор \"Пътна полиция\" ще продължи в нормален режим. Преди малко аварията край Мотостадиона е била отсранена и електроподаването в района  е възстановено.", "date": "2017-07-06", "title": "Шумен: Административното обслужване на граждани в сектор \"Пътна полиция\" е затруднено, поради прекъсване на електричеството"}
{"url": "http://www.focus-news.net/news/2017/07/06/2412644/afp-donald-tramp-shte-otpravi-preduprezhdenie-za-badeshteto-na-zapada.html", "text": "Във варшавската реч, която ще изнесе по-късно в четвъртък, държавният глава на Съединените американски щати Доналд Тръмп ще предупреди, че бъдещето на Запада е поставено под съмнение, ако нациите не покажат решителност, предава AFP. \r\n„Полският опит ни напомня - защитата на Запада в крайна сметка почива не само на средствата, но и на волята на хората да вземат надмощие\", ще подчертае Тръмп в предстоящата си реч. \r\n„Основният въпрос на нашето време е дали Западът има волята да оцелее\", пише още в разпространените части от текста. \r\nТръмп ще изнесе първата си голяма реч в Европа от площад „Красински“ във Варшава – място с дълбок символизъм за поляците, които го свързват със съпротивата срещу тоталитарната власт.Тереза Герова", "date": "2017-07-06", "title": "AFP: Доналд Тръмп ще отправи предупреждение за бъдещето на Запада"}
{"url": "http://www.focus-news.net/news/2017/07/06/2412663/kyustendil-zapochnaha-deynostite-po-izgrazhdane-na-klasna-staya-na-otkrito-v-profesionalnata-gimnaziya-po-ikonomika-i-menidzhmant.html", "text": "Започнаха дейностите по изграждане на класна стая на открито в Професионалната гимназия по икономика и мениджмънт в Кюстендил. Това съобщи пред журналисти преподавателят по „Биология” Силвия Петрова, която е и ръководител на проекта, предаде репортер на Радио „Фокус” – Кюстендил. Откритата класна стая е част от дейностите по проекта за чиста околна среда. „Класната стая ще има за цел да се провеждат извънкласни и извънучилищни занимания. Там децата ще могат да работят, включвайки и сензорните си възприятия. Не на последно място дворът – той е притегателен център на живущите в квартала, много често се ползва за отдих и разходка. Това е придобивка и за тях. По наши изчисления около 1 500 посетители ще имат възможност да се възползват от реализирането на проекта”, каза Силвия Петрова. Ще бъдат поставени витрини, в които ще се показват експонати от исторически места, културни обекти и други. \r\nОтпуснатата сума за проекта е близо 5 хиляди лева. Ще бъде закупена и специализирана техника за поддържане на дворните пространства. Ще се подновят зелени площи и ще се създаде алпинеум. „Имаме заложени конкурси пленери и други дейности”, каза Петрова.\r\nВенцеслав ИЛЧЕВ", "date": "2017-07-06", "title": "Кюстендил: Започнаха дейностите по изграждане на класна стая на открито в Професионалната гимназия по икономика и мениджмънт"}
{"url": "http://www.focus-news.net/news/2017/07/06/2412661/prof-stoyan-marinov-varnenska-turisticheska-kamara-okolo-10-e-rastat-na-turistite-po-severnoto-chernomorie.html", "text": "Около 10% е ръстът на туристите по Северното Черноморие към момента, по обобщени данни на големите туроператори. Това каза в интервю за Радио „Фокус“ – Варна проф. Стоян Маринов, член на Управителния съвет на Варненската туристическа камара. „Засилено е търсенето и в страните от Централна и Източна Европа, като Чехия и Полша, особено Полша. Трябва да подчертаем, че доста от немските туроператори запълват контингентите си с полски туристи. Това означава, че те имат свои подразделения в Полша. Предлагат изгодни пакети и пращат много полски туристи към морските ни курорти по Северното Черноморие“, посочи проф. Маринов. \r\nПо отношение на руския пазар проф. Стоян Маринов коментира, че по данни на руските туроператори се очаква ръст от порядъка на около 10%. „Може би този ръст няма да бъде толкова, тъй като Турция постепенно възстановява позиции, но има засилено търсене. То е повече от миналата година и ако нещата продължат със същия темп, ще отбележим определен ръст“, каза още проф. Стоян Маринов.\r\nМарияна ВАЛЕНТИНОВА", "date": "2017-07-06", "title": "Проф. Стоян Маринов, Варненска туристическа камара: Около 10% е ръстът на туристите по Северното Черноморие"}
{"url": "http://www.focus-news.net/news/2017/07/06/2412662/noimd-moldova-mozhe-da-izchezne-ot-kartata-na-sveta-preduprezhdava-bivshiyat-prezident-vladimir-voronon.html", "text": "Бившият държавен глава на Молдова и настоящ председател на Партията на комунистите Владимир Воронин предупреди, че страната може да изчезне от картата на света, ако не бъдат извършени кардинални промени в нея, предава Noi.md. \r\nВ правителството работят некомпетентни лица, които не са заинтересовани от развитието на Молдова и укрепването на държавността.\r\n„Ако не сменим тази власт, то нищо няма да се промени. Ако ги оставим в следващите четири години това ще бъде катастрофа за Молдова. От друга страна, тази катастрофа очаква и нас“, предупреди бившият президент на републиката. Тереза Герова", "date": "2017-07-06", "title": "Noi.md: Молдова може да изчезне от картата на света, предупреждава бившият президент Владимир Воронон"}
{"url": "http://www.focus-news.net/news/2017/07/06/2412659/dobrich-ot-nachaloto-na-proekta-nezavisim-zhivot-za-grazhdanite-na-kavarna-do-momenta-sa-obgrizheni-114-potrebiteli.html", "text": "И през месец юли продължава изпълнението на проектните дейности по проект „Независим живот за гражданите на Каварна“, който се осъществява с финансовата подкрепа на Оперативна програма „Развитие на човешките ресурси“ 2014-2020, съфинансирана от Европейския социален фонд на Европейския съюз. Това съобщиха от пресцентъра на Община Каварна. От началото на проекта до момента са обгрижени 114 потребители, към момента потребителите са 86 от град Каварна и селата Българево, Раковски, Белгун, Септемврийци, Божурец, Било и Челопечене. За потребителите ежедневно в работните дни се грижат 54 доставчика – 30 лични асистенти и 24 домашни помощника.  \r\nИнтегрираните социални услуги, които се предоставят чрез „Звено за услуги в домашна среда“ към Домашен социален патронаж, целят да се подобри качеството на живот на хората с увреждания и хората над 65 години в невъзможност от самообслужване. Предоставяните услуги са почасови и са съобразени с индивидуалните потребности на потребителите.\r\nПрез изминалия период нуждаещите се потребители  продължават да получават медицинска грижа на ниво медицинска сестра, която извършва посещения по домовете на  потребителя. \r\nВсеки месец продължава предоставянето на групова и индивидуална супервизия на персонала от Звеното за услуги в домашна среда. Супервизиите дават възможност на преките доставчици да говорят, да бъдат изслушвани, да разсъждават в обстановка на конфединционалност. Оказва се и индивидуална психологическа подкрепа по домовете на потребителите и  на  техните семейства, съобразно индивидуалната им потребност.\r\nВ рамките на настоящият проект в началото на месец юли се проведе поддържащо обучение в групов формат на всички „Лични асистенти“ и „Домашни помощници“ предоставящи услугите. Обучението се проведе от специалисти на Сдружение „Шанс и подкрепа“–Трявна по специално разработена от обучителите програма, която задължително включва теми ясно разписани в Методиките за предоставяне на услугите в общността „Личен асистент“ и „Домашен помощник“.\r\nЕкипът на звеното за услуги в домашна среда, ежемесечно посещава домовете на  потребителите на интегрирани услуги с цел извършване на вътрешен контрол. При посещението се извършва освен вътрешен контрол на предоставяните услуги, така и социално консултиране.", "date": "2017-07-06", "title": "Добрич: От началото на проекта „Независим живот за гражданите на Каварна“ до момента са обгрижени 114 потребители"}
{"url": "http://www.focus-news.net/news/2017/07/06/2412648/korneliya-ninova-bsp-zakonoproektat-na-gerb-za-otbranata-i-vaorazhenite-sili-e-nova-ataka-sreshtu-prezidenta-sprete-voynata-s-darzhavniya-glava-nyamate-nasreshta-rosen-plevneliev.html", "text": "Законопроектът на ГЕРБ за отбраната и въоръжените сили е нова атака срещу президента - спрете  войната с държавния глава, нямате насреща Росен Плевнелиев. Това каза лидерът на БСП Корнелия Нинова по време на дебата за Закона за отбраната и въоръжените сили, предаде репортер на Агенция „Фокус“. „Този законопроект представлява нова атака срещу президента. Този законопроект е вмешателство в правомощията на президента. Той е грубо нарушение на разделението на властите, кух закон, който не поражда правни последици, но е размахване на пръст към президентската институция. Този законопрект заобикаля Конституцията и я нарушава“, каза лидерът на БСП. По думите й със закона се допълва Конституцията, защото в него се казва, че президентът може да издаде акт за удостояване във висши офицерски звания едва след задължително изслушване на кандидатите в Комисията по отбрана. \"Защо казвам, че този закон е кух, защото в самите мотиви сте записали, че той няма да повлиява на решенията на МС и президента. Тогава защо го правите? Няма да има правни последици, но приемаме специален закон за това“, коментира Нинова. Тя посочи, че от ГЕРБ сигурно ще предложат подобно нещо за посланиците и дипломатите.  Нинова разкритикува и мотивите на законопроекта по отношение на прозрачността и повишаване на рейтинга на отбраната. Корнелия Нинова заяви, че БСП няма да подкрепи този законопроект. \r\nЛидерът на БСП се обърна към премиера Бойко Борисов: „Спрете с тази война с президента Радев. Спрете с всеки свой акт да разпалвате противопоставяне между институциите, защото това е вредно за държавността. Освен това нямате насреща си г-н Плевнелиев“, заяви Нинова. Тя заяви, че клин между Борисов и Цветанов няма, защото те действат заедно. „Не се опитвайте да опитомявате президента Радев, няма да стане. Ще се провалите в това. Проваляйки се в тази лична битка, ще съсипете държавата и държавността“, каза Корнелия Нинова. Тя допълни, че ако се приеме този текст, с който се допълва конституционен, ще го внесат в Конституционен съд. \r\nДеница КИТАНОВА", "date": "2017-07-06", "title": "Корнелия Нинова, БСП: Законопроектът на ГЕРБ за отбраната и въоръжените сили е нова атака срещу президента - спрете  войната с държавния глава, нямате насреща Росен Плевнелиев"}
{"url": "http://www.focus-news.net/news/2017/07/06/2412666/blagoevgrad-varnenska-firma-shte-sanira-sgradite-na-politsiyata-i-pozharnata-v-petrich.html", "text": "Варненска фирма спечели обществената поръчка за изпълнение на дейностите по „Основен ремонт и внедряване на мерки за енергийна ефективност на обществени сгради в Петрич”. Това съобщиха от пресцентъра на Община Петрич. Процедурата не е обжалвана от други фирми участници. Избраната фирма изпълнител е класирана на първо място по обособена позиция за „Подобряване не енергийната ефективност на обект „Сграда на РПУ и РС ПБЗН – Петрич – обновяване на административна инфраструктура”. Стойността на проекта е 849 518,34 без ДДС. Средствата идват по ОП „Региони в растеж”.", "date": "2017-07-06", "title": "Благоевград: Варненска фирма ще санира сградите на полицията и пожарната в Петрич"}
{"url": "http://www.focus-news.net/news/2017/07/06/2412667/stara-zagora-rayonna-prokuratura-kazanlak-predade-na-sad-chetirima-dushi-po-barzi-proizvodstva-za-aktsizni-stoki-bez-banderol.html", "text": "Районна прокуратура-Казанлък приключи в законоустановения седмодневен срок четири бързи производства за държане  на акцизни стоки – цигари, без бандерол, когато такъв се изисква по Закона за тютюна, тютюневите и свързаните с тях изделия и Закона акцизите и данъчните складове. Това съобщиха от пресцентъра на Апелативна прокуратура-Пловдив.\r\nУстановено е, че: на 8 юни 2017 г. Ахмед Е., на 55 г., е държал в стопанисвано от него заведение в с.Г, общ. Павел баня, 200 кутии цигари без бандерол на стойност 1500 лв.\r\nНа 13 юни 2017 г. Милен Д., на 18 г., държал 450 кутии цигари без бандерол, на стойност 3 375 лв., в дома си в гр. Казанлък. \r\nНа 16 юни 2017 г. Анелия М., на 33 г., държала в дома си в с.Х., общ. Казанлък, 31 стека с кутии цигари без бандерол на стойност 2 400 лв.\r\nПрез периода 7 юни до 17 юни 2017 г. Милен Д., на 18 г.,  държал 60 стека с кутии с цигари без бандерол, на стойност 4 500 лева, в селскостопански постройки край гр.Казанлък.\r\nИзвършителите на деянията са предадени на съд по повдигнатите им обвинения за престъпление по чл.234 ал.1 от Наказателния кодекс. Районен съд-Казанлък е наложил наказание на Ахмед Е.  и на Анелия М от по десет месеца „лишаване от свобода“ условно с три години изпитателен срок, а Милен Д. е осъден на пет месеца „лишаване от свобода“ условно с три години изпитателен срок. Четвъртото дело е в съдебна фаза и предстои разглеждането му.", "date": "2017-07-06", "title": "Стара Загора: Районна прокуратура-Казанлък предаде на съд четирима души по бързи производства за акцизни стоки без бандерол"}
{"url": "http://www.focus-news.net/news/2017/07/06/2412655/vitseprezidentat-iliyana-yotova-krayno-vreme-e-nyakoi-polititsi-da-se-razdelyat-s-maksimata-darzhavata-tova-sam-az-tsvetan-tsvetanov-ne-e-darzhavata.html", "text": "Крайно време е някои политици да се разделят с максимата - „държавата, това съм аз“, Цветан Цветанов не е държавата. Това написа вицепрезидентът Илияна Йотова в официалния си профил в социалната мрежа „Фейсбук“. „Нашата дума с президента Румен Радев беше, че в нашия мандат, не искаме да водим война с нито една институция. Тези 6 месеца ясно показват, че можем да говорим с всички, да има диалог. После г-н Цветанов реши да поведе война с президента по някакви си негови причина“, заявява Йотова.\r\n„Моята преценка е, че това е война с половин лице, защото г-н Борисов демонстрира друго поведение. Декларативно показа, че очевидно не е в този отбор, който е решил да води войната с президентската институция. И аз съм много обнадеждена от разговора, който проведоха двамата лидери - президентът Радев и министър-председателят Бойко Борисов“, коментира тя.\r\n„Не знам дали когато споменаваме това понятие - \"война между институциите\", даваме ли си сметка колко силно звучи това и как отеква в обществото, за една държава, която претендира да е европейска?“, пише още Илияна Йотова.\r\n„Крайно време е някои политици да се разделят с максимата, че „държавата, това съм аз“. Г-н Цветанов не е държавата“, допълва вицепрезидентът.", "date": "2017-07-06", "title": "Вицепрезидентът Илияна Йотова: Крайно време е някои политици да се разделят с максимата - „държавата, това съм аз“, Цветан Цветанов не е държавата"}
{"url": "http://www.focus-news.net/news/2017/07/06/2412670/sliven-63-godishen-mazh-ot-grada-e-stanal-zhertva-na-telefonna-izmama-s-12-000-leva-i-3000-dolara.html", "text": "63-годишен мъж от град Сливен е станал жертва на телефонна измама. Това съобщиха от ОДМВР-Сливен. На 5 юли, около 13,30 часа, мъжът е бил въведен в заблуждение, че помага на полицията при залавяне на престъпна група, занимаваща се с телефонни измами. Въвлечен  в измамната схема и многократните заплахи за жестока саморазправа с него той предал сумата от 12 000 лева и 3000 долара. По случая е образувано досъдебно производство. \r\nОДМВР-Сливен предупреждава, че полицията не ангажира граждани за участие в специализирани операции по телефона. Съветваме гражданите, когато получат подобно обаждане, придружено със заплахи и искане на пари и ценности, незабавно да прекратят телефонната връзка.", "date": "2017-07-06", "title": "Сливен: 63-годишен мъж от града е станал жертва на телефонна измама с 12 000 лева и 3000 долара"}
{"url": "http://www.focus-news.net/news/2017/07/06/2412664/afp-prezidentat-na-sasht-zakleymi-destabilizirashtite-deystviya-na-rusiya.html", "text": "Държавният глава на Съединените американски щати Доналд Тръмп, който се намира на посещение в Полша, отправи рязка критика към Руската федерация, описвайки действията й като „дестабилизиращи“, предава AFP.\r\nГоворейки само ден преди да се срещне с руския президент Владимир Путин в кулоарите на форума на Г-20 в Хамбург, Тръмп увери, че САЩ работят със съюзниците си, за да се противопоставят на \"действията на Русия и дестабилизиращото й поведение\".\r\nВъв варшавската реч, която ще изнесе по-късно в четвъртък, държавният глава на САЩ ще предупреди, че бъдещето на Запада е поставено под съмнение, ако нациите не покажат решителност.Тереза Герова", "date": "2017-07-06", "title": "AFP: Президентът на САЩ заклейми „дестабилизиращите“ действия на Русия"}
{"url": "http://www.focus-news.net/news/2017/07/06/2412671/varna-proverka-po-signala-za-radiatsiya-v-grada-pokazva-che-nyama-zavishenie-na-normite.html", "text": "Няма завишение на допустимите норми за радиация, както и опасност за живеещите в блока на бул. „Сливница“ и за населението във Варна. Това показват извършените няколко замервания в помещение, където след сигнал е извършена проверка, за която е била уведомена Районната прокуратура във Варна, съобщиха от Апелативна прокуратура-Варна.\r\nСигналът е подаден в Регионалната дирекция „Противопожарна безопасност и защита на населението“ за уред, излъчващ радиоактивно лъчение. В резултат на проверката е установено, че се касае за дефектоскоп с легална употреба, който се намирал в гаражно помещение на бул. „Сливница“ във Варна. Уредът, който служи за оценка на качеството при заваръчни дейности, е съхраняван в специализиран контейнер. Собственикът на фирмата притежава лиценз за извършване на дейности, контролирани от Агенцията по ядрено регулиране, а самият уред отговаря на стандартите. \r\nКонтейнерът с дефектоскопа е изнесен от гаража. Уведомена е Агенцията по ядрено регулиране.", "date": "2017-07-06", "title": "Варна: Проверка по сигнала за радиация в града показва, че няма завишение на нормите"}
{"url": "http://www.focus-news.net/news/2017/07/06/2412673/sliven-politsiyata-razsledva-krazhba-na-televizor-i-sumata-ot-5000-leva-v-selo-lyubenova-mahala.html", "text": "Полицейски служители работят по случай на домова кражба в село Любенова махала, община Нова Загора. За времето от 10,30 до 15,40 часа на 5 юли неизвестен извършител е проникнал през отворен прозорец в жилищен имот, собственост на 50-годишен мъж. Това съобщиха от ОДМВР-Сливен. Извършил е кражба на телевизор и сумата от 5000 лева. Извършен е оглед, предприети са незабавни процесуално-следствени действия. По случая е образувано досъдебно производство.", "date": "2017-07-06", "title": "Сливен: Полицията разследва кражба на телевизор и сумата от 5000 лева в село Любенова махала"}
{"url": "http://www.focus-news.net/news/2017/07/06/2412668/slavcho-velkov-bsp-promenite-v-zakona-za-otbranata-i-vaorazhenite-sili-za-postoyanniya-sekretar-na-otbranata-sa-napraveni-za-opredelen-chovek.html", "text": "Промените в Закона за отбраната и въоръжените сили за постоянния секретар на отбраната са направени за определен човек. Това каза народният представител от ПГ на „БСП за България“ Славчо Велков по време на дебатите по промените в Закона за отбраната и въоръжените сили на първо четене, предаде репортер на Агенция „Фокус“. „Вие предлагате изменение на чл. 79 относно постоянния секретар и в него залагате критерии“, коментира той. По думите му в предложението пише, че подборът на кандидат се извършва от комисия, след това при утвърждаване на доклада на комисията министърът на отбраната изпраща предложението за назначаване на постоянен секретар на министър-председателя. Велков поясни, че на 31 май със своя заповед министърът на отбраната Красимир Каракачанов възлага да се извърши подбор за назначаване на длъжността постоянен секретар и посочва кои служители могат да кандидатстват. Велков коментира, че от ГЕРБ се опитват да подведат народните представители. Депутатът поясни, че в заповедта на министъра на отбраната е написано, че в срок до 10 юни  заместник-министърът на отбраната Атанас Запрянов е бил задължен да представи доклад с мотивирано предложение за назначаване на държавен служител на длъжността постоянен секретар на отбраната. „Т.е. преди един месец заместник-министърът на отбраната е представил доклад на министъра, а вие искате сега да гласуваме промени в Закона“, коментира Велков. \r\nДеница КИТАНОВА", "date": "2017-07-06", "title": "Славчо Велков, БСП: Промените в Закона за отбраната и въоръжените сили за постоянния секретар на отбраната са направени за определен човек"}
{"url": "http://www.focus-news.net/news/2017/07/06/2412675/veliko-tarnovo-semeystvo-e-nastaneno-v-bolnitsa-sled-paten-intsident-v-rayona-na-novo-selo.html", "text": "Семейство е настанено във великотърновската болница след пътен инцидент в района на Ново село, съобщиха от Областната дирекция на МВР – Велико Търново. Сигнал за произшествието е получен тази сутрин около 09.00 часа. По първоначална информация лек автомобил „БМВ“, движещ се в посока от София към Варна, малко преди с. Ново село, се е ударил в крайпътен билборд. Водачът – 49-годишен мъж, 40-годишната му съпруга и 15-годишната им дъщеря са откарани с различни наранявания във великотърновската болница за преглед. На мястото има екипи на „Пътна полиция“. \r\nОт „Пътна полиция“ – Велико Търново апелират към гражданите, движещи се по направление София – Варна, да преминават с повишено внимание в района на с. Ново село.", "date": "2017-07-06", "title": "Велико Търново: Семейство е настанено в болница след пътен инцидент в района на Ново село"}
{"url": "http://www.focus-news.net/news/2017/07/06/2412676/pazardzhik-obshtina-peshtera-realizira-dva-obrazovatelni-proekta-na-obshta-stoynost-blizo-1-000-000-leva.html", "text": "Община Пещера реализира проекта „Шарени мъниста“, който е по ОП „Наука и образование за интелигентен растеж“ на ЕС и е насочен към интеграция на учениците от етническите малцинства. Това съобщи за Радио „Фокус“ – Пазарджик Веселин Джелатов, директор на Дирекция „Европейски фондове, стратегическо планиране и обществени поръчки“ в Общината. По думите му, проектът се изпълнява в партньорство със Сдружение „Асоциация за образователно лидерство“ и училищата в Пещера. „Стойността на договора за безвъзмездна финансова помощ за проект „Шарени мъниста“ е в размер на 665 659 лв. и ще се реализира в продължение на 30 месеца“, уточни Джелатов. \r\nОсъществява се и друг голям проект по Програма „ЕРАЗЪМ+“ за стратегически партньорства в областта на образованието и обучението. Проектът е на стойност от 135 050 евро и има за цел разработване на материали за ученици от 1 до 8 клас в областта на климатичните промени, като ударението е върху възобновяемите енергийни източници – горска биомаса, слънчева енергия и геотермална енергия. Предвижда се участие от три държави с по три партньорски организации от всяка.\r\nАлбена ЖИЛЕКОВА", "date": "2017-07-06", "title": "Пазарджик: Община Пещера реализира два образователни проекта на обща стойност близо 1 000 000 лева"}
{"url": "http://www.focus-news.net/news/2017/07/06/2412678/plovdiv-shest-sela-v-oblastta-sa-s-chastichno-narusheno-vodopodavane-zaradi-avarii.html", "text": "Жители на шест села в Пловдивска област са с частично нарушено водоподаване заради аварии. Това съобщи за Радио „Фокус“ – Пловдив дежурният диспечер във водоснабдителното дружество. Без вода са част от домакинствата в селата Чалъкови, Тополово, Черноземен, Старосел, Красново и Кръстевич. За повечето от населените места не е посочен краен срок за отстраняване на авариите, като е уточнено, че в Тополово и Кръстевич нормалното водоснабдяване трябва да бъде възстановено около 14:00 часа.\r\nАварии по водопреносната мрежа има и на територията на Асеновград. Екипите работят по отстраняването на проблеми по улиците „Христо Ботев“ и „Черни връх“, както и по Бачковския път. Нарушено е водоподаването в кварталите „Метоха“ и „Гонда вода“.\r\nНа територията на град Пловдив без вода са живущите в района на улиците „Христо Г. Данов“ и „Петьофи“, както и по бул. „Руски“ и на бл. 144 в квартал „Тракия“.\r\nТони МИХАЙЛОВ", "date": "2017-07-06", "title": "Пловдив: Шест села в областта са с частично нарушено водоподаване заради аварии"}
{"url": "http://www.focus-news.net/news/2017/07/06/2412672/hristo-gadzhev-gerb-sluzhebnoto-pravitelstvo-naznachi-za-postoyanen-sekretar-na-otbranata-chovek-bez-edin-den-administrativen-stazh.html", "text": "Цялата идея на законопроекта дойде заради безобразията, извършени от служебното правителство през март, когато за 2 седмици човек без един ден административен стаж, в която и да е администрация, беше назначен за постоянен секретар на отбраната. Това каза народният представител от ГЕРБ Христо Гаджев по време на дебатите по промените в Закона за отбраната и за въоръжените сили, внесени от ген. Константин Попов и група народни представители, предаде репортер на Агенция „Фокус“. „Беше назначен първоначално по заместване, като младши експерт и за 2 седмици стана най-висшият държавен служител в министерството“, посочи той. „Ако смятате такива неща за редни и трябва да има вратичка в закона, гласувайте против. Ние искаме да го регламентираме така, че да не се получават такива безобразия повече“, заяви Христо Гаджев. „Искаме да е бил поне 1 година на ръководна длъжност в Министерството на отбраната, не само за момента, може да е преди това, но да има опит в системата“, поясни народният представител. \r\nБиляна ИВАНОВА", "date": "2017-07-06", "title": "Христо Гаджев, ГЕРБ: Служебното правителство назначи за постоянен секретар на отбраната човек без един ден административен стаж"}
{"url": "http://www.focus-news.net/news/2017/07/06/2412669/afp-donald-tramp-prizova-mezhdunarodnata-obshtnost-da-garantira-che-shte-ima-posledstviya-sled-poslednite-raketni-izpitaniya-na-severna-koreya.html", "text": "Държавният глава на Съединените американски щати Доналд Тръмп разкритикува Северна Корея, призовавайки международната общност да гарантира, че ще има \"последствия\" за режима в Пхенян, и предупреждавайки, че той самият обмисля \"сериозен\" отговор, предава AFP.\r\n„Призовавам всички нации да се противопоставят на тази глобална заплаха и публично да покажат на Северна Корея, че ще има последствия за тяхното много, много лошо поведение\", заяви Тръмп при посещението си във Варшава.\r\n„Има доста сериозни неща, за които мислим. Това обаче не означава, че ще ги направим“, отбеляза американският президент. Тереза Герова", "date": "2017-07-06", "title": "AFP: Доналд Тръмп призова международната общност да гарантира, че ще има „последствия“ след последните ракетни изпитания на Северна Корея"}
{"url": "http://www.focus-news.net/news/2017/07/06/2412679/plovdiv-avarirala-tsisterna-prevozvashta-spirt-zatrudnyava-dvizhenieto-po-am-trakiya-v-rayona-na-145-km-posoka-burgas.html", "text": "Около 12.00 часа днес е постъпил сигнал за аварирала на АМ „Тракия“ цистерна, превозваща спирт. Тежкотоварният автомобил е в аварийната лента, няма теч. Това съобщиха от пресцентъра на МВР.\r\nВ района на 145 км на автомагистралата в посока към Бургас водачите трябва да шофират с повишено внимание. Движението се осъществява само в лявата активна лента. Екипи на Пътна полиция са на място и подпомагат преминаването на моторните превозни средства.", "date": "2017-07-06", "title": "Пловдив: Аварирала цистерна, превозваща спирт, затруднява движението по АМ „Тракия“ в района на 145 км, посока Бургас"}
{"url": "http://www.focus-news.net/news/2017/07/06/2412683/apa-v-nyu-york-se-provezhda-godishnata-konferentsiya-na-nachalnitsite-na-otbranata.html", "text": "В четвъртък, 6 юли, в Ню Йорк ще бъде открито тазгодишното издание на Конференцията на началниците на отбраната, предава информационната агенция Azeri Press Agency. \r\nНа нея ще присъства и първият заместник-министър на отбраната на Азербайджан, началникът на Генералния щаб на Въоръжените сили Наймадин Садиков, се казва в съобщение от военното ведомство в Баку. \r\nКонференцията, която се организира за втори път, се провежда в седалището на ООН. Събитието, което ще продължи два дни, обединява високопоставени военни лидери от региона, които се срещат, за да обсъдят с цел подобряване на взаимоотношенията и насърчаване на сътрудничеството в областта на сигурността..Тереза Герова", "date": "2017-07-06", "title": "APA: В Ню Йорк се провежда годишната Конференция на началниците на отбраната"}
{"url": "http://www.focus-news.net/news/2017/07/06/2412665/prof-bozhidar-dimitrov-otdavna-sam-pokanil-tsyalata-makedonska-akademiya-na-naukite-da-provedem-publichen-disput-po-vaprosite-koito-ni-razdelyat.html", "text": "Аз отдавна съм поканил цялата Македонска академия на науките да застане срещу мен, аз ще бъда един срещу тях. Но искам да има и телевизионна камера на македонска телевизия, най-гледаната, и да предава пряко. И да поведем диспут по различните въпроси, които ни разделят. Това каза в интервю за Агенция „Фокус“ директорът на Националния исторически музей проф. Божидар Димитров. „Първият въпрос, от който те се обиждат – Божидар Димитров отричал съществуването на македонски език. Не го отричам аз, отрича го Френската академия на науката, както и руската, и британската. Аз какво да направя? Да не се съобразя с тези мощни авторитети в областта на езикознанието? Естествено, че не бих могъл да го направя“, посочи проф. Димитров. Според него друг спорен момент е, че македонците обвиняват директора на НИМ в отричане македонската същност на Илинденското въстание. „България нямала никакво участие в това, даже преследвала македонските революционери. Това е абсолютно невярно. Илинденското въстание е направено от организацията на българите в Османската империя от Черно море до албанските планини“, каза той. По думите му това въстание е направено от организацията на българите в Османската империя от Черно море до албанските планини и в него участват и обитатели на съвременната Република Македония и на Източна Тракия, и на Родопите, и на Беломорието, и на Пиринския край. „В това въстание 26 400-те въстаници са въоръжени почти изцяло с пушки, откраднати от българските казарми. Това са добри оръжия, най-добрите на епохата. Именно това позволява на въстаниците, например в Битолския окръг, да продължат военните действия чак до октомври и непобедени да сложат оръжие“, съобщи проф. Димитров. Пумите му въстанието се ръководи от български офицери, специално командировани от военното разузнаване за тази цел, като някои от тях навлизат с чети, подготвени изцяло в България, като ген. Цончев, полк. Коста Янков, поручик Зафиров, Борис Сарафов и т.н. „Това е едно изцяло българско въстание и ако някой би трябвало да протестира, това би трябвало да сме ние и да не се съгласяваме с общо честване на едно българско въстание“, допълни той. Проф. Димитров съобщи, че ще участва в диспута с македонските си колеги с документи, издавани от самите тях. \r\nСтефан ПЕТРОВ", "date": "2017-07-06", "title": "Проф. Божидар Димитров: Отдавна съм поканил цялата Македонска академия на науките да проведем публичен диспут по въпросите, които ни разделят"}
{"url": "http://www.focus-news.net/news/2017/07/06/2412684/veliko-tarnovo-aktsiya-po-blagoustroyvane-shte-se-provede-v-manastir-sv-sv-petar-i-pavel-v-svishtov.html", "text": "Манастир „Св. св. Петър и Павел” в Свищов кани православни християни да се включат в акция по благоустройване и благоукрасяване на светата обител. Това съобщи за Радио „Фокус“ – Велико Търново Илиян Пламенов, съорганизатор на инициативата. Кампанията ще се проведе в дните 7 и 8 юли. „Избрали сме така двата дни, че единият да е работен, а другият – почивен, с оглед на това да бъде по-удобно за гражданите“, посочи Пламенов. Акцията се организира от група енориаши, които чиракуват в храма на манастира и е благословена от отец Антон Николаев, който отговаря за манастира. В нея могат да се включат пълнолетни мъже и жени. Ще се извършат леки строително-ремонтни дейности, освежаване, градинарски и домакински работи.  „Харизанството“ е една традиция за подпомагане на храмове и манастири на православната църква, която съществува от много векове. Не само материално може да се подпомогне църквата – със средства или строителни материали, но също и с безвъзмезден труд, от какъвто безспорно православните храмове и манастири имат нужда“, допълни Илиян Пламенов. Той изрази надежда тази инициатива да се превърне в ежемесечна. т.е всеки месец да се сформира група, която в рамките на два дни да извършва харизански дейности за подкрепа на манастира. „Подобни инициативи за харизанство се извършват в атаноските манастири на Света гора. По подобен начин планираме да ги организираме и в нашия град“, допълни Пламенов.\r\nНадежда КРЪСТЕВА", "date": "2017-07-06", "title": "Велико Търново: Акция по благоустройване ще се проведе в манастир „Св. св. Петър и Павел” в Свищов"}
{"url": "http://www.focus-news.net/news/2017/07/06/2412677/vladimir-toshev-gerb-v-predlozheniyata-na-gerb-v-zakona-za-otbranata-i-vaorazhenite-sili-ne-bi-tryabvalo-da-vizhdame-politika.html", "text": "В трите предложения, които от ГЕРБ правим в Закона за отбраната и въоръжените сили не би трябвало да виждаме политика. Това каза народният представител от ПГ на ГЕРБ Владимир Тошев по време на дебатите по промените в Закона за отбраната и въоръжените сили, предаде репортер на Агенция „Фокус“. По думите му не трябва да се вижда политика, по простата причина, че такава няма.  По отношение на критериите за секретар на отбраната, Тошев заяви, че от ГЕРБ не търсят „Иван Петров Димитров“, а човек, който отговаря на изискванията за длъжността, за която би трябвало да бъде назначен. „Пълен нонсенс е подозрението, че със закона, който ще влезе в сила може би след месец или два, ние търсим да уредим правоотношенията на министъра на отбраната в момента - с човек, за който той вече е издал заповед за назначение. Как може да стане това, ми е напълно непонятно“, коментира Тошев. Според него, за да не се получават такива прецеденти, от ГЕРБ предлагат в Закона за отбраната и въоръжените сили да бъде разписано какви са изискванията за подбора, кой го подбира, какви са изискванията за назначаванията и кой уволнява секретаря на отбраната. \r\nПо отношение на удостояването с висши офицерски звания, Владимир Тошев посочи, че в Комисията по отбрана са постигнали договаряне това изслушване да бъде след като бъде взето решение на Министерски съвет, за да няма подозрение, че те предопределят нещо. „В изслушването на генералитета, което предлагаме да се случва в комисията по отбрана няма нищо политическо по проста причина, че към момента в Комисията има достатъчно брой колеги, които не са виждали жив генерал“, допълни Тошев. Депутатът посочи, че от ГЕРБ предлагат да издигнат авторитета на висшия състав на армията, канейки го в Комисията по отбрана за един професионален и отговорен разговор.\r\nВ реплика лидерът на БСП Корнелия Нинова заяви, че казаното от Владимир Тошев е \"експертен\" бисер. „44-ото Народно събрание прие извънреден закон, за да могат народните представители да се запознаят с генерали и генералите да се запознаят с народни представители. Това каза г-н Тошев. Щом 44-ото Народно събрание приема закони за запознанство в извънреден порядък и в нарушение на Конституцията, значи сте ударили дъното и копаете надолу. Жалко за парламентаризма“, каза Корнелия Нинова. \r\nВ дуплика Владимир Тошев се обърна към  Корнелия Нинова и й каза, че никой офицер в армията не може да дойде в Комисията по отбрана без разрешение на министъра. Тошев изрази съжаление, че в тази комисия го няма Ангел Найденов. \r\nДеница КИТАНОВА", "date": "2017-07-06", "title": "Владимир Тошев, ГЕРБ: В предложенията на ГЕРБ в Закона за отбраната  и въоръжените сили не би трябвало да виждаме политика"}
{"url": "http://www.focus-news.net/news/2017/07/06/2412686/kyustendil-zapochnaha-protsedurite-po-tsyalosten-remont-na-sgradata-na-profesionalna-gimnaziya-po-ikonomika-i-menidzhmant.html", "text": "Започнаха процедурите по цялостен ремонт на сградата на Професионална гимназия по икономика и мениджмънт. Това каза пред журналисти Пламен Александров, заместник-директор на гимназията, предаде репортер на Радио „Фокус” – Кюстендил. В момента са обявени обществени поръчки от страна на Министерството на образованието и науката. Общата стойност на проекта е около 530 хиляди лева. Предвидени са различни дейности: саниране на част от сградата, столовата и на физкултурния салон, ремонт на физкултурния салон, изграждане на актова зала, подмяна на подовата настилка в класните стаи, на осветлението и на нова пожароизвестителна инсталация. Предвижда се и подмяна на настилката в двора. Проектът е по Оперативна програма „Региони в растеж”.\r\nВенцеслав ИЛЧЕВ", "date": "2017-07-06", "title": "Кюстендил: Започнаха процедурите по цялостен ремонт на сградата на Професионална гимназия по икономика и мениджмънт"}
{"url": "http://www.focus-news.net/news/2017/07/06/2412685/premierat-boyko-borisov-prez-letniya-sezon-priemnoto-vreme-na-konsulskata-sluzhba-za-grazhdani-v-london-shte-bade-udalzheno-do-17-chasa-vseki-raboten-den.html", "text": "След поредните сигнали, които получих за опашки пред посолството ни в Лондон, е взето решение през летния сезон, в периода от 6 юли до 31 август 2017 г., приемното време на Консулската служба за граждани да бъде удължено до 17 часа всеки работен ден. Това е написал министър-председателят Бойко Борисов в официалния си профил в социалната мрежа „Фейсбук“.\r\n„Отделно МВнР вече командирова допълнително служители от София след предишните оплаквания, които бях получил от нашите сънародници. Обмисля се и преустройство на сградата, защото в момента имам информация, че помещенията са много тесни. МВнР работи и по разкриване на изнесено бюро в Шотландия, за да не се налага нашите сънародници да пътуват. Благодаря на всички активни граждани, които ми пишат. Максимално се опитваме с екипа ми да подобрим работата на институциите, ето защо обратната връзка е важна за нас“, пише още премиерът.", "date": "2017-07-06", "title": "Премиерът Бойко Борисов: През летния сезон приемното време на Консулската служба за граждани в Лондон ще бъде удължено до 17 часа всеки работен ден"}
{"url": "http://www.focus-news.net/news/2017/07/06/2412687/plamen-manushev-gerb-nyamashe-da-ima-zakonova-popravkata-za-postoyanniya-sekretar-na-otbranata-ako-sluzhebnoto-pravitelstvo-ne-beshe-napravilo-bezprintsipno-naznachenie.html", "text": "Нямаше да я има поправката за постоянния секретар на отбраната, ако служебното правителство не беше направило безпринципно назначение. Това каза народният представител от ПГ на ГЕРБ вицеадмирал Пламен Манушев по време на дебатите по промените в Закона за отбраната и въоръжените сили, предаде репортер на Агенция „Фокус“. Вицеадмирал Манушев заяви, че с тази поправка от ГЕРБ искат да се въведе ред. Във връзка с тезите, че законопроектът е изготвен срещу президента Румен Радев, вицеадмирал Пламен Манушев посочи, че те не са верни. „Нито Конституцията нарушаваме, нито атакуваме някого. Най-малко с ген. Радев се познаваме от толкова много години, че не  е необходимо някой да ни казва какъв е той и кой е. Ние служихме на България заедно с него. Отношенията ни са прекрасни. Единствено това, че бяхме опоненти по време на президентската кампания, но почти не сме казали дума един срещу друг, защото наистина се познаваме“, коментира вицеадмирал Манушев.\r\nПо отношение на изслушването на генералите, депутатът от ГЕРБ посочи, че нямат такъв замисъл за противопоставяне на Народното събрание на президента. Вицеадмиралът коментира и законопроекта на Министерски съвет. „Решихме в нашата група да използваме промяната в Закона за отбраната и въоръжените сили, свързан с чл. 79 за правото на мъжете също да ползват отпуск по майчинство“, коментира вицеадмирал Манушев. Според него това е много сериозен акт и той ще доведе до още едно по-тежко състояние в Българската армия, тъй като голяма част от военнослужещите мъже ще се възползват от възможността да излязат в майчински и тогава няма да остане никой, който да носи службата. Манушев поясни, че атмосферата в Комисията по отбрана е такава, каквато би трябвало да бъде. „Смятам, че се проведе един много сериозен дебат без остри нападки по тези всички въпроси, които се предлагат в този закон за изменение и допълнение за отбраната и въоръжените сили. Там нямаше подобни твърдения за нарушение на Конституцията или за нещо такова гръмко. Дебатът беше изключително професионален“, коментира Манушев и изрази недоумението си защо в зала се е получило такова противопоставяне, което по думите му не носи нищо добро за имиджа на Българската армия.\r\nДеница КИТАНОВА", "date": "2017-07-06", "title": "Пламен Манушев, ГЕРБ: Нямаше да има законова поправката за постоянния секретар на отбраната, ако служебното правителство не беше направило безпринципно назначение"}
{"url": "http://www.focus-news.net/news/2017/07/06/2412681/milen-mihov-obedineni-patrioti-bsp-otnovo-obyavyava-voyna-pod-chuzhdo-ime-zastava-v-zashtita-na-nenapadnatiya-ot-nikogo-prezident-rumen-radev.html", "text": "Днес БСП излиза отново с поредното обявяване на война под чуждо име, отново застава в защита на ненападнатия от никого и високо уважавания от „Обединени патриоти“ президент Румен Радев. Това каза народният представител от „Обединени патриоти“ Милен Михов по време на дебатите по промените в Закона за отбраната и за въоръжените сили, внесени от ген. Константин Попов и група народни представители, предаде репортер на Агенция „Фокус“. По повод предлаганите промени за изслушване в Комисията по отбрана на офицерите, предложени за удостояване с висше офицерско звание той коментира: \"Убеден съм, че с отговорен дебат в комисията на второ четене ще постигнем изработването на действащ текст, който в бъдеще да удостои с високата част бъдещите български генерали, да се представят и да бъдат изслушани в Комисията по отбрана“. По думите му в Комисията на първо четене текстовете за били подкрепени от част от депутатите от БСП. „За първи път в историята българският парламент ще има отношение към назначаването на висшите офицери в българската армия“, обясни Милен Михов. „Когато се защитава върховенството на закона и парламентарната република няма логика да се оспори, че парламентът не може и не трябва да има отношение към издигането в най-висше офицерско звание“, каза още той.\r\nБиляна ИВАНОВА", "date": "2017-07-06", "title": "Милен Михов, „Обединени патриоти“: БСП отново обявява война под чуждо име, застава в защита на ненападнатия от никого президент Румен Радев"}
{"url": "http://www.focus-news.net/news/2017/07/06/2412682/plovdiv-rayonen-sad-asenovgrad-shte-razgleda-ot-1330-chasa-iskaneto-za-zadarzhane-pod-strazha-na-petar-nizamov-za-huliganstvo-po-vreme-na-protestite.html", "text": "Районен съд – Асеновград ще разгледа постъпило искане от Районна прокуратура за вземане на мярка \"задържане под стража\" спрямо Петър Н. от 13.30 часа в зала № 1. Това съобщиха от пресцентъра на Съдебна палата-Пловдив. Срещу него са повдигнати обвинения за хулиганство – престъпление по чл. 325 ал.1 от НК, и за причиняване на лека телесна повреда по хулигански подбуди – престъпление по чл. 131 ал.1 т.12 от НК във връзка с чл.130 ал.1 от НК.", "date": "2017-07-06", "title": "Пловдив: Районен съд – Асеновград ще разгледа от 13.30 часа искането за задържане под стража на Петър Низамов за хулиганство по време на протестите"}
{"url": "http://www.focus-news.net/news/2017/07/06/2412688/pregled-na-mezhdunarodnite-novini-do-13-chasa-agentsiya-fokus.html", "text": "Във варшавската реч, която ще изнесе по-късно в четвъртък, държавният глава на Съединените американски щати Доналд Тръмп ще предупреди, че бъдещето на Запада е поставено под съмнение, ако нациите не покажат решителност.\r\n„Полският опит ни напомня - защитата на Запада в крайна сметка почива не само на средствата, но и на волята на хората да вземат надмощие\", ще подчертае Тръмп в предстоящата си реч. \r\n„Основният въпрос на нашето време е дали Западът има волята да оцелее\", пише още в разпространените части от текста. \r\nТръмп ще изнесе първата си голяма реч в Европа от площад „Красински“ във Варшава – място с дълбок символизъм за поляците, които го свързват със съпротивата срещу тоталитарната власт.\r\n*** Държавният глава на Съединените американски щати Доналд Тръмп, който се намира на посещение в Полша, отправи рязка критика към Руската федерация, описвайки действията й като „дестабилизиращи“.\r\nГоворейки само ден преди да се срещне с руския президент Владимир Путин в кулоарите на форума на Г-20 в Хамбург, Тръмп увери, че САЩ работят със съюзниците си, за да се противопоставят на \"действията на Русия и дестабилизиращото й поведение\".\r\nВъв варшавската реч, която ще изнесе по-късно в четвъртък, държавният глава на САЩ ще предупреди, че бъдещето на Запада е поставено под съмнение, ако нациите не покажат решителност.\r\n*** Заместник-помощник държавният секретар на САЩ за Централна и Източна Европа Хойт Брайън Ий направи мрачна прогноза за бъдещето на Балканите. В интервю американският политик коментира, че в следващите три десетилетия държавите от региона няма да достигнат средните нива на показателите на държавите от Общността.\r\nПриоритет номер едно трябва да бъде икономическият напредък. Повечето страни в региона имат ръст от три-четири процента годишно, но дори и с това развитие, или дори с растеж от шест процента, държавите от Балканите няма да достигнат до средното за ЕС през следващите три десетилетия. САЩ не си затварят очите и за корупцията на политиците на Балканите, обясни Хойт Брайън Ий в интервюто за изданието.\r\n*** До 20 хил. цивилни са хванати в капан в контролираните от близкоизточната радикална групировка „Ислямска държава“ райони на стария град в Мосул, които иракската армия се опитва да отвоюва. Това показват данни на ООН.\r\nСлед 11-месечна кампания на иракската армия, джихадистите бяха изтласкани от голяма част от Мосул, но все още контролират части от него, а водените сражения са изключително тежки. Това поставя местните жители в „изключителна опасност“, алармира хуманитарният координатор на ООН Лиз Гранде. \r\n„Нашата оценка на този етап е, че в крайните части на Стария град може да има до 15 хил. цивилни, вероятно дори до 20 хил. Хората, които са все още в капан, са в ужасно състояние\", изправени пред недостиг на храна, предупреди Гранде.\r\n*** В четвъртък от Федералната прокуратура на Белгия съобщиха, че са издирвани още заподозрени по спешно терористично разследване, а също и че са налице опасения за извършването на нови нападения в страната.\r\n„Все още издирваме няколко предполагаеми терористи“, заяви пред местна медия говорителят на Федералната прокуратура. \r\n„Страхуваме се, че те може да се почувстват притиснати в ъгъла, затова се опасяваме, че може да има същата реакция, както на 22 март (2016 г.)\", допълни говорителят, визирайки атентатите в Брюксел.\r\nЧетирима души бяха арестувани в рамките на антитерористична операция на полицията в Брюксел, извършена в нощта срещу сряда.\r\nПо данни на Федералната прокуратура правоохранителните органи са се натъкнали на запаси от оръжия. Пояснява се, че операцията е била насочена срещу членове на байкърски клуб с името Kamikaze Riders, за които се предполага, че са замесени в престъпления с терористичен характер.\r\n„При едно от претърсванията в жилище бяха открити различни оръжия, четирима бяха арестувани и отведени за разпит\", бе казано по-рано в изявление от органа.\r\n*** Усилията за справяне с бежанската криза, проблемите с глобалното затопляне и защитата на свободната търговия може и да заминават умовете на лидерите, които в петък ще се включат в срещата на „групата на двайсетте“ в Хамбург. Но органите на реда в северния ханзейски град са изправени пред проблеми от съвсем различно естество – след осезаемото напрежение между полиция и протестиращи през последните няколко дни, в ранните часове на четвъртък бе извършен и първият умишлен палеж на автомобили.\r\nИнцидентът се е случил пред полицейски участък, където са подпалени осем превозни средства – всичките изложени в салон на автомобилния производител „Порше“. Правоохранителните органи са категорични, че на мястото на произшествието са открити достатъчно улики, които доказват, че става въпрос за умишлени действия. \r\nВластите изразиха увереност, че случилото се има пряка връзка с предстоящата среща на върха на Г-20.\r\n*** Русия подкрепя отворената и  основана на правила търговия за стимулиране на глобалния растеж, но санкциите, наложени срещу Москва, са \"скрита форма\" на протекционизъм, заяви в в навечерието на срещата на Г-20 президентът Владимир Путин.\r\n„Убеден съм, че само отворените търговски отношения, основани на единни норми и стандарти, може да стимулират растежа на световната икономика и да подкрепят прогресивното развитие на междуправителствените отношения\", пише Путин в статия, публикувана в германското икономическо издание Handelsblatt в четвъртък.\r\nПутин подчертава, че протекционизмът става все по-разпространена поведенческа норма. \"И едностранно наложени и политически мотивирани санкции върху инвестициите, търговията и по-специално върху трансфера на технологии, се превръщат в негова скрита форма\", пише руският президент за изданието. \r\n\"Според нас такива санкции не само нямат перспектива, но и противоречат на принципите на Г-20 за взаимодействие в интерес на всички страни по света\", е заключението на руския лидер.\r\n***", "date": "2017-07-06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/06/2412674/voa-donald-tramp-v-polsha-podpisan-e-memorandum-za-prodazhba-na-sistemi-za-pro.html", "text": "Посещението на държавния глава на Съединените американски щати Доналд Тръмп във Варшава има положителен ефект за засилването на полската отбрана. Вашингтон е изразил съгласие да продаде на Варшава системи за противоракетна отбрана „Пейтриът“, съобщава радио Voice of America.\r\n„Подписан е меморандум, съгласно който правителството на САЩ се съгласи да продаде на Полша ракети „Пейтриът“ в най-модерната им конфигурация“, заяви полският министър на отбраната Антони Мачаревич.\r\n„Радвам се, че мога да предам тази информация в деня на посещението на президента Тръмп във Варшава\", добави Мачаревич..Тереза Герова", "date": "2017-07-06", "title": "VOA: Доналд Тръмп в Полша: Подписан е меморандум за продажба на системи за ПРО"}
{"url": "http://www.focus-news.net/news/2017/07/06/2412690/dobrich-kmetat-yordan-yordanov-i-predstaviteli-na-amerikanska-kompaniya-daritel-na-sredstva-posetiha-obnovenata-detska-mlechna-kuhnya-v-grada.html", "text": "Кметът Йордан Йорданов и представители на американска компания, дарител на средства, посетиха обновената Детска млечна кухня в Добрич, предаде кореспондентът на Радио „Фокус” – Варна. Общият размер на инвестицията е 39 000 лева. От тях 27 000 лева са осигурени от американската компания, а 12 000 лева са собствени средства на Общината. \r\nКомпанията е партньор на Община град Добрич в много начинания. По думите на Пламен Николов, генерален директор на филиала на американската компания в България, средствата са осигурени от фонд, в който всеки месец работещите отделят доброволно от 1 до 100 долара от своята заплата. \r\nС дарението е направен цялостен ремонт на помещението „Топла кухня“ и прилежащия коридор. Сменени са ел. и ВИК инсталациите, извършена е цялостна подмяна на стенната облицовка, поставена е подова настилка тип гранитогрес. Монтирана е също нова кухненска аспирация, закупено е кухненско оборудване. Сменени са вратите, които са били напълно амортизирани. Закупен е и нов радиатор, поставени са нови тръби на газовата инсталация. Идеята е след ремонта да се подобри изцяло работната среда и да се даде възможност на служителите да работят в комфортни условия. \r\nДетската млечна кухня приготвя и предоставя здравословна и разнообразна храна за деца на възраст от 10 месеца до 3 години. От услугата се възползват родители на приблизително 400 деца. От месец май тази година Община град Добрич разшири услугата и вече се предлага и доставка на адрес. Нововъведението се посреща положително от семействата и набира популярност, защото доставката на място осигурява спокойствие и удобство  и спестява време на родителите, което те могат да прекарат с децата си. \r\nКметът Йордан Йорданов припомни, че преди около година и половина инвеститорът е изградил база в Добрич, която вече функционира. „Тогава започнаха и първите ни разговори за това каква инвестиция тук те могат да направят.Година по-късно и малко повече вече можем да видим резултата на социално-отговорния бизнес. Много хора казваха, че не правят достатъчно едни или други инвеститори. Мисля, че благодарение на това партньорство всички придобихме страхотен опит. Отзвукът от това, което те правят също е много добър. Знаете, с тях направихме заедно детските площадки в кв. „Рилци“. Сега е видна Детската млечна кухня, обновена благодарение на съвместната ни работа. Мисля, че няма нужда от много думи, за да покажем какво се случва, когато подадем ръка на бизнеса, особено в лицето на гостите ни от Америка“, каза Йордан Йорданов. \r\nТой отправи думи на благодарност към чуждестранните партньори, които са повярвали в него като кмет и са изградили в града свои производствени мощности, развивайки и сега дейността си. Днес сред гостите бяха около петнадесетина души, работещи в американската компания, които са пристигнали от САЩ в България, за да видят какво е направено с дарените средства. Гостите бяха посрещнати от кмета, ръководството и персонала на социалното заведение много топло, като имаха възможност да опитат типични за нашия регион храни, като баница, ашуре, вита питка и айран. Срещата съвпадна с времето, когато родители посещават Детската млечна кухня, за да вземат за своите деца приготвената там  храна. Срещата на гости и потребители, както и присъствието на децата породиха много приятни вълнения за всички. \r\nЖулиета НИКОЛОВА", "date": "2017-07-06", "title": "Добрич: Кметът Йордан Йорданов и представители на американска компания, дарител на средства, посетиха обновената Детска млечна кухня в града"}
{"url": "http://www.focus-news.net/news/2017/07/06/2412691/s-prietite-na-parvo-chetene-promeni-v-zakona-za-otbranata-i-vaorazhenite-sili-mazhete-voennosluzheshti-shte-imat-pravo-na-neplaten-otpusk-za-otglezhdane-na-dete.html", "text": "Народните представители приеха на първо четене промени в Закона за отбраната и въоръжените сили, внесени от Министерски съвет, предаде репортер на Агенция „Фокус“. Промените бяха приети с 173 гласа „за“ и 2 „въздържал се“. Промените предвиждат мъжете военнослужещи вече да имат право и на неплатен отпуск за отглеждане на дете до 8-годишна възраст. Според действащите досега законови разпоредби мъжете военнослужещи имаха право на отпуск само за отглеждане на болно дете, при смърт или тежко заболяване на майката или когато сами се грижат за отглеждане на детето.\r\nПо време на дебатите в пленарна зала депутатът от ГЕРБ Руслан Тошев посочи, че потенциален проблем, който ще възникне с приемането на промените е, че командирите не разполагат с механизъм за заместване на военнослужещия, който е ползвал този отпуск. „Този проблем може да се реши чрез механизмите на доброволната военна служба и осигуряване на по-добро финансиране за възможностите, които дава Закона за резерва на въоръжените сили“, обясни той. \r\nБиляна ИВАНОВА", "date": "2017-07-06", "title": "С приетите на първо четене промени в Закона за отбраната и въоръжените сили мъжете военнослужещи ще имат право на неплатен отпуск за отглеждане на дете"}
{"url": "http://www.focus-news.net/news/2017/07/06/2412694/narodniyat-predstavitel-ot-gerb-nikolay-sirakov-vklyuchvaneto-na-vsichki-detsa-v-obrazovatelnata-sistema-e-vazhno-za-ikonomicheskoto-razvitie-na-stranata-ni.html", "text": "Мерките, които предприема правителството за включване на всички деца в образователната система, са изключително важни за икономическото развитие на страна ни. Това заяви народният представител от ГЕРБ Николай Сираков по повод обявения проект за механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, който предстои да бъде утвърден от Министерски съвет, съобщиха от пресцентъра на ПП ГЕРБ. „Колкото по-грамотни деца отглеждаме, толкова по-малко натиск ще има за полицията, правораздавателните органи, социалната и здравна система. Ще можем да мислим повече за иновации, за развитие на бизнеса и икономиката, и за благосъстояние.  Това е важно не само защото така изпълняваме предизборните си ангажименти, а защото от това зависи бъдещето на държавата. Без образование обедняваме и изчезваме като нация, а това не бива да го допускаме“, коментира Николай Сираков.\r\nТой обясни, че гаранция за твърдостта на решението да се работи за постигането на тази цел, е поетият финансов ангажимент в размер на над 300 млн. лв. инвестиции в образованието годишно, обещанието за двойно увеличение на учителските заплати за четиригодишния мандат, както и разработеният механизъм за съвместна работа на институциите по обхващане и задържане на децата в детските градини и училищата. \r\nСъгласно механизма във всяко населено място с училище до 20 август 2017 г. ще бъдат сформирани екипи, които ще работят за записване на всички деца в детска градина или училище. В екипите ще участват представители на регионалните управления на образованието, на градини и училища, на общините и службите за социално подпомагане и дирекциите на МВР. Ако се налага, в населените места, където няма ресурс за създаване на екипи, ще бъдат командировани служители от друго място.", "date": "2017-07-06", "title": "Народният представител от ГЕРБ Николай Сираков: Включването на всички деца в образователната система е важно за икономическото развитие на страната ни"}
{"url": "http://www.focus-news.net/news/2017/07/06/2412689/filip-popov-ot-bsp-kam-gerb-promenite-vi-v-zakona-za-otbranata-i-vaorazhenite-sili-sa-nenuzhen-udar-vav-vazduha.html", "text": "Промените са абсолютно ненужно действие от страна на управляващите, няма нужда от такъв закон, защото вече има такъв и той се нарича Правилник за дейността на Народното събрание. Това каза народният представител от ПГ на БСП по време на дебатите по промените в Закона за отбраната и за въоръжените сили, внесени от ген. Константин Попов и група народни представители, предаде репортер на Агенция „Фокус“. „4 текста има в правилника по отношение на това, което вие предлагате и в същото време се опитвате през закон да уредите нещо, което е уредено и е логиката ни. За какво го правите, ненужен удар във въздуха, през закон да направите една седянка“, заяви той. „Като искате да се опознавате, има правилник, офицерите да дойдат в комисия в парламента“, коментира Филип Попов.\r\nБиляна ИВАНОВА", "date": "2017-07-06", "title": "Филип Попов от БСП към ГЕРБ: Промените ви в Закона за отбраната и въоръжените сили са ненужен удар във въздуха"}
{"url": "http://www.focus-news.net/news/2017/07/06/2412696/veliko-tarnovo-rayonnata-prokuratura-predade-na-sad-59-godishen-mazh-za-umishlen-palezh.html", "text": "Районна прокуратура–Велико Търново внесе в съда обвинителен акт срещу Тодор А.  за това, че на 5 септември 2016 г. в землището на село Райковци, област Велико Търново, местност „Ливадата 5“, умишлено унищожил чужда движима вещ като запалил купа със сено с височина 8 метра и тегло 5470 кг. на стойност 975.80 лв., с което причинил на Кольо Х. от с. Мишеморков хан, общ. Велико Търново вреди на стойност 904,40 лева. Това съобщиха от Апелативна прокуратура-Велико Търново. Пострадалият  Кольо Х. косил и събрал сено от ливади в землището на с. Райковци за изхранване на животните, които отглеждал, като го складирал на купа.\r\n Обвиняемият живеел в гр. Гурково, но притежавал наследствени имоти в махала в землището на с. Райковци, които не  обработвал и посещавал селото, за да нагледа наследствената си къща и да се черпи с роднини и познати. На 05.09.2016 г. бил в селото и  пил ракия с  негов братовчед и съсед. В ранния следобед тръгнал да се прибира. Когато минал край купата сено, я запалил. Останал да наблюдава, докато огънят се разгорял и станал висок, след което тръгнал към къщата си. Съседи видели как човек запалил сеното и разразилия се от това огън и  веднага се обадили на кметския наместник, който уведомил РСПБЗН – В. Търново. Веднага местните хора  се включили да ограничат и да гасят пожара, за да не се запали гората и цялото село. \r\n Предстои насрочване на делото за разглеждане от съда.", "date": "2017-07-06", "title": "Велико Търново: Районната прокуратура предаде на съд 59-годишен мъж за умишлен палеж"}
{"url": "http://www.focus-news.net/news/2017/07/06/2412697/kyustendil-narodniyat-predstavitel-ivaylo-konstantinov-organizira-priemen-den-v-dupnitsa-na-11-yuli.html", "text": "Народният представител от ГЕРБ Ивайло Константинов организира приемен ден за граждани на 11 юли /вторник/ от 11:00 до 13:00 ч. Това съобщиха от пресцентъра на партията. Приемната ще се състои в офиса на ПП ГЕРБ в град Дупница на пл. \"Свобода\" №1. \r\nЗаписвания за приемния ден на народния представител могат да се правят в офиса на политическата сила.", "date": "2017-07-06", "title": "Кюстендил: Народният представител Ивайло Константинов организира приемен ден в Дупница на 11 юли"}
{"url": "http://www.focus-news.net/news/2017/07/06/2412700/afp-obshto-224-tsivilni-sa-zaginali-v-siriya-prez-posledniya-mesets-v-rezultat-na-udarite-na-mezhdunarodnata-koalitsiya-sreshtu-islyamska-darzhava.html", "text": "В резултат на въздушни удари в Сирия на водената от САЩ международна коалиция срещу близкоизточната радикална групировка „Ислямска държава“ през последния месец са загинали 224 цивилни лица, предава AFP.\r\nДанните са на Сирийската обсерватория за човешките права и се отнасят за периода след нахлуването на арабски и кюрдски сили в Ракка, т.е. 6 юни 2017 г. \r\n„Най-малко 224 цивилни граждани, включително 38 деца и 28 жени, бяха убити при въздушни удари на международната коалиция в Ракка, след като Сирийските демократични сили влязоха в града\", твърдят от базираната в Лондон организация. Тереза Герова", "date": "2017-07-06", "title": "AFP: Общо 224 цивилни са загинали в Сирия през последния месец в резултат на ударите на международната коалиция срещу „Ислямска държава“"}
{"url": "http://www.focus-news.net/news/2017/07/06/2412695/nova-tv-makedoniya-parlamentat-v-skopie-zasedava-za-uvolnenieto-na-glavniya-prokuror.html", "text": "В следобедните часове на четвъртък парламентът в Скопие продължава шестата си сесия, в дневния ред на която е уволнението на главния прокурор на Република Македония Марко Звърлевски, съобщава електронното издание „Нова ТВ“.\r\nВ сряда депутатът от ВМРО-ДПМНЕ Илия Димовски поиска опозицията да предложи Главния прокурор на Македония, а той да бъде одобряван на поста с гласовете на две трети от народните представители, а не с обикновено мнозинство.\r\nГлавният прокурор в Македония се избира по предложение на правителството.Тереза Герова", "date": "2017-07-06", "title": "„Нова ТВ“ (Македония): Парламентът в Скопие заседава за уволнението на Главния прокурор"}
{"url": "http://www.focus-news.net/news/2017/07/06/2412703/varna-okolo-8-000-turisti-sa-posetili-kasnoantichnata-krepost-na-nos-sv-atanas-kray-byala-ot-nachaloto-na-godinata.html", "text": "Около 8 000 туристи са посетили късноантичната крепост на нос Св. Атанас край Бяла от началото на годината. Това каза в интервю за Радио „Фокус“ – Варна Деян Янчев, директор на Общинския културен институт (музей) в град Бяла. „Очакваме до края на годината посетителите да достигнат около 30 0000“, подчерта Янчев. По думите му, миналата година крепостта е била посетена от 24 000 души, като половината от тях са чуждестранни туристи, основно руски граждани, които почиват в района на Бяла. „Летният туристически сезон в Бяла протича нормално. Забелязваме леко повишение на потока от туристи, посетили късноантичната крепост на нос Св. Атанас, което е нормално. С всяка изминала година хората научават повече за обекта и идват на посещение. Определено има ръст на туристите, които се интересуват от този вид туризъм и посещения на културно-исторически обекти“, заяви Деян Янчев.\r\nАрхеологическият обект на нос Св. Атанас е многослоен. Най-добре са проучени обекти от Късната античност, частично е проучен Тракийски култов център и светилище на митичния герой полубог Херакъл. Разположената над морския залив крепост може да се определи и като малък пристанищен град. Укрепителната линия се е състояла от каменна крепостна стена и ров пред нея. Дължината й е около 250 м и е затваряла площ малко над 35 декара. Започваща от крепостната стена улична настилка от големи плочести камъни е вероятно т.нар. „средна улица–меса“, характерна за късноантичните градове. В крепостта на нос Св. Атанас е проучена малка обществена баня. Разкрити са три винарни, които показват, че отглеждането на лозя и производството на вино е било едно от основните занимания на населението. Раннохристиянският сакрален център включва базилика, жилище на главния свещеник, кръщелни, хранилище за даровете и кладенец за светена вода. В раннохристиянския сакрален център е имало три кръщелни: една в базиликата и друга, северно от нея с два периода на използване.\r\nМарияна ВАЛЕНТИНОВА", "date": "2017-07-06", "title": "Варна: Около 8 000 туристи са посетили късноантичната крепост на нос Св. Атанас край Бяла от началото на годината"}
{"url": "http://www.focus-news.net/news/2017/07/06/2412701/deputatite-ot-bsp-za-balgariya-skandiraha-ostavka-za-betina-zhoteva-po-vreme-na-debatite-po-otcheta-na-sem-za-2016.html", "text": "Депутатите от „БСП за България“ скандираха \"оставка\" за Бетина Жотева по време на дебатите по отчета на СЕМ за 2016, предаде репортер на Агенция „Фокус“. Те вдигнаха и плакати с лика на Бетина Жотева и поискаха оставката й като член на Съвет за електронни медии. \r\nДеница КИТАНОВА", "date": "2017-07-06", "title": "Депутатите от „БСП за България“ скандираха \"оставка\" за Бетина Жотева по време на дебатите по отчета на СЕМ за 2016"}
{"url": "http://www.focus-news.net/news/2017/07/06/2412705/pazardzhik-zdravni-eksperti-diskutirat-problemi-svarzani-s-profilaktikata-na-zdraveto-na-natsionalna-konferentsiya-vav-velingrad.html", "text": "Във Велинград се провежда Шестата Национална конференция по медицински и здравен туризъм, съобщиха за Радио „Фокус“ – Пазарджик от Общината. Конференцията е тридневна и ще приключи на 7 юли. И през днешния ден експерти от Министерствата на туризма, здравеопазването, околната среда и водите, Агенцията по заетостта, както и представители на общини дискутират теми, свързани с Профилактиката и превенцията на здравето. Организатори на форума са Програма „България Ви очаква“ и Община Велинград, Българския лекарски съюз, Медицинските университети в София, Пловдив и Стара Загора и Софийската фармацевтична колегия. Лекциите и презентациите са открити и за велинградчани. Информация за програмата може да бъде получена в Туристическия информационен център.\r\nАлбена ЖИЛЕКОВА", "date": "2017-07-06", "title": "Пазарджик: Здравни експерти дискутират проблеми, свързани с профилактиката на здравето, на Национална конференция във Велинград"}
{"url": "http://www.focus-news.net/news/2017/07/06/2412708/otkrita-e-protsedurata-za-izbor-na-izpalnitel-na-rekonstruktsiya-na-zapaden-park-v-sofiya.html", "text": "Официално е открита процедура за набиране на оферти за изпълнител на предстояща реконструкция на Западен парк в София. Това съобщиха от пресцентъра на Столична община. Поръчката включва изпълнение на строителен проект за възстановяване на Западен парк, който предвижда цялостно обновяване на парка на площ от 530 дка. Проектът е част от Инвестиционен приоритет „Градска среда” към Процедура на директно предоставяне на безвъзмездна финансова помощ по Приоритетна ос 1 на Оперативна програма Региони в растеж 2014-2020. Общата стойност на СМР е 10 233 400,00 лв. с ДДС и има включени 10 % непредвидени разходи. \r\nПроектът обхваща изпълнение на строително-монтажни работи, включващи дейности по ремонт и обновяване на настилките, подмяна на парковото обзавеждане, изграждане на нови детски площадки, ремонт и подмяна на техническата инфраструктура и др., с цел възтановяване на представителния вид на парка, потвърждавайки общоградското му значение, като един от най-големите столични паркове, запазвайки автентичния му характер. \r\nПредвижда се също  изграждане на нови настилки от гранитни плочи, гранитни павета, бетонова настилка и опесъчена настилка, при запазване на съществуващата алейна мрежа с предложение за веломаршрут, изграждане на нова детска площадка с нови детски съоръжения, разполагане на пейки, кошчета за отпадъци, електрически стълбове, информационни табели, велосипедни стендове, възстановяване и оформяне на водните обекти, изграждане на ново алейно и декоративно осветление, смяна на осветителни тела с енергоспестяващо, автоматично регулируемо осветление, изграждане на видеонаблюдение, захранване на помпени станции и водни площи, ремонт на техническата ВиК инфраструктура, отводняване на определени площи, изграждане на нова поливна система,  проектиране на ново озеленяване, запазване на съществуващата ценна едроразмерна дървесна растителност, възстановяване на съществуващи цветни площи и изграждане на нови. \r\nЗнаковите места в парка са разработени като отделни подобекти: \r\n- Главния вход на парка към бул.“Сливница“ и пространството около него; \r\n- Езерото и алпинеумът на югоизток от главния вход на парка; \r\n- Сух фонтан на мястото на пресичане на двете основни алеи на парка; \r\n- Розариум; \r\n- Цветна изложба;\r\n- Зелено училище; \r\n- Детска площадка; \r\n- Пикник кът; \r\n- Площадка за кучета и разходка за кучета; \r\n- Пешеходен мост – вход от бул. „П. Дертлиев“. \r\nЦялата процедура може да бъде видяна в интернет на следния адрес: https://platform.negometrix.com/PublicBuyerProfile/PublishedTenderInformation.aspx?tenderId=66393&companyId=20779.", "date": "2017-07-06", "title": "Открита е процедурата за избор на изпълнител на реконструкция на Западен парк в София"}
{"url": "http://www.focus-news.net/news/2017/07/06/2412693/afp-donald-tramp-dopusna-ruska-namesa-v-prezidentskite-izbori-v-sasht.html", "text": "Американският президент Доналд Тръмп призна в четвъртък, че Русия може да се е намесила в изборите през 2016 г., които го издигнаха на власт, но заяви, че е напълно възможно и други държави да са предприели подобни действия, предава AFP.\r\n„Казах го много просто.Мисля, че би могла да бъде Русия. Но също така мисля, че може да са и други страни. Няма да бъда конкретен, но съм на мнение, че много хора се намесват\", заяви Тръмп в рамките на посещението си във Варшава.Тереза Герова", "date": "2017-07-06", "title": "AFP: Доналд Тръмп допусна руска намеса в президентските избори в САЩ"}
{"url": "http://www.focus-news.net/news/2017/07/06/2412702/ofitserite-predlozheni-za-udostoyavane-s-visshi-zvaniya-shte-badat-izslushvani-v-komisiyata-po-otbrana-s-prietite-na-parvo-chetene-promeni-v-zakona-za-otbranata-i-vaorazhenite-sili.html", "text": "Народните представители приеха на първо четене промени в Закона за отбраната и въоръжените сили, които въвеждат изискване за изслушване в Комисията по отбрана към Народното събрание на офицерите, предложени за удостояване с висши офицерски звания, преди разглеждане на кандидатурата им от Министерски съвет, предаде репортер на Агенция „Фокус“. Промените бяха приети с 94гласа „за“, 68 „против“ и  17„въздържал се“. \r\nПромените са внесени от ген. Константин Попов и група народни представители. Според вносителите изслушването в Комисията по отбрана ще издигне формалния авторитет на висшето офицерско звание, без да повлиява върху решението на МС. Президентът ще даде пълен завършек на цялостния процес по удостояването на кандидата и заемането на съответната длъжност. \r\nПредлагат се и изменения относно фигурата на постоянния секретар на отбраната, с които се цели преодоляването на съществуващи неясноти в действащите разпоредби. Предлага се въвеждане на ясни изисквания за заемане на длъжността, акцентира се на наличието на професионален опит на ръководна длъжност в администрацията и като държавен служител в Министерството на отбраната.  \r\nБиляна ИВАНОВА", "date": "2017-07-06", "title": "Офицерите, предложени за удостояване с висши звания, ще бъдат изслушвани в Комисията по отбрана с приетите на първо четене промени в Закона за отбраната и въоръжените сили"}
{"url": "http://www.focus-news.net/news/2017/07/06/2412698/parlamentat-reshi-okonchatelno-mazhete-voennosluzheshti-da-imat-pravo-na-neplaten-otpusk-za-otglezhdane-na-dete.html", "text": "Народните представители приеха и на второ четене промените в Закона за отбраната и въоръжените сили, внесени от Министерски съвет, предаде репортер на Агенция „Фокус“. Промените бяха приети окончателно с 136 гласа „за“ и 1 „против“. Предложението промените да се гледат и на второ четене в рамките на същото заседание бе на депутата от ГЕРБ Христо Гаджев и бе прието в зала. \r\nПромените предвиждат мъжете военнослужещи да имат право на неплатен отпуск за отглеждане на дете до 8-годишна възраст. Според действащите досега законови разпоредби мъжете военнослужещи имаха право на отпуск само за отглеждане на болно дете, при смърт или тежко заболяване на майката или когато сами се грижат за отглеждане на детето.\r\nБиляна ИВАНОВА", "date": "2017-07-06", "title": "Парламентът реши окончателно мъжете военнослужещи да имат право на неплатен отпуск за отглеждане на дете"}
{"url": "http://www.focus-news.net/news/2017/07/06/2412709/komentar-na-posolstvoto-na-azerbayzhdan-po-povod-poslednite-publikatsii-v-balgarskite-medii.html", "text": "Дипломатическата мисия на Република Азербайджан в София разпространи съобщение по повод последните публикации в българските медии. Агенция „Фокус“ публикува пълния текст на съобщението. \r\n\"Посолството на Република Азербайджан информира, че ИТ ресурсите на посолството са били обект на хакерски атаки. Това е последен инцидент от серия кибератаки срещу Република Азербайджан, включително срещу Министерството на външните работи и неговите онлайн ресурси.\r\nСъответните органи на Република Азербайджан разследват намесата. Медиите, които възпроизвеждат безпочвени твърдения относно тази хакерска атака, както и времето на този инцидент, не са случайни и може да покажат произхода и организаторите на тази атака срещу Република Азербайджан.\r\nТази хакерска атака отново разкрива неотложността на сътрудничеството между държавите, международните организации и частната индустрия в борбата с киберпрестъпността, включително чрез разследване и наказателно преследване на такива престъпления на национално и международно равнище. Очакваме, че като страна домакин, Република България, услугите на чиито интернет доставчици са използвани от посолството на Азербайджан, ще сътрудничат напълно за тази цел.\r\nПо отношение на твърденията в пресата за операциите на авиокомпанията „Силк Уей“, посолството категорично отхвърля като неоснователни тези спекулации. Авиокомпанията „Силк Уей“ е водещият доставчик на логистични услуги за превоз на товари в Азербайджан, който спечели международната репутация за своите надеждни, ефикасни и прозрачни операции в световен мащаб при пълно спазване на съответните регламенти на IATA /ICAO.\r\nДобре установена международна практика е, че въздушните превозвачи на опасни товари следват режими за контрол на оръжията и съответните регламенти на IATA /ICAO, и дипломатическо оформяне от страните изпращачи и получатели, както и на страните по въздушния маршрут, и се предоставя подробна информация за съответния товар чрез дипломатически канали\".", "date": "2017-07-06", "title": "Коментар на Посолството на Азербайджан по повод последните публикации в българските медии"}
{"url": "http://www.focus-news.net/news/2017/07/06/2412704/elena-yoncheva-bsp-sem-zagubi-obshtestvenata-si-legitimnost-zashtoto-negov-chlen-se-prevarna-v-palach-na-svobodata-na-slovoto.html", "text": "СЕМ загуби своята обществена легитимност в резултат на това, че човек от СЕМ, призван да защитава свободата на словото се превърна в палач на свободата на словото. Става дума за казуса с Бетина Жотева. Това каза говорителят на „БСП за България“ Елена Йончева по време на дебатите по гласуването на отчета за дейността на СЕМ за 2016 година, предаде репортер на Агенция „Фокус“. „СЕМ загуби легитимността си, както сред журналистическата гилдия, така и сред българската общност“, заяви тя. „Поведението на Жотева е неприемливо и в разрез с основните принципи на журналистическата етика и свободата на словото“, посочи Елена Йончева. „Основната европейска ценност е свободата на медиите. Липсата на позиция и отношение прави всички нас съучастници“, каза още тя.\r\nБиляна ИВАНОВА", "date": "2017-07-06", "title": "Елена Йончева, БСП: СЕМ загуби обществената си легитимност, защото негов член се превърна в „палач на свободата на словото“"}
{"url": "http://www.focus-news.net/news/2017/07/06/2412712/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "И днешното предаване „Със славната 2-ра Тракийска дивизия – За честта на България“ на Радио „Фокус“ – Пловдив посвещаваме на Празника на Пловдивския гарнизон, който се проведе за втора поредна година след дълго прекъсване. Тази година гарнизонът чества празника си под мотото „Възродихме една славна традиция – нека да я продължим“. И този път в стройни редици военнослужещите от подразделенията на гарнизона преминаха от пл. „Съединение“ през цялата Главна улица до пл. „Централен“ пред погледа на възхитените граждани и гости на града. Ще ви потопим в атмосферата на празника с приветствията към военнослужещите, отправени от вицепремиера и министър на отбраната Красимир Каракачанов, заместник-председателя на 44 Народното събрание Цвета Караянчева и лично от техния началник бригаден генерал Явор Матеев.\r\nСъщо в днешното предаване ще ви представим и един от проблемите на 68 бригада „Специални сили“, част от гарнизона. По думите на бригаден генерал Явор Матеев, командир на бригадата, хората му имат спешна нужда от автомобилна техника. Формированието има изключително спешна нужда от джипове, бронирани камиони и друга автомобилна техника. Повечето от сегашната автомобилна техника на Специалните сили е на по 12 – 13 години, коментира Матеев.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-07-06", "title": "Акценти в предаването „Със славната 2-ра Тракийска дивизия – За честта на България“ на Радио „Фокус“ – Пловдив"}
{"url": "http://www.focus-news.net/news/2017/07/06/2412706/aleksandar-simov-bsp-aferata-betina-zhoteva-e-nay-golyamata-moralna-kriza-prez-koyato-sem-minava.html", "text": "Аферата „Бетина Жотева“ е най-голямата морална криза, през която СЕМ минава. Това каза народният представител от ПГ на \"БСП за България\" Александър Симов по време на дебатите по отчетите на СЕМ за 2016 г., предаде репортер на Агенция \"Фокус\". „Какво каза Бетина Жотева на журналист, който пита и задава въпрос и не прави друга интрига - „Ако си отвориш устата още веднъж за мен, ще видиш какво става“. Това не е поведение на регулатор, това е поведение на комендант в концлагер. Така се говори на концлагеристи, но не и на журналисти“, коментира Симов. По думите му член на СЕМ казва, че съветът поддържа ангажимента си да стои зад свободата на словото, плурализма и вероятно в този казус Бетина Жотева не е намерила правилния тон и думи да се обърне към колегите си. „Това не са тон, нито думи, това е откровена заплаха. Това е откровен бич за свободата на свободното слово. Това е недопустимо поведение за един човек, пратен да отбранява свободното слово“, посочи депутатът от БСП. По думите му този казус трябва да бъде основен в дебата по отчета на СЕМ за 2016. Симов посочи, че БСП не е против СЕМ, но поиска Бетина Жотева да не е в него.\r\nДеница КИТАНОВА", "date": "2017-07-06", "title": "Александър Симов, БСП: Аферата „Бетина Жотева“ е най-голямата морална криза, през която СЕМ минава"}
{"url": "http://www.focus-news.net/news/2017/07/06/2412707/toma-bikov-gerb-kam-bsp-da-badem-otkroveni-iskate-da-slozhite-vashi-hora-v-sem-no-ne-mozhete-zashtoto-zagubihte-izborite.html", "text": "Г-н Симов каза- „ние не сме против СЕМ, ние сме против този СЕМ, искаме наши хора да сложим там“. Това искате, да бъдем откровени, обаче не можете, защото загубихте изборите. Това каза народният представител от ГЕРБ Тома Биков по време на дебатите по гласуването на отчета за дейността на СЕМ за 2016 година и скандиранията на БСП за оставка на Бетина Жотева, предаде репортер на Агенция „Фокус“. „Ако ги бяхте спечелили може би щяхте да си предложите ваши хора. Ние не сме толкова емоционални като вас, защото нямаме право като народни представители да се бъркаме в работата му“, коментира той. „С вдигане на табелки, с опушляване и циркаджилък по всяка тема, не само за тази, няма да покачим нито авторитета на СЕМ, нито на електронните медии“, посочи Тома Биков. „Не чух нито една дума за доклада, ако искате обсъждане на тема Бетина Жотева, София Владимирова и други членове на СЕМ внесете го, и без това обикаляте телевизиите, където тази тема се коментира“, каза още народният представител от ГЕРБ.\r\nБиляна ИВАНОВА", "date": "2017-07-06", "title": "Тома Биков, ГЕРБ към БСП: Да бъдем откровени искате да сложите ваши хора в СЕМ, но не можете, защото загубихте изборите"}
{"url": "http://www.focus-news.net/news/2017/07/06/2412713/stara-zagora-dve-sa-postapilite-predlozheniya-za-otlichieto-pocheten-grazhdanin-na-stara-zagora-tazi-godina.html", "text": "Две са постъпилите в срок за тази година в Общински съвет предложения за удостояване с отличието „Почетен гражданин на Стара Загора“. Това съобщиха от пресцентъра на Община Стара Загора. Кандидатурата за присъждане на званието на изкуствоведа проф. д-р Марин Добрев е издигната от Инициативен комитет. Той е дългогодишен директор на Художествената галерия, инициатор и главен организатор на Балканското квадринале на живописта „Митовете и легендите на моя народ“, учен и общественик. Второто предложение е направено от Управителния съвет на „Зонта Клуб – Стара Загора“ и номинира за отличието Магдалена Ралчева, създател и директор на Международния филмов фестивал за ново европейско кино „Златната липа“, кинорежисьор.  \r\nОтличието „Почетен гражданин на Стара Загора“ се присъжда с решение на Общинския съвет, по процедурата, предвидена в Наредбата за наградите и отличията. Връчва се по време на общоградското честване на Празника на града – 5 октомври.", "date": "2017-07-06", "title": "Стара Загора: Две са постъпилите предложения за отличието „Почетен гражданин на Стара Загора“ тази година"}
{"url": "http://www.focus-news.net/news/2017/07/06/2412715/kyustendil-signal-za-chuzhdo-tyalo-v-nadenitsa-sa-proveryavali-inspektori-ot-kontrol-na-hranite.html", "text": "Сигнал за чуждо тяло в наденица са проверявали инспектори от „Контрол на храните” в Кюстендил. Това съобщи за Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. „Имаме един сигнал за наденица, в която е намерено чуждо тяло и съответно информирахме колегите, на чиято територия се намира обектът на производство, като оттам също имаме вече обратна връзка”, обясни д-р Войнова. Извършена е проверка и са установени причините за попадането на чуждото тяло в хранителния продукт. Връчено е предписание, операторът ще закупи металодетектор. \r\n„Един сигнал имаме и за лошо хигиенно състояние в сладкарски цех, само че той не се потвърди при нашата проверка”, каза д-р Войнова.\r\nВенцеслав ИЛЧЕВ", "date": "2017-07-06", "title": "Кюстендил: Сигнал за чуждо тяло в наденица са проверявали инспектори от „Контрол на храните”"}
{"url": "http://www.focus-news.net/news/2017/07/06/2412710/vezhdi-rashidov-gerb-kam-bsp-ako-nyamate-sili-za-plakati-porachayte-si-protestarite-imat-skapi-plakati.html", "text": "Ако нямате сили за плакати, поръчайте си, протестърите имат скъпи плакати. Това каза народният представител от ПГ на ГЕРБ Вежди Рашидов по време на дебатите по отчета на СЕМ за 2016 г. във връзка със скандирането от страна на народните представители от ПГ на \"БСП за България\" \"оставка\" за Бетина Жотева като член на СЕМ и размахването на плакати с нейния лик, предаде репортер на Агенция „Фокус“. „Колеги, има един човек в залата, към когото изпитвам и обич, и уважение, и респект. Това е Стефан Данаилов. Изключителен артист, легендарен човек. Откровен съм като казвам това. Стефане, стегни сценария, пада нивото на българския театър. Някой трябва да е много притеснен от този панаир“, обърна се Вежди Рашидов към Стефан Данаилов от БСП. По думите му културата и медиите са малко надпартийни. Рашидов заяви, че ако няма качествен дебат за отчета на СЕМ, ще призове колегите си от ГЕРБ да напуснат залата.  \r\nДеница КИТАНОВА", "date": "2017-07-06", "title": "Вежди Рашидов, ГЕРБ към БСП: Ако нямате сили за плакати, поръчайте си, протестърите имат скъпи плакати"}
{"url": "http://www.focus-news.net/news/2017/07/06/2412716/omer-chelik-turtsiya-othvarlya-predlozheniyata-za-otkaz-ot-pregovorite-za-prisaedinyavane-kam-es.html", "text": "Турция отхвърля предложенията за отказ от преговори за присъединяване към Европейския съюз в полза на сътрудничеството в други области. Това заяви министърът по европейските въпроси Омер Челик в навечерието на гласуването в Европейския парламент за суспендиране на кандидатурата на Анкара за членство в Общността, предава Reuters.\r\nГоворейки по време на посещение в Анкара на комисаря по разширяването Йоханес Хан, Челик подчерта, че е погрешно депутатите от ЕС да призоват за преустановяване на преговорите за членство на Турция, добавяйки, че подобен подход не е от полза за нито една от двете страни. \r\n„Отхвърляме всякакви предложения, според които трябва да има силно сътрудничество между Турция и ЕС в други области, вместо преговори за присъединяване\", категоричен бе турският министър. \r\nВ сряда депутатите от ЕС призоваха за прекратяване на преговорите за членство на Турция с ЕС, заявявайки, че действията на президента Реджеп Тайип Ердоган срещу неговите опоненти показват, че Анкара не отговаря на демократичните критерии на Общността.Тереза Герова", "date": "2017-07-06", "title": "Омер Челик: Турция отхвърля предложенията за отказ от преговорите за присъединяване към ЕС"}
{"url": "http://www.focus-news.net/news/2017/07/06/2412692/plovdiv-sadat-ostavi-v-aresta-i-drugite-dvama-tsigani-zadarzhani-za-poboya-nad-mladi-sportisti-v-asenovgrad.html", "text": "Съдът остави в ареста и другите двама цигани, задържани за побоя над млади спортисти, предаде репортер на Радио „Фокус” - Пловдив. Съдът прецени, че има опасност Асен Асенов и Джавет Юсеинов да се укрият или да извършат друго престъпление. Двамата са обвинени в хулиганство, извършено с особена дързост и цинизъм, при побоя пред болницата в Асеновград. Мъжете са били разпознати по видео записи на охранителни камери и след свидетелски показания на очевидци. Според прокуратурата, двамата са взели най-дейно участие в побоя. Те са били въоръжени с дървени летви и камъни. Двамата отрекоха участието си в побоя, като изтъкнаха други причини, поради които са били по това време в този район. В продължение на седмица те са се укривали.\r\nАсен Асенов е осъждан два пъти. Двамата не се ползват с добро име и имат контакти с криминални лица. \r\nЦветана ТОНЧЕВА", "date": "2017-07-06", "title": "Пловдив: Съдът остави в ареста и другите двама цигани, задържани за побоя над млади спортисти в Асеновград"}
{"url": "http://www.focus-news.net/news/2017/07/06/2412719/plovdiv-sadat-shte-gleda-myarkata-za-neotklonenie-na-tsiganina-koyto-strelya-v-sheker-mahala-v-noshtta-na-golemiya-protest-v-asenovgrad.html", "text": "Съдът в Пловдив ще гледа мярката за неотклонение на циганина, който стреля в Шекер махала в Пловдив в нощта на големия протест в Асеновград. Това съобщи за Радио „Фокус” - Пловдив говорителят на Съдебната палата в Пловдив. Окръжна прокуратура ще настоява за най-тежката мярка „задържане под стража”. Делото ще се проведе днес в 15.00 часа в Окръжния съд.\r\nМъжът е обвинен в опит за умишлено убийство, като деянието е извършено по начин и със средства, опасни за живота на мнозина и е останало недовършено по независещи от дееца причини.\r\nНа 2 юли 2017 г. към 20.00 часа на ул. „Латинка“ в Шекер махала в Пловдив седем души бяха ранени след стрелба с ловна пушка и бой с брадви. Петима цигани са с огнестрелни рани, а един е намушкан с нож.\r\nЦветана ТОНЧЕВА", "date": "2017-07-06", "title": "Пловдив: Съдът ще гледа мярката за неотклонение на циганина, който стреля в Шекер махала в нощта на големия протест в Асеновград"}
{"url": "http://www.focus-news.net/news/2017/07/06/2412711/afp-es-i-yaponiya-nastoyaha-za-vavezhdaneto-na-dopalnitelni-sanktsii-sreshtu-severna-koreya.html", "text": "Европейският съюз и Япония в четвъртък призоваха за налагането на по-нататъшни санкции срещу Северна Корея, след като Пхенян проведе изпитание на междуконтинентална балистична ракета в разрез се резолюции на ООН, предава AFP.\r\n„Днес ние се съгласихме да призовем международната общност да засили мерките, насочени към по-нататъшно ограничаване на трансфера на съответните стоки и технологии, както и за финансирането на програмите на Северна Корея за ядрени и балистични ракети\", заяви председателят на Европейския съвет Доналд Туск след разговор с японския премиер Шиндзо Абе. \r\n\"В това отношение призоваваме за приемане на нова и всеобхватна резолюция на Съвета за сигурност на ООН\", допълни полският политик.Тереза Герова", "date": "2017-07-06", "title": "AFP: ЕС и Япония настояха за въвеждането на допълнителни санкции срещу Северна Корея"}
{"url": "http://www.focus-news.net/news/2017/07/06/2412714/stefan-danailov-bsp-ochakvah-betina-zhoteva-kato-inteligentna-zhena-otdavna-da-ni-e-osvobodila-ot-angazhiment-napuskayki-sem.html", "text": "Очаквах Бетина Жотева като интелигентна жена отдавна да ни е освободила от ангажимент, напускайки СЕМ. Това каза народният представител от ПГ на „БСП за България“ Стефан Данаилов в лично обяснение във връзка с призива на Вежди Рашидов от ГЕРБ към него да стегне сценария в БСП по време на дебатите по отчетите на СЕМ за 2016 г, предаде репортер на Агенция „Фокус“. „Това, че съм добър артист е ясно. Винаги съм смятал, убеден съм, че срещу жена не може да се говори остро. Това е така, никога не съм казал нищо лошо за никоя, жена, която ми е направила и най-лошото. Особено, ако е красива и пикантна жена, макар че вече и годините говорят“, коментира Стефан Данаилов. Той поясни, че в групата на „БСП за България“ има журналисти и е тяхно право да реагират по този начин. Стефан Данаилов посочи, че никой не е знаел, че представители на БСП ще се появят с плакати с лика на Бетина Жотева в пленарна зала. „Тук аз не съм участвал. Даже аз се изненадах от това. Отделен въпрос е колко приемам и колко не този начин. Поне да бяха сложили по-хубава снимка“, каза Данаилов. Той попита народните представители как биха реагирали, ако Иво Атанасов, член на СЕМ, предложен от БСП се изцепи в Комисията: „Ти ще мълчиш, че ще ти …“.  „Какво щеше да бъде вашето поведение?  Кажете си честно. Щяхте да ни попилеете: „мръсни комунисти“, „гадове“ и прочее, ето там патриотите са готови“, коментира от трибуната Стефан Данаилов. Според него е едностранно да се разглеждат нещата защо се реагира така срещу Бетина Жотева. По думите му, когато дойде време за избор на състав на СЕМ, трябва да се види какво стои зад човека. „Веждичка, другия път ще режисираме двамата с теб нещо по-интересно“, обърна се Стефан Данаилов към Вежди Рашидов. \r\nДеница КИТАНОВА", "date": "2017-07-06", "title": "Стефан Данаилов, БСП: Очаквах Бетина Жотева като интелигентна жена отдавна да ни е освободила от ангажимент, напускайки СЕМ"}
{"url": "http://www.focus-news.net/news/2017/07/06/2412723/alsat-m-makedoniya-kontingent-na-arm-shte-uchastva-vav-voennoto-uchenie-saber-guardian-2017.html", "text": "Армията на Република Македония, с подкрепата на Командването на сухопътните сили на САЩ в Европа, ще участва със свой контингент в многонационалното учение Saber Guardian 2017, предава скопският телевизионен канал „Алсат-М“.\r\nМакедония ще бъде включена в маневрите с осем представители на инженерния батальон, 40 представители на батальона на военната полиция, 14 членове на батальона със специално предназначение, както и представители на Балканските медицински специални сили, чието седалище се намира в Скопие. \r\nУчението Saber Guardian 2017 се провежда от 23 юни до 26 юли на територията на Румъния, Унгария и България. Македонските войници ще бъдат разположени в Румъния и Унгария.\r\nУчението, която включва над 25 хил. войници от над 20 страни от НАТО и страни-партньори на Алианса, е най-голямото, организирано в Черноморския регион тази година. То е организирано и ръководено от Европейско командване на САЩ. .Тереза Герова", "date": "2017-07-06", "title": "„Алсат-М“ (Македония): Контингент на АРМ ще участва във военното учение Saber Guardian 2017"}
{"url": "http://www.focus-news.net/news/2017/07/06/2412722/balgariya-i-gartsiya-shte-izgradyat-multimodalen-koridor-mezhdu-cherno-more-egeysko-more-i-reka-dunav.html", "text": "България и Гърция се договориха да разширят обхвата на мултимодалния транспортен коридор между двете държави, свързващ пристанищата Варна, Бургас, Кавала и Александруполис. Това стана ясно след проведена среща между министъра на транспорта, информационните технологии и съобщенията Ивайло Московски и гръцкия министър на инфраструктурата и транспорта Христос Спирдзис. Това съобщиха от пресцентъра на Министерство на транспорта, информационните технологии и съобщенията.\r\nГръцката страна прие предложението на България към съвместния проект да бъде включена и връзка с пристанището в Русе. По този начин ще се постигне пълна мултимодалност на коридора между пътен, железопътен, морски и речен транспорт, както и пряк път до държавите по поречието на река Дунав.\r\nПо време на срещата министър Спирдзис предложи включването и на жп връзката с пристанище Солун в рамките на коридора, с цел достигане до по-големи търговски пазари. Двамата министри се обединиха около позицията, че това е проект с висока добавена стойност и очакванията са, че той ще привлече големи инвеститори от Близкия и Среден Изток, Китай, Русия и др. големи пазари.\r\nМинистрите обсъдиха създаването на съвместна проектна компания, чрез която двете държави да кандидатстват за финансиране, да изграждат и оперират заедно целия коридор. Предстои двете държави да поискат съвместна среща с еврокомисаря по транспорт Виолета Булц за уточняване на модела, по който да се създаде компанията. \r\nДруга тема, която беше обсъдена е уеднаквяването на стандартите за пристанищни, железопътни и мултимодални услуги между двете съседни държави, като идеята е всички документи да се обработват на едно гише за целия коридор. По този начин ще се намали административната тежест и значително ще се улесни бизнеса. \r\nМинистър Ивайло Московски посочи, че през миналия програмен период България в голяма степен е модернизирала железопътните и пътни направления в страната към границата с Гърция и връзките с пристанищата Бургас и Варна. Той заяви, че в момента се търсят възможности за изграждане на връзката Варна – Русе.\r\nС оглед постигнатата обща позиция за проекта предстои двете държави в кратки срокове да подпишат Меморандум за разбирателство за изграждането на коридора Русе – Варна – Бургас - Александруполис – Кавала – Солун. Министър Московски отправи покана към гръцкия си колега след изготвяне на окончателните текстове на документа той да бъде подписан в България.\r\nМинистър Спирдзис посочи, че Гърция ще подкрепи изцяло България по време на Председателството на Съвета на ЕС през 2018 г. и се надява да бъдат поставени за обсъждане теми от взаимен интерес за всички държави в района.", "date": "2017-07-06", "title": "България и Гърция ще изградят мултимодален коридор между Черно море, Егейско море и река Дунав"}
{"url": "http://www.focus-news.net/news/2017/07/06/2412724/veliko-tarnovo-uchenitsi-iznesoha-otkriti-urotsi-za-osvobozhdenieto-na-grada-v-detskite-gradini-slantse-i-rayna-knyaginya.html", "text": "Велико Търново ученици изнесоха открити уроци пред малчугани от детските градини „Слънце“ и „Райна Княгиня“ за освобождението на старопрестолния град от османско иго. Това съобщиха от пресцентъра на Община Велико Търново. Младите хора върнаха времето 140 години назад и разказаха на децата за героизма на българските опълченци и руските войски, предвождани от генерал Йосиф Гурко. Чрез използваната мултимедия историята стана още по-увлекателна за малките великотърновци.\r\nВ ролята на лектори бяха ученици от класа на Мария Джамбазова, която ръководи летните занимания по история, провеждани в Центъра за личностно развитие във Велико Търново. Откритите уроци са част от общинската образователна програма „Корени и криле“, създадена по идея на кмета на Старата столица Даниел Панов и имаща за цел да провокира интереса на децата и младите хора към историята, паметните събития и бележитите българи.\r\nВ края на всеки от уроците децата и техните родители бяха поканени да посетят проявите от празничната програма за отбелязване на 140 години от освобождението на Търново. В един глас малчуганите пожелаха да изгледат възстановките на славните исторически събития, случили се преди близо преди век и половина.", "date": "2017-07-06", "title": "Велико Търново: Ученици изнесоха открити уроци за освобождението на града в детските градини „Слънце“ и „Райна Княгиня“"}
{"url": "http://www.focus-news.net/news/2017/07/06/2412717/predsedatelyat-na-ns-dimitar-glavchev-otstrani-dragomir-stoynev-ot-plenarno-zasedanie-bsp-napusna-zalata-v-znak-na-protest.html", "text": "Председателят на НС Димитър Главчев отстрани заместник-председателя на ПГ на \"БСП за България\" Драгомир Стойнев от заседанието в пленарната зала, предаде репортер на Агенция „Фокус“. В знак на протест парламентарната група на \"БСП за България\" напусна залата. Председателят отстрани Стойнев, защото репликираше от място на изказващите се от трибуната. Причина за недоволството на Стойнев бе фактът, че Димитър Главчев отне думата на говорителя на БСП Елена Йончева, която се е възползва от реплика. В нея тя обясни на народните представители, че като са заговорили за цирк, трябва да знаят, че думите \"Здравейте, циркаждии\" си имат автор. \r\nПреди да бъде отстранен Стойнев от заседанието, народните представители разглеждаха доклада на СЕМ за 2016 г.\r\nДеница КИТАНОВА", "date": "2017-07-06", "title": "Председателят на НС Димитър Главчев отстрани Драгомир Стойнев от пленарно заседание, БСП напусна залата в знак на протест"}
{"url": "http://www.focus-news.net/news/2017/07/06/2412721/plovdiv-vse-oshte-vodata-v-selata-padarsko-dragoynovo-i-karadzhalovo-e-zabranena-za-izpolzvane-za-piteyni-tseli-i-za-prigotvyane-na-hrana.html", "text": "Все още водата в селата Пъдарско, Драгойново и Караджалово е забранена за използване за питейни цели и за приготвяне на храна. Това съобщи за Радио „Фокус“ – Пловдив д-р Цвета Иванова, началник на отдел „Радиационен контрол” към Регионалната здравна инспекция в Пловдив. Водата в тези населени места може да се използва само за хигиенни цели. За предприемането на тези задължителни мерки са уведомени своевременно кметовете на съответните села. „Жителите им се снабдяват с вода с помощта на водоноски“, каза още д-р Цвета Иванова. \r\nЗа трите села, в чиято вода е открито наднормено количество уран, се изпълняват предписания за зачестен контрол. Проследява се дали стойностите на уран се понижават или се задържат константни. „От това зависи колко дълго ще продължи забраната за употреба на водата за пиене и готвене, както и какви последващи мерки ще се предприемат, за да се осигури безопасността на жителите на трите села“, уточни д-р Цвета Иванова от Регионалната здравна инспекция.\r\nТони МИХАЙЛОВ", "date": "2017-07-06", "title": "Пловдив: Все още водата в селата Пъдарско, Драгойново и Караджалово е забранена за използване за питейни цели и за приготвяне на храна"}
{"url": "http://www.focus-news.net/news/2017/07/06/2412728/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "В предаването „Асеновград – Богоизбран пред портите на Родопите“ на Радио „Фокус“ – Пловдив тази седмица ще насочим вниманието си към протестните шествия в Асеновград. Те продължават вече втора седмица. Причината – нападение на цигани над млади спортисти край язовир „40-те извора“. В обръщение към жителите кметът на Община Асеновград д-р Емил Караиванов каза, че ясно съзнавах своята отговорност за опазване на обществения мир в града и за недопускане на ескалация на напрежението и провокации. Той заяви, че категорично подкрепя разумните искания на асеновградчани за спокойствие и сигурност в града, както и това, че всички граждани имат равни права, но и задължения и отговорности пред закона. В първите минути на предаването ще чуем именно на д-р Емил Караиванов с няколко думи по повод събитията в Асеновград от последните близо две седмици.\r\nВ рамките на предаването днес ще пътуваме и до Араповския манастир „Света великомъченица Неделя“ край Асеновград. Там по случай храмовия му празник, който се отбелязва на 7 юли, ще се състои тридневен манастирски събор. Тази вечер в храма ще се отслужи празнична вечерня с петохлебие, а утре – празнична света литургия. Повече за програмата на фолклорния събор на манастирските поляни ще ни разкаже отец Добромир Костов, игумен на храма. От него ще научим и интересни детайли от историята и съдбата на Араповския манастир „Света великомъченица Неделя“.\r\nПоследна спирка в предаването ще бъде Центърът за подкрепа за личностно развитие „Васил Левски“ в Асеновград. От институцията организират лятна ваканционна програма за деца, в която са включени занимания по автентичен фолклор и народно пеене, също по свирене на гайда, по български народни танци и информатика. Повече за лятната програма, за останалите дейности за децата, както за мисията на Центърът за подкрепа за личностно развитие „Васил Левски“ в Асеновград ще ни разкаже неговия директор Георги Анастасов.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017-07-06", "title": "Акценти в предаването „Асеновград – Богоизбран пред портите на Родопите“ на Радио „Фокус” – Пловдив"}
{"url": "http://www.focus-news.net/news/2017/07/06/2412727/prof-bozhidar-dimitrov-sled-kato-spetsialnata-prokuratura-otne-pasporta-na-nikola-gruevski-vreme-e-da-tragne-kam-po-reshitelni-merki.html", "text": "Тръгнали са на добре. Зоран Заев и Никола Димитров ги движат добре засега. Как ще продължи по-нататък, не знам. Това каза в интервю за Агенция „Фокус“ директорът на Националния исторически музей проф. Божидар Димитров. „Аз мисля, че може да вземе по-решителни мерки, за да разбие тази наистина зловеща позиция, която стои срещу г-н Заев“, посочи проф. Димитров. Според него ВМРО-ДПМНЕ са откраднали много пари и разполагат с почти всички медии в Македония. „Но и много крадоха, крадоха почти безсрамно, без да се крият. И заведените срещу тях дела от т.нар. Специална прокуратура би могла да ги прати всичките в затвора. От затвора нека да водят опозиционна дейност. Вече Специалната прокуратура отне паспорта на Никола Груевски, време е да тръгне към по-решителни мерки“, каза той. По думите му без да се изчисти тази корумпирана язва от македонското общество, то не може да тръгне напред. „Не само в отношение с България. И вътрешното икономическо развитие. Неслучайно ги тласкат към историята и правят от това голям проблем. И Божидар Димитров в момента и им е най-големият проблем. Голям проблем би трябвало да бъде железопътната линия между Беляковци и Осогово, голям проблем би трябвало да бъде икономическото развитие на Македония и т.н.“, коментира директорът на НИМ. Според него вместо да се обсъждат тези проблеми, на дневен ред се поставят други теми, например чия е славянската азбука. „За да видят чия е, да отидат в църквата „Св. Богородица“ в Каменик. Там има голяма двуметрова икона на светите братя Кирил и Методий на олтарната стена. Там пише: „Св. Кирил, св. Методий, български просветители. Тези написаха буквите български“. Точка по въпроса“ допълни проф. Димитров. \r\nСтефан ПЕТРОВ", "date": "2017-07-06", "title": "Проф. Божидар Димитров: След като Специалната прокуратура отне паспорта на Никола Груевски, време е да тръгне към по-решителни мерки"}
{"url": "http://www.focus-news.net/news/2017/07/06/2412720/montana-predaden-e-na-sad-turskiyat-shofyor-predizvikal-katastrofata-s-avtobus-kray-selo-smolyanovtsi-pri-koyato-zagina-zhena.html", "text": "Окръжна прокуратура – Монтана внесе за разглеждане в съда обвинителен акт срещу турския гражданин Серкан Ч. Обвиняемият Ч. работил като шофьор на товарен автомобил. Той системно пътувал в Европа, като преминавал транзитно през България, поради което познавал пътната мрежа в страната. Това съобщиха от пресцентъра на Апелативна прокуратура-София. На 3 май 2017 г. той пътувал по маршрут от Германия за Турция през България, като управлявал товарен автомобил – седлови влекач марка DAF и прикачено към него ремарке. \r\nОколо 19 ч. обвиняемият наближавал района на с. Смоляновци, обл. Монтана. Пътната обстановка била усложнена, валял дъжд и настилката била мокра и хлъзгава. Въпреки това водачът на ТИР-а шофирал със скорост от 98 км/ч., при положение, че за този тип превозни средства е в сила ограничение от 70 км/ч. при движение извън населено място. \r\nПоловин час по-късно, непосредствено преди с. Смолянци, на пътния участък предстояло изкачване и продължителен десен завой за товарния автомобил. Освен, че управлявал с превишена скорост, обвиняемият Серкан Ч. навлязъл в лентата за насрещно движение, където в същия момент навлизал в завоя и се движел автобус, превозващ пътници по маршрута София – Белоградчик. \r\nКогато забелязал автобуса в насрещната лента, шофьорът на ТИР-а задействал спирачната система и направил рязка маневра - завой надясно, но ремаркето на товарния автомобил се поднесло странично наляво и със задната част останало в лентата за насрещно движение. Последвал силен, неизбежен, почти челен удар на автобуса със задната част на препречилото му пътя ремарке на товарния автомобил. Сблъсъкът бил толкова силен и внезапен, че изхвърлил автобуса от пътното платно, вследствие на което същият смазал крайпътната ограда (предпазните мантинели) и се преобърнал в намиращата се в съседство крайпътна нива. \r\nВ резултат на тежкото пътно-транспортно произшествие загинала пътничка в автобуса, а на множество лица били причинени средни телесни повреди, в това число и на жена в напреднала бременност. \r\nОбвиняемият Серкан Ч., който понастоящем е с мярка за неотклонение „Задържане под стража“ в Софийския затвор, не се признава за виновен по предявеното обвинение, като счита, че няма вина за произшествието. \r\nПредстои насрочване на първо съдебно заседание по делото.", "date": "2017-07-06", "title": "Монтана: Предаден е на съд турският шофьор, предизвикал катастрофата с автобус край село Смоляновци, при която загина жена"}
{"url": "http://www.focus-news.net/news/2017/07/06/2412725/velislava-krasteva-dps-kam-gerb-vasha-e-otgovornostta-che-ezikat-na-omrazata-stana-ofitsialen-v-evropeyska-balgariya.html", "text": "Ваша е отговорността колеги от ГЕРБ, че езикът на омразата стана официален в европейска България. Това каза народният представител от ДПС Велислава Кръстева по време на дебатите по гласуването на отчета за дейността на СЕМ за 2016 година и скандиранията на БСП за оставка на Бетина Жотева, предаде репортер на Агенция „Фокус“. „От поведението и думите на овластените националисти, радикалисти и популисти, нашите избиратели изразяват недоумение как е възможно в демократична и европейска България въздаването на правосъдие от екрана чрез език на омразата, а не от съдебната зала“, посочи тя. „Ако се прилагат препоръките на Съвета на ЕС, дори заседанията на НС трябва да се излъчват без звук, защото езикът на омразата се превърна в официален език“, коментира Велислава Кръстева. „Всеки ден ще алармираме за това, че превръщайки в официален езика на омразата вие насаждате омраза и нетърпимост в цялото общество. Нашите избиратели всеки ден с тревога следят същите тези медии, които така обтекаемо са анализирани в доклада на СЕМ“, заяви тя. „Още в Древен Рим са казвали, че от един съд изтича това, което е налято в него и е така. Не можем да очакваме от регулатора повече от това, което може при положение, че във всички свои документи се застрахова с недостатъчна законова възможност за това например да регулира разпространението на програми ангажирани с политически субекти“, поясни народният представител от ДПС. „По този начин регулаторът заобикаля едно интересно обстоятелство, че две от телевизиите, които са официози на езика на омразата са пряка собственост на представители на управляващата днес коалиция“, каза още Велислава Кръстева.\r\nБиляна ИВАНОВА", "date": "2017-07-06", "title": "Велислава Кръстева, ДПС към ГЕРБ: Ваша е отговорността, че езикът на омразата стана официален в европейска България"}
{"url": "http://www.focus-news.net/news/2017/07/06/2412726/ministar-rumen-porozhanov-poe-angazhiment-da-se-izgotvi-barz-analiz-na-porazheniyata-ot-padnalite-prez-poslednata-sedmitsa-gradushki.html", "text": "И през почивните дни ще се приемат заявления от стопани с поразени площи от градушките. Това съобщиха от пресцентъра на Министерство на земеделието, храните и горите. Министърът на земеделието, храните и горите Румен Порожанов пое ангажимент да се изготви бърз анализ на пораженията от падналите през последната седмица градушки. Той обясни, че екипът на Министерството ще направи всичко възможно, за да започне изплащане на обезщетения за пропаднали площи още до края на тази година.\r\nЗемеделският министър призова стопаните да подават заявления в общинските служби „Земеделие“, след което сформираните комисии по места в страната ще обследват засегнатите от градушки земеделски площи и ще изготвят протоколи. В тях участват експерти от общинските служби „Земеделие“ и представители на местната власт и на браншови организации. Допълнени екипи ще работят и в събота и неделя на територията на областите Велико Търново, Плевен, Ловеч, Търговище, Русе, Разград и София – област. \r\nКъм момента са подадени 251 заявления за засегнати площи за 158 хил. дка.", "date": "2017-07-06", "title": "Министър Румен Порожанов пое ангажимент да се изготви бърз анализ на пораженията от падналите през последната седмица градушки"}
{"url": "http://www.focus-news.net/news/2017/07/06/2412732/kyustendil-zam-kmetat-na-obshtina-dupnitsa-krum-milev-e-povel-sreshta-s-predstaviteli-na-romskata-obshtnost-v-grada.html", "text": "Заместник-кметът на Община Дупница Крум Милев е повел среща с представители на ромската общност в града заради зачестили сигнали за силна музика. Това съобщи за Радио „Фокус” – Кюстендил Христо Апостолов от Общината. По думите му, сигналите, изпращани към Община Дупница от страна на жители в района на циганската „Гиздова махала”, са зачестили и касаят нарушаване на обществения ред и неспирното озвучаване на района по време на семейни тържества и празници. В срещата са участвали представители на Районно управление „Полиция” – Дупница, медиатори, цигански лидери, представители на Общинския съвет по етническите въпроси. \r\n„От страна на представителите на ромската общност бяха предоставени имената на хората, които системно извършват нарушения на разпоредбите за обществения ред, както и имената на малолетни и непълнолетин лица, шофиращи моторни превозни средства. Всички те ще бъдат извикани в полицейското управление за разговори”, каза Христо Апостолов. Взето е решение да започне поредица от беседи между лидерите на ромската общност и медиаторите с населението в махалата. Целта е да се ограничат нарушенията и силната музика пи провеждането на тържества.\r\nВенцеслав ИЛЧЕВ", "date": "2017-07-06", "title": "Кюстендил: Зам.-кметът на Община Дупница Крум Милев е повел среща с представители на ромската общност в града"}
{"url": "http://www.focus-news.net/news/2017/07/06/2412730/ek-evropeyskiyat-sayuz-i-yaponiya-postignaha-printsipna-dogovorenost-po-sporazumenie-za-ikonomichesko-partnyorstvo.html", "text": "Европейският съюз и Япония постигнаха днес принципна договореност по основните елементи на споразумение за икономическо партньорство, се казва в прессъобщение от ЕК. Това ще бъде най-важното двустранно търговско споразумение, сключвано някога от ЕС, и първото такова, включващо конкретен ангажимент по Парижкото споразумение относно изменението на климата. \r\nЗа ЕС и неговите държави членки споразумението за икономическо партньорство ще означава премахване на много голяма част от плащаните от дружества от ЕС мита, възлизащи общо на 1 милиард евро годишно, отваряне на японския пазар за вноса на ключови селскостопански продукти от ЕС и увеличаване на благоприятните възможности в редица сектори. Споразумението задава най-високите стандарти в областта на труда, безопасността, опазването на околната среда и защитата на потребителите, включва пълнообхватни защитни мерки по отношение на обществените услуги и съдържа специална глава относно устойчивото развитие. Освен това то се основава на и затвърждава високите стандарти за защита на личните данни, въведени напоследък както от ЕС, така и от Япония в техните закони за защита на данните. \r\nПредседателят на Европейската комисия Жан-Клод Юнкер, председателят на Европейския съвет Доналд Туск и министър-председателят на Япония Шиндзо Абе обявиха сключването на принципната договореност по време на срещата на високо равнище ЕС—Япония. \r\nПредседателят Юнкер заяви: \"Чрез това споразумение ЕС и Япония потвърждават споделените си ценности и се ангажират да спазват най-високите стандарти в области като труд, безопасност, опазване на околната среда и защита на потребителите. Заедно отправяме силно послание към света, че подкрепяме свободната и справедлива търговия. Доколкото се отнася за нас, протекционизмът не дава защита. Само с общи усилия ще успеем да зададем амбициозни глобални стандарти. Това ще бъде посланието, което ЕС Япония ще отправят заедно на срещата на Г-20 утре.\" \r\nФил Хоган, комисар на ЕС по въпросите на земеделието и развитието на селските райони, заяви: \"Това е от полза и за двете страни, но от особено голяма полза за селските райони на Европа. Споразумението за икономическо партньорство между ЕС и Япония е най-значителното и всеобхватно споразумение, сключвано някога в областта на селското стопанство. Днес задаваме нов референтен показател за търговията в областта на селското стопанство. Митата върху износа на вино ще бъдат премахнати от първия ден на влизането на споразумението в сила. За винопроизводителите това означава икономии в размер на 134 милиона евро годишно. Също и австрийската сланина Tiroler Speck, германската бира Münchener, белгийската шунка Jambon d'Ardenne, Polska Wódka, както и повече от 200 други продукти от ЕС с географски означения ще се ползват в Япония от същата степен на защита, която им е предоставена в Европа.\" \r\nСпоразумението за икономическо партньорство ще увеличи износа от ЕС и ще създаде нови благоприятни възможности за европейските дружества — големи и малки, за техните служители и за потребителите. Стойността на износа от ЕС може да се увеличи с до 20 милиарда евро, а това означава повече възможности и работни места в много сектори на икономиката на ЕС, като например в селското стопанство и хранително-вкусовата промишленост, кожарската, шивашката и обувната промишленост, фармацевтичния сектор, производството на медицински изделия и др.", "date": "2017-07-06", "title": "ЕК: Европейският съюз и Япония постигнаха принципна договореност по споразумение за икономическо партньорство"}
{"url": "http://www.focus-news.net/news/2017/07/06/2412733/montana-dvama-mladezhi-sa-otkarani-v-bolnitsa-sled-sbivane-mezhdu-dve-kompanii-do-rampa-za-skeytbord-v-park-slanchevata-gradina.html", "text": "Досъдебно производство е образувано във връзка със случай на сбиване. Вчера, около 22 часа, служители на Районно управление на МВР – Монтана се отзовали на сигнал, че в близост до рампа за скейтборди в парк „Слънчевата градина“ възникнал спор между две компании, прераснал във физическа саморазправа. Това съобщиха от пресцентъра на МВР. Пристигналите на място полицаи установили самоличността на участниците: М.С. /22 г./, Ц.Ц. /30 г./, Е.Д. /41 г./, Г.Г. /51 г./ и М.К. /47 г./ от една страна и от друга – К.П. /20 г./, Т.Г. /18 г./, Д.Й. /18 г./ и 16-годишен младеж. Пострадали са двама младежи, откарани са в болнично заведение за оказване на медицинска помощ. Непълнолетното момче е с комоцио, а един от 18-годишните младежи с рана на главата. По случая са разпитани свидетели, работата на полицаите продължава в рамките на образуваното досъдебно производство.", "date": "2017-07-06", "title": "Монтана: Двама младежи са откарани в болница след сбиване между две компании до рампа за скейтборд в парк „Слънчевата градина“"}
{"url": "http://www.focus-news.net/news/2017/07/06/2412734/haskovo-mladezhi-na-14-i-17-godini-sa-nanesli-poboy-nad-63-godishna-zhena-v-grada.html", "text": "Двама непълнолетни Хасково /на 14 и 17 години/ са установени като извършители на побой над 63-годишна жена. Това съобщиха от пресцентъра на МВР. В ранните часове на 4 юли те потърсили жената в дома й. Когато им отворила, й нанесли побой и избягали. Според първоначалната информация, причина за ударите била връзката на пострадалата с близък на едно от момчетата, която младите не одобряват. Жената е приета в хасковската болница с фрактури, без опасност за живота. В хода на разследването е установено, че извършител на побоя е по-големият. Той е задържан е до 24 часа по образуваното досъдебно производство.", "date": "2017-07-06", "title": "Хасково: Младежи на 14 и 17 години са нанесли побой над 63-годишна жена в града"}
{"url": "http://www.focus-news.net/news/2017/07/06/2412731/mariana-kukusheva-zhitoto-koeto-ochakvame-za-sezon-2017-g-e-s-izklyuchitelno-visoki-hlebopekarni-kachestva.html", "text": "Житото, което очакваме да се прибере за сезон 2017 г. е с изключително високи хлебопекарни качества. Това каза за Агенция „Фокус“ Мариана Кукушева, председател на управителния съвет на Национален браншови съюз на хлебарите и сладкарите. „Това показва, че конкурентният пазар на зърно в България се е развил до там, че е мотивирал и организирал зърнопроизводителите на България да проведат всички необходими мероприятия на полето. А този факт показва, че зърнопроизводството е един сериозен икономически бранш, който не очаква нещата да се случат от само себе си, който добре избира сортовете пшеница, който съди и който, в резултат на системни, упорити действия, постига тези големи резултати“, посочи Кукушева. Според нея добрата житна реколта на България, като качество, ще гарантира и качеството на българския хляб. „Българска пшеница се търси в целия европейски пазар, включително и в държави, като Испания, която сама за себе си не е в състояние да покрие своите производствени нужди“, каза тя. По думите й борсовата цена на зърното стартира с 6-7% по-високи нива, спрямо миналогодишните. „Това показва, че, ако се запази тази тенденция, себестойността на зърнопроизводителите ще бъде компенсирана през продажната цена на техния продукт“, коментира Кукушева. По думите ѝ в момента в държавата са прибрани около 30% от реколтата на пшеница и ечемик. „Провеждаме Консултативен съвет по зърното, тъй като част от площите на България бяха унищожени. Добрата новина е, че реално унищожени са под 1% от земеделските площи на България“, съобщи тя. Според нея Консултативният съвет е взел решение да се търсят възможности за компенсация и подпомагане на тези земеделски стопани, които нямат направена застраховка на площите и работата си. \"За бизнеса е изключително важно да имаме устойчиво и предвидимо управление. В лицето на министър Порожанов виждаме държавник, който има висок праг на диалогичност и ясна визия за бъдещето\", коментира Кукушева.\r\nСтефан ПЕТРОВ", "date": "2017-07-06", "title": "Мариана Кукушева: Житото, което очакваме за сезон 2017 г. е с изключително високи хлебопекарни качества"}
{"url": "http://www.focus-news.net/news/2017/07/06/2412729/faz-otsenkata-na-sadebni-psihiatri-pokazva-che-ima-veroyatnost-balgarinat-napadnal-germanska-v-berlinskoto-metro-da-e-bil-nevmenyaem.html", "text": "Светослав Стойков – българинът, ритнал в гръб млада германка по стълбите на метрото във федералната провинция Берлин, може да е бил невменяем при извършването на нападението. Това допускат съдебни психиатри, направили оценка на състоянието на българина от ромски произход, съобщава националният ежедневник Die Frankfurter Allgemeine Zeitung.\r\nСпоред експертите  употребата на алкохол и наркотици, в комбинация с вероятно увреждане на мозъка, получено в резултат на автомобилна катастрофа преди няколко години, може да доведат до поставяне на диагноза на Светослав Стойков. Съдебните експерти предполагат, че той може да изпадне в състояние, в което да не може да контролира действията си. \r\nОкръжният съд планира да чуят аргументите на обвинението и защитата в четвъртък. Тереза Герова", "date": "2017-07-06", "title": "FAZ: Оценката на съдебни психиатри показва, че има вероятност българинът, нападнал германска в берлинското метро, да е бил невменяем"}
{"url": "http://www.focus-news.net/news/2017/07/06/2412736/bild-prisadata-sreshtu-svetoslav-stoykov-mozhe-da-bade-proiznesena-v-ramkite-na-dneshniya-den.html", "text": "Присъдата срещу Светослав Стойков - българинът, блъснал в гръб млада германка по стълбите на берлинското метро, може да бъде произнесена още в рамките на днешния ден – четвъртък, 6 юли, съобщава изданието Bild.\r\nПо-рано днес бе представена психиатрическата експертиза на Стойков. Съдебните психиатри допуснаха, че българинът от ромски произход може да е изпаднал в състояние, в което не е могъл да контролира действията си.\r\nСамият Стойков преди броени дни пледира „невменяем“ – ход, с който ще опита да смекчи наказанието, което биха му наложили магистратите.Тереза Герова", "date": "2017-07-06", "title": "Bild: Присъдата срещу Светослав Стойков може да бъде произнесена в рамките на днешния ден"}
{"url": "http://www.focus-news.net/news/2017/07/06/2412737/veliko-tarnovo-nay-dobrite-balgarski-piloti-shte-vzemat-uchastie-v-planinskoto-sastezanie-rahovets-lyaskovets-2017.html", "text": "Най-добрите български пилоти ще вземат участие в Планинското състезание „Раховец Лясковец 2017”. Това съобщи Димитър Стефанов, президент на „Етър Рейсинг“ и един от организаторите на събитието, предаде репортер на Радио „Фокус“ – Велико Търново. Състезанието е четвърти кръг от републиканския шампионат по планинско изкачване. То ще се проведе на 8 и 9 юли, събота и неделя. До момента са подадени 37 заявки за участие. Сред състезателите, които ще се включат в надпреварата, са Илия Царски и  Христо Манолов от Шумен, победител в първото издание на състезанието.\r\nНа 8 юли, събота, от 9.00 до 12.00 часа пред сградата на Община Горна Оряховица ще се извърши административен и технически преглед на автомобилите. Официалното откриване на състезанието е в 12.00 часа, като след това автомобилите ще бъдат изведени до състезателното трасе, за да се проведат тренировките. Димитър Стефанов посочи, че стартът на надпреварата се намира под стадиона в Лясковец. Състезателите ще стартират в 14.00 часа в посока Петропавловския манастир. Финалът на трасето се намира на правия участък  към разклона за Арбанаси.   \r\nНа 9 юли, неделя, е същинската част на надпреварата. От 10.30 часа ще има символично откриване, като се очаква състезанието да започне в 11.00 часа. То ще се проведе в три манша. Участниците ще се състезават в осем класа. Най-високият е HC1 – над 3500 кубика и от 650 до 800 конски сили. В клас HC2 влизат автомобилите от 2000 до 3500 куб. см и от 400 – 480 конски сили. В клас HC3, където влизат автомобилите от 2000 кубика,  ще се състезават великотърновците Емил Денев и Тодор Тодоров. Най-малкият клас е до 1400 куб. см. Димитър Стефанов посочи, че и в осемте класа има между 4 и 7 участника. Награждаването на победителите ще се състои в района на стартовата линия. Наградният фонд е предметен. Тези, които ще стъпят на стълбичката, ще получат автомобилни масла и по бутилка вино, осигурени от спонсорите. Трима спортни и двама технически комисари ще следят за нередности по автомобилите и при преминаване на трасето. Състезанието ще се охранява от частна фирма.\r\nНадежда КРЪСТЕВА", "date": "2017-07-06", "title": "Велико Търново: Най-добрите български пилоти ще вземат участие в Планинското състезание „Раховец Лясковец 2017”"}
{"url": "http://www.focus-news.net/news/2017/07/06/2412735/sluzhiteli-ot-patna-politsiya-ot-gd-natsionalna-politsiya-izvarshvat-proverki-za-neplateni-globi-i-vrachvane-na-elektronni-fishove.html", "text": "Между 10.00 и 12.00 часа днес служители на „Пътна полиция“ от Главна дирекция „Национална полиция“ и ОДМВР – София проведоха специализирана полицейска операция на пътя за ГКПП-Калотина (Главния път I-8, на км 26). Това съобщиха от пресцентъра на МВР. Целта на операцията - проверки за неплатени и влезли в сила глоби, както и отпечатване на невръчени електронни фишове. \r\nПо време на операцията са спрени 31 моторни превозни средства и са проверени 44 души – шофьори и пътници. Връчени са 10 електронни фиша на обща стойност 1300 лева. На един гражданин са връчени общо 6 фиша. \r\nЗа получените днес фишове срокът за обжалване, деклариране или доброволно заплащане със 70% отстъпка, е 14-дневен. \r\nВ рамките на операцията са установени и 6 нарушения, като за две от тях са издадени фишове за неплатени винетни стикери за по 300 лева, 3 фиша са за движение без включени светлини и един - за шофиране на МПС, което не е минало задължителния годишен технически преглед.", "date": "2017-07-06", "title": "Служители от „Пътна полиция“ от ГД „Национална полиция“ извършват проверки за неплатени глоби и връчване на електронни фишове"}
{"url": "http://www.focus-news.net/news/2017/07/06/2412738/gorskite-ekosistemi-i-ekosistemnite-uslugi-izvan-natura-2000-sa-veche-kartirani.html", "text": "Приключи изпълнението на проект „Гори и гористи местности - картиране и оценка на екосистемните услуги извън НАТУРА 2000-FOR OUR FUTURE с бенефициент Изпълнителната агенция по горите. Това съобщиха от пресцентъра на МОСВ. Проектът се финансира в рамките на Програма BG03 Биологично разнообразие и екосистеми чрез Финансовия механизъм на ЕИП 2009-2014 с Програмен оператор МОСВ. Основната цел на проекта бе определянето на типовете горски хабитати и създаването на база данни за горите, свързана с оценката и картирането на състоянието на горските екосистеми и на екосистемните услуги предоставяни от тях извън Натура 2000.  \r\nПо проекта бяха разработените модели за оценка на наличните данни за горските екосистеми в Горскостопанските планове и Лесоустройствените проекти. Успоредно с това, беше извършена верификация на терен и валидация на базата данни от горските планове и лесоустройствените проекти. \r\nВ резултат от извършените дейности са определени и детайлизирани типовете горски хабитати, направена е оценка и картиране на състоянието на горските екосистеми и на екосистемните услуги. Събраните данни са визуализирани в ГИС формат и са достъпни на страницата на Изпълнителната агенция по горите.\r\nКато добра практика може да бъде изтъкнати включените методи за дистанционно отчитане на показателите за тревното покритие и мъртвата дървесина в използваната методика за оценка на горските екосистеми\r\nДо скоро гората се приемаше основно като източник на определени материални услуги, но липсваше оценка на регулиращите и културни екосистемни услуги, които тя предоставя. Приходите, които постъпват в горския сектор са основно от добив и продажба на дървесина, а е необходимо разработването на механизъм за възмездяване и на другите услуги, защото за поддържането на горските екосистеми в добро състояние са необходими повече инвестиции.\r\nКъм екипа изпълнил проекта се включи и норвежка горска група, което подпомогна укрепването на съществуващите връзки между колегите от горското стопанство в двете страни.", "date": "2017-07-06", "title": "Горските екосистеми и екосистемните услуги извън Натура 2000 са вече картирани"}
{"url": "http://www.focus-news.net/news/2017/07/06/2412739/gabrovo-32-godishen-mazh-ot-dryanovo-e-zadarzhan-sled-sbivane-sled-spor-za-predimstvo-mezhdu-dvama-shofyori-na-ul-shipka-v-grada.html", "text": "Мъж Дряново е задържан след конфликт на пътя. Вчера по обед, полицаи от Районно управление на МВР - Дряново реагирали на сигнал за скандал, прераснал в сбиване на ул. „Шипка“ в града. Това съобщиха от пресцентъра на МВР. По първоначална информация, спор за предимство възникнал между двама водачи на автомобили - 32-годишен мъж от Дряново и 70-годишен мъж от София, управляващ лек автомобил с прикачено туристическо ремарке. Свадата прераснала в сбиване, при което възрастният мъж паднал и получил фрактура на крака. Настанен е за лечение в болницата. На местопроизшествието е извършен оглед. 32-годишният мъж е задържан за срок до 24 часа. По случая е образувано досъдебно производство.", "date": "2017-07-06", "title": "Габрово: 32-годишен мъж от Дряново е задържан след сбиване след спор за предимство между двама шофьори на  ул. „Шипка“ в града"}
{"url": "http://www.focus-news.net/news/2017/07/06/2412741/stara-zagora-kragla-masa-na-tema-promenite-na-referentniya-dokument-za-nay-dobri-nalichni-tehniki-za-golemi-gorivni-instalatsii-lsp-bref-shte-se-provede-v-grada-na-7-yuli.html", "text": "Кръгла маса на тема „Промените на референтния документ за най-добри налични техники за големи горивни инсталации (lsp bref)“ ще се проведе в града на 7 юли. Това съобщиха от пресцентъра на Община Стара Загора. Събитието ще се проведе в залата на Общински съвет и ще започне в 13.30 часа. Очаква се в кръглата маса да вземат участие: министър-председателят Бойко Борисов, Теменужка Петкова - министър на енергетиката, Сергей Станишев - евродепутат и президент на Партията на европейските социалисти, Нено Димов - министър на околната среда и водите, Живко Тодоров - кмет на Община Стара Загора, Пламен Димитров -  президент на КНСБ, Димитър Манолов - президент на КТ „Подкрепа“, Валентин Вълчев - председател на Федерацията на независимите синдикати на миньорите към КНСБ, Владимир Топалов - председател на Синдикална миньорска федерация „Подкрепа“, Георги Петров - председател на Национална федерация на енергетиците към КНСБ и Димитър Чалъков - председател на Федерация „Енергетика“ при КТ „Подкрепа“.", "date": "2017-07-06", "title": "Стара Загора: Кръгла маса на тема „Промените на референтния документ за най-добри налични техники за големи горивни инсталации (lsp bref)“ ще се проведе в града на 7 юли"}
{"url": "http://www.focus-news.net/news/2017/07/06/2412718/rayonna-prokuratura-ihtiman-obrazuva-dosadebni-proizvodstva-za-katastrofite-v-rayona-na-46-km-na-avtomagistrala-trakiya.html", "text": "Вчера, 5 юли, Районна прокуратура - Ихтиман образувани две досъдебни производства за нарушаване на правилата за движение по пътищата при управление на моторни превозни средства, в резултат на което била причинена телесна повреда на повече от едно лице. Това съобщиха от пресцентъра на Апелативна прокуратура - София. На 5 юли 2017 г., на автомагистрала „Тракия\", в района на 46 км, пътен възел „Мухово“, в платното за движение в посока гр. Пловдив - гр. София, при управление на моторно превозно средство извършителят на престъплението нарушил правилата за движение по пътищата, като по непредпазливост причинил телесна повреда на повече от едно лице. \r\nПострадалата по другото досъдебно производство е гражданка на Република Сърбия. Същата сутрин, в района на км 45,630 от АМ „Тракия\", землище на с. Мирово, в платното за движение посока гр. Пловдив, на нея била причинена средна телесна повреда, изразяваща се в черепно-мозъчна травма. \r\nРазследването продължава под ръководството на Районна прокуратура – Ихтиман.", "date": "2017-07-06", "title": "Районна прокуратура – Ихтиман образува досъдебни производства за катастрофите в района на 46 км на автомагистрала „Тракия\""}
{"url": "http://www.focus-news.net/news/2017/07/06/2412746/varna-rayonniyat-sad-osadi-turski-grazhdanin-upravitel-na-targovsko-druzhestvo-za-izpolzvane-na-stoki-ot-zashtiteni-marki.html", "text": "Районен съд – Варна осъди турски гражданин, управител на регистрирано във Варна търговско дружество, за използване без правно основание в търговската си дейност на стоки от защитени марки. Това съобщиха от пресцентъра на Районен съд – Варна. В задочно производство 69-год. турски гражданин беше признат за виновен по повдигнатото му обвинение в извършване на престъпление против интелектуалната собственост.  Варненският районен съд му наложи наказание от 1 година лишаване от свобода, чието изтърпяване се отлага с изпитателен срок от 3 години, както и глоба в размер на 3000 лева. Подсъдимият бил вписан като съдружник с най-голям дял и управител на регистрирано преди повече от 10 години дружество във Варна, занимаващо се със широк спектър вътрешна и външна търговска дейност и спедиция. При проверка на 25 май 2011 г. в ползвано от търговското дружество складово помещение в една от крайградските местности на Варна са намерени много стоки – дамски чанти и портфейли, носещи знаци на запазените марки „Бърбъри“, “Шанел”, “Прада”, “Луи Вюитон” и „Гучи“, както и голямо количество метални капси, емблеми и монограми от буквите на тези защитени марки. Не са били представени никакви документи и разрешения от притежателите на изключителните права за регистрираните марки, даващи основание за използване в търговската дейност. Намерените стоки в ползвания от дружеството на подсъдимия склад са иззети, като общата им стойност е оценена за около 750 000 лева. Според назначената експертиза знаците, поставени върху тях, са сходни със защитените регистрирани търговски марки, което може да предизвика объркване на потребителския пазар относно техния действителен произход и да доведе до несправедливо облагодетелстване от известността на оригиналите.\r\nПодсъдимият не е бил открит в хода на разследването на известния се адрес, като по линия на международното сътрудничество и правна помощ лично са му били връчени призовки за явяване в качеството на обвиняем, но въпреки това – не се е явил и не е посочил уважителни причини за неявяване. По тази причина делото срещу 69-год. Е.М.  се гледа в Районния съд в негово отсъствие, в условия на задочно производство. Съдът постанови веществените доказателства, предмет на престъплението, да се отнемат в полза на държавата и след влизане на присъдата в сила следва – да бъдат предадени за унищожение. Съдебният акт подлежи на обжалване в 15-дневен срок.", "date": "2017-07-06", "title": "Варна: Районният съд осъди турски гражданин, управител на търговско дружество, за използване на стоки от защитени марки"}
{"url": "http://www.focus-news.net/news/2017/07/06/2412743/gabrovo-59-godishna-zhena-ot-grada-e-stanala-zhertva-na-telefonna-izmama-s-13-000-leva.html", "text": "На 5 юли жертва на измама станала 59-годишна жена от Габрово. Това съобщиха от пресцентъра на МВР. На предварително уговорено по телефона място жената оставила плик с пари в различни валути на обща стойност 13 000 лева, златни и сребърни накити.", "date": "2017-07-06", "title": "Габрово: 59-годишна жена от града е станала жертва на телефонна измама с 13 000 лева"}
{"url": "http://www.focus-news.net/news/2017/07/06/2412747/smolyan-uchenitsi-ot-grada-shte-predstavyat-balgariya-na-mezhdunarodno-predpriemachesko-sastezanie.html", "text": "Ученици от Смолян ще представят България на международно предприемаческо състезание, съобщиха от пресцентъра на ПП ГЕРБ – Смолян. Учебната компания NOETIC на десетокласниците от ПГПЧЕ „Иван Вазов“ в Смолян ще представи страната ни от 11 до 13 юли на международното състезание „Учебна компания на годината“ на JA Европа в Брюксел. Учебната компания NOETIC беше създадена в рамките на пилотния проект на нестопанската образователна организация JA България и българския евродепутат Владимир Уручев „Предприемачи на бъдещето“.  Учениците от NOETIC спечелиха голямата награда в националното състезание за „Най-добра учебна компания“, за разработеното от тях мобилно приложение за сканиране на етикетите на хранителни продукти и идентифициране на вредните съставки. Апликацията E-Food Scanner е достъпна в Google App Store. Екипът, който за първа година участват в програмата,  получи приза на официалната церемония в рамките на Деветия младежки бизнес форум „Изгряващи звезди“, който се проведе в Камчия на 1-3 юни. Училището и екипът се включиха през есента на 2016 г. при старта на проекта на JA и евродепутата Владимир Уручев „Предприемачи на бъдещето“. С подкрепата на инж. Уручев екипът от Смолян ще се бори за голямата награда „Учебна компания на Европа“заедно с още 30 ученически стартъпа от Европа. NOETIC спечели и специалната награда „Предприемачи на бъдещето“ на Владимир Уручев, който подкрепи JA през 2016/2017 г. във въвеждането на програмата „Учебна компания“ в пет общини в страната – Смолян, Перник, Монтана, Враца и Видин. Освен NOETIC ,  Брюксел ще посетят и още няколко учебни компании на JA България, участници в проекта „Предприемачи на бъдещето“ „Родопи-еко“ от ПГ по икономика „Карл Маркс“, Смолян, които се занимават с производство на еко продукти; “Dreams of Teens”от СУ „П. Р. Славейков“, Видин, които изработват сувенири, популяризиращи традициите, фолклора и историческите забележителности на Видинския регион; Учебна компания “Bioclass” от ПГОТ „Свети Иван Рилски“, Перник, занимаващи се с производство и продажба на закуски без подобрители и консерванти; Учебна компания “Mission” от СУ „Козма Тричков“, Враца, които са създали маркетингова агенция, популяризираща проекти с мисия защитата на белоглавия лешояд от региона; Учебна компания „Mеджик Арт“ от ПГ по строителство, архитектура и геодезия, Монтана, стартирали производство и търговия на ръчно изработени сувенири. Всички те ще посетят търговското изложение и щандовете на най-добрите учебни компании, участващи в състезанието на Джуниър Ачийвмънт Европа за „Учебна компания на годината“, което ще се проведе в Tent Rogierplein в Брюксел на 12-ти юли.  Учебната компания NOETIC благодари на кмета на община Смолян и областен координатор на ГЕРБ Николай Мелемов, председателя на комисията по образование  и общински съветник от ГЕРБ Мария Семерджиева, Информационен център „Европа Директно“ – Смолян и ръководството на ПГПЧЕ „Иван Вазов“, които оказаха финансова подкрепа за участието на компанията на престижното международно състезание в Брюксел.", "date": "2017-07-06", "title": "Смолян: Ученици от града ще представят България на международно предприемаческо състезание"}
{"url": "http://www.focus-news.net/news/2017/07/06/2412742/sofiya-dvizhenieto-po-pat-i-1-sofiya-botevgrad-pri-yazovir-bebresh-se-osashtestvyava-v-edna-lenta-dvuposochno-poradi-avariral-tezhkotovaren-avtomobil.html", "text": "Движението по път I-1 София-Ботевград в района на язовир \"Бебреш\" се осъществява в една лента двупосочно, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Необходимо е шофьорите да се движат с повишено внимание и съобразена скорост, спазвайки указанията на служителите на \"Пътна полиция\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-06", "title": "София: Движението по път I-1 София-Ботевград при язовир \"Бебреш\" се осъществява в една лента двупосочно, поради аварирал тежкотоварен автомобил"}
{"url": "http://www.focus-news.net/news/2017/07/06/2412752/ministrite-na-vatreshnite-raboti-na-darzhavite-chlenki-na-es-provezhdat-neformalna-sreshta-v-talin.html", "text": "Министрите на вътрешните работи на държавите членки на ЕС провеждат неформална среща в Талин. Това съобщиха от пресцентъра на МВР. Това е първата голяма проява на естонското председателство, което стартира от 1 юли. От същата дата България участва в събитията като част от триото председателство. Сутрешната сесия на срещата беше посветена на темата миграция, с основен фокус върху кризисната ситуация в централното Средиземноморие и най вече Италия. Разгледан беше план за действие, изготвен от ЕС с конкретни мерки за ограничаване на миграционните потоци, разбиване на каналите на трафикантите, засилване на помощта за страните в Африка, за да укрепят капацитета си за ограничаване на миграцията и контрола на границите. Министрите бяха единодушни, че са необходими общи действия за справяне със ситуацията и оказване на подкрепа на Италия. \r\nМинистър Валентин Радев проведе кратки срещи със свои колеги - министрите на миграцията и на обществения ред на Гърция, както и с директорите на европейски агенции в областта на външните работи и убежището.", "date": "2017-07-06", "title": "Министрите на вътрешните работи на държавите членки на ЕС провеждат неформална среща в Талин"}
{"url": "http://www.focus-news.net/news/2017/07/06/2412750/blagoevgrad-zapochna-lyatnata-prevantivna-programa-na-obshtinskata-komisiya-za-borba-s-protivoobshtestvenite-proyavi-na-maloletni-i-nepalnoletni-v-gotse-delchev.html", "text": "Започна лятната превантивна програма на Общинската комисия за борба с противообществените прояви на малолетни и непълнолетни в Гоце Делчев. Това каза за Радио „Фокус“ - Пирин Анета Вълева, секретар на Общинската комисия за борба с противообществените прояви на малолетни и непълнолетни в Гоце Делчев. Тя отбеляза, че чрез тази програма се създава едно творческо пространство през лятната ваканция за децата, в което да се чувстват заинтересовани и активни, да творят и да се занимават с интересни неща. По думите ѝ тази година в програмата има 10 клуба с различни дейности, които са за деца: клуб „Добро сърце“, клуб „Приятели на природата“, клуб „Сръчни ръчички“, клуб „Риболов“, клуб „Баскетбол“, клуб „Победи себе си“, клуб „Забавно лятно четене“, клуб „Киномания“, клуб „Рисуване“ и клуб „Мозайко“. „От няколко години мотото на програмата е „Аз избирам доброто!“ и то говори за нашата основна цел – децата да са насочени към просоциални форми на поведение, към добри взаимоотношения помежду си и спрямо възрастните“, каза още Анета Вълева.\r\nНатали СТЕФАНОВА", "date": "2017-07-06", "title": "Благоевград: Започна лятната превантивна програма на Общинската комисия за борба с противообществените прояви на малолетни и непълнолетни в Гоце Делчев"}
{"url": "http://www.focus-news.net/news/2017/07/06/2412751/yordan-yordanov-kmet-na-dobrich-obshtinata-ima-ambitsiyata-da-prodalzhi-polzotvorniya-dialog-sas-sotsialno-otgovorniya-biznes-za-izgrazhdaneto-na-novi-detski-ploshtadki-v-grada.html", "text": "Община град Добрич има амбицията да продължи ползотворния диалог със социално – отговорния бизнес за изграждането на нови детски площадки в града. Това заяви кметът на Добрич Йордан Йорданов. Кметът на града и представители на американска компания, която е осигурила средства, посетиха единствената детска площадка в квартал „Рилци“, предаде кореспондентът на Радио „Фокус” – Варна. Тя разполага с две нови комбинирани детски съоръжения, едното за деца на възраст от 0 до 3 години, другото - за деца от 3 до 12 години. Монтирани са две пейки за удобство на възрастните, които придружават децата, докато те се забавляват. Общата стойност на инвестицията е 12 000 лв. с ДДС, като в това число влизат не само съоръженията, но и подготовката на терена, ударопоглъщащата настилка, осветлението и видеонаблюдението на площадката. \r\nПо-рано днес представители на компанията се включиха в пребоядисването на оградата на читалище в квартала. Кметът на Добрич посочи, че партньорството със социално-отговорния бизнес продължава не само с тази чуждестранна компания  у нас. Тепърва предстои да бъдат реализирани още много подобни съвместни проекти, за да бъде Добрич едно приятно и привлекателно място за живеене. „Нашата инициатива - съвместно, кмет и бизнес инвеститори, които са на местно ниво, е отличена с награда и имаме специална покана от ЕС да отидем там и да представим самата иновация, така да го наречем, с която Добрич ще се отличи и на международно ниво“, заяви Йордан Йорданов. \r\nТой допълни, че грижа на Община град Добрич е да осигури добри условия за инвеститорите в региона. Кметът даде пример с американската компания, дарител на средствата за детската площадка. Преди година и половина, след като инвеститорът е заявил своите намерения да развива бизнес в Добрич и след проведените работни срещи, строителните разрешителни са издадени за около две седмици, което е улеснило неговата дейност. Йордан Йорданов подчерта, че бързината на тези административни процедури е част от програмата на сегашния кметски екип и така на практика се реализира взаимност и ползотворност във взаимоотношенията между общинска администрация и местен бизнес, който отвръща на жеста с дарителска дейност в полза на хората, живеещи в града. \r\nЖулиета НИКОЛОВА", "date": "2017-07-06", "title": "Йордан Йорданов, кмет на Добрич: Общината има амбицията да продължи ползотворния диалог със социално-отговорния бизнес за изграждането на нови детски площадки в града"}
{"url": "http://www.focus-news.net/news/2017/07/06/2412749/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин гост ще бъде Наташа Илиева, директор на Дирекция „Бюро по труда“ – Дупница. С нея ще разговаряме за дейността на институцията, за свободните работни места в община Дупница, за възможностите за сезонна работа през лятото. Акцент ще бъде поставен и на състоянието на пазара на труда и как „Бюро по труда“ – Дупница работи с Община Дупница. През седмицата стартира приемът на документи за лицата, които желаят да бъдат включени в проекта за ползване на социалната услуга „Дневен център за възрастни хора с увреждания – шанс за активно включване” в Дупница. Община Дупница успя да спечели този социален проект, който осигурява напълно безплатно целодневно обгрижване на потребителите, а самият център се намира в сградата на ул. \"Солун\" 4 (бившата поликлиника). Подробности за новата услуга ще научим от Нина Александрова, специалист в отдел „Социални дейности“ към Община Дупница.\r\nА в края на днешното издание ще Ви заведем в библиотеката, като главният библиотекар Валентина Алексиева ще ни разкаже за заниманията на децата през лятото.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017-07-06", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/07/06/2412753/aktsenti-v-predavaneto-magiyata-na-strandzha-po-radio-fokus-burgas.html", "text": "В предаването „Магията на Странджа” ще се потопим в магията на странджанската музика и песен. За силата на българския фолклор и за това как се предават традициите, кои са младите таланти на Средец и защо литовски фолклорен ансамбъл включи в репертоара си странджански народни песни, ще говорим в предаването днес. Гости на водещата Евелин Цанева ще бъдат певицата Златка Ставрева, която ръководи Детска фолклорна формация „Алени божурчета“ в Средец и младата солистка на ансамбъла Цветелина Стоянова, носителка на редица отличия от фестивали и конкурси. \r\nБъдете с „Магията на Странджа“ на вълните на Радио „Фокус“ 106,5 FM за Бургас и 99,4 FM за Созопол, от 16.00 до 17.00 часа.", "date": "2017-07-06", "title": "Акценти в предаването „Магията на Странджа” по Радио „Фокус“-Бургас"}
{"url": "http://www.focus-news.net/news/2017/07/06/2412757/veliko-tarnovo-podnovyavat-patnata-markirovka-po-bulevard-balgariya.html", "text": "Във Велико Търново започна подновяването на надлъжната и напречната пътна маркировка по натоварения булевард „България“. Това съобщиха от пресцентъра на Община Велико Търново. Дейността е възложена на общинското дружество „Организация на движението, паркинги и гаражи“. Служителите използват новата машина за автоматизирано полагане на боя по асфалтовата настилка. \r\nОсвен осевите линии, ще бъдат разчертани островите по пътното платно, както и пешеходните пътеки. \r\nСлед приключване на работата дейността ще продължи по бул. „Никола Габровски“, както и по други трафик- и второстепенни улици, където е установена необходимост от полагане на нова надлъжна и напречна маркировка.", "date": "2017-07-06", "title": "Велико Търново: Подновяват пътната маркировка по булевард „България“"}
{"url": "http://www.focus-news.net/news/2017/07/06/2412755/daily-sabah-turtsiya-e-deportirala-nad-pet-hilyadi-predpolagaemi-teroristi-ot-islyamska-darzhava-razkri-redzhep-tayip-erdogan.html", "text": "Турските власти са депортирали над пет хиляди предполагаеми членове на близкоизточната радикална групировка „Ислямска държава“, включително и такива от Югоизточна Азия. Това заяви държавният глава Реджеп Тайип Ердоган в рамките на пресконференция, последвала среща с индонезийския му колега  Джоко Видодо, пише вестник Daily Sabah. Президентът подчерта, че Турция също е забранила влизането на над 53 хил. предполагаеми в страната.\r\n„Светът вече не е място, на което да се работи на местно ниво\", подчерта Ердоган, като добави, че е необходимо да се направи оценка на глобалните проблеми като цяло и да се обединят усилията срещу тероризма.\r\nЕрдоган отбеляза, че Турция има за цел да засили сътрудничеството си с Индонезия по отношение на борбата срещу „Ислямска държава“ и гюлистската терористична организация (ФЕТО).  Тереза Герова", "date": "2017-07-06", "title": "Daily Sabah: Турция е депортирала над пет хиляди предполагаеми терористи от „Ислямска държава“, разкри Реджеп Тайип Ердоган"}
{"url": "http://www.focus-news.net/news/2017/07/06/2412756/plovdiv-komisiya-ot-eksperti-inspektira-problemnite-mesta-v-stariya-grad.html", "text": "Комисия от експерти от различни институции инспектира Стария град в Пловдив. Това съобщи за Радио „Фокус” - Пловдив кметът на район „Централен“ Георги Стаменов. „Целта е да се огледат всички проблеми на територията на Трихълмието, да се направи доклад с мерки и предписания“, заяви кметът на района. Той обясни, че резултатите от проверката ще бъдат описани в подробен доклад, в който ще бъдат набелязани краткосрочни, средносрочни и дългосрочни мерки.\r\n„Въпросите, свързани с компрометирани стълбове, осветление, сухи клони по дърветата, ще бъдат решени в най-кратки срокове. Там, където се касае за инфраструктура и по-сериозни капиталови разходи – в средносрочен и дългосрочен период. Идеята е Старият град да бъде още по-привлекателен за туристи, да бъдем полезни на бизнеса и живущите“, добави районният кмет Георги Стаменов.\r\nВ комисията са били още директорът на ОП „Чистота“ Иван Стоянов, архитекти, експерти по Закона за културно наследство, инженери, представители на Община Пловдив, район „Централен“, ОИ „Старинен Пловдив“, ОП „Градини и паркове“, ОП „ОКТ“, Археологическия музей, на НПО-та, граждански сдружения, представители на бизнеса, еколози.\r\nЦветана ТОНЧЕВА", "date": "2017-07-06", "title": "Пловдив: Комисия от експерти инспектира проблемните места в Стария град"}
{"url": "http://www.focus-news.net/news/2017/07/06/2412754/kyustendil-mladezhi-s-uvrezhdaniya-ot-grada-sa-uchastvali-v-proekt-za-sotsialno-vklyuchvane-v-italiya.html", "text": "Младежи с увреждания от Кюстендил са участвали в проект за социално включване в Италия. Това съобщи пред журналисти Александра Попова, изпълнител на социална услуга към Центъра за социална рехабилитация и интеграция в Кюстендил и семейния център в града, предаде репортер на Радио „Фокус” – Кюстендил. Италианският проект е с името „Да напуснеш гнездото” и основната му цел е насърчаване обмена и социалното включване на младите хора с увреждания, както и даване на възможност да бъдат по-самостоятелни и сигурни в себе си и уменията си. Кюстендилските младежи са участвали в редица групови занимания по теми като „Управление на дома“, „Мобилност на територията“, „Храни и готвене“, „Да отлетиш от гнездото“. Те са приготвяли характерни за региона ястия, представили са и български народни танци.\r\nВенцеслав ИЛЧЕВ", "date": "2017-07-06", "title": "Кюстендил: Младежи с увреждания от града са участвали в проект за социално включване в Италия"}
{"url": "http://www.focus-news.net/news/2017/07/06/2412760/pazardzhik-s-praznik-na-talantite-prodalzhava-vakantsionnata-sedmitsa-za-detsa-v-selo-bata.html", "text": "С Празник на талантите продължава Ваканционната седмица за деца, организирана от кметството и читалището в село Бъта. Това каза за Радио „Фокус” – Пазарджик секретарят на читалището в панагюрското село Жечка Сиводошева. „Станалата традиционна седмица бе открита във вторник със спортни игри и състезания по футбол, народна топка, дърпане на въже и други. На 5 юли се проведе проявата „На кино с „Глобални библиотеки”, при която от читалището показаха на най-малките жители на селото детски филми. „Днес предстои Празник на талантите. Имаме към читалището деца, които пеят, които рецитират и танцуват. Те ще излязат пред читалището от 18.30 часа и в рамките на един час ще изнесат подготвена от тях програма”, добави Сиводошева. „Ваканционната седмица продължава утре с най-дългоочакваната от децата инициатива – Парад на домашните любимци. Записаха се 22 деца с различни любимци, като преобладават кучетата и котките, но има и гризачи, различни птици и други. За всички тях са осигурени награди. В събота ще бъде закрита със състезание по спортен риболов на река Луда Яна, като също ще има награди за най-богат улов, най-малка и най-голяма уловена риба, както и грамоти за всички участници”, каза още секретарят на читалището.\r\nТеодора ДИМИТРОВА", "date": "2017-07-06", "title": "Пазарджик: С Празник на талантите продължава Ваканционната седмица за деца в село Бъта"}
{"url": "http://www.focus-news.net/news/2017/07/06/2412761/organizirana-prestapna-grupa-e-zadarzhana-s-50-kartechni-pistoleta-uzi.html", "text": "Специализираната прокуратура внесе в специализирания наказателен съд обвинителен акт срещу шестима участници в организирана престъпна група за незаконна търговия с огнестрелни оръжия (и свързаните с нея придобиване, преработка и държане), в т. ч. на 50 картечни пистолета „Узи“. Това съобщиха от пресцентъра на Апелативна специализирана прокуратура. Седмият участник в групата се призна за виновен, поиска споразумение с прокуратурата и бе осъден на 2 години затвор условно с 4-годишен изпитателен срок.\r\nУчастниците бяха задържани на 19 ноември 2016 г. в София при специализирана операция на ГДБОП и Специализираната прокуратура. При извършените претърсвания в ползвани от тях жилища бяха намерени  и иззети\r\n50 картечни пистолета \"Узи\", 10 пистолета от различни марки и модели, оптика, 2700 евро, голямо количество боеприпаси, над 19 000 лева, картечен пистолет \"Скорпион\", старинни монети, скимиращи устройства.\r\nСпоред доказателствата по делото групата е била сформирана през март 2016 г. Дейността й е била добре организирана от лидера Йордан Й., като всеки от участниците е изпълнявал точно определени функции. Оръжия, боеприпаси и части за оръжия били доставяни от участника в групата Ивайло П. – лицензиран търговец на специални изделия. В работилница в дома на Тодор Й.\r\nв София те били преработвани или сглобявани (като се заличавали серийните им номера). Веселин Й. осигурявал купувачи, друг от групата съхранявали готвите за продажба оръжия и боеприпаси. При наличие на купувач, стоката била предавана на лидера на или на посочен от него човек, и доставяна на клиента. Оръжейният търговец Ивайло П. внесъл законно от чужбина 50-те „Узи“-та. Преди да ги продаде на групата е трябвало те да бъдат деактивирани (т. е. да бъдат превърнати в негодни за стрелба). Вместо това, те са предадени като бойни, номерата им са били заличени и са били подготвени за нелегална продажба.\r\nПо делото са приложени огромен брой доказателства, в т. ч. събрани със СРС и разпити на свидетели.", "date": "2017-07-06", "title": "Организирана престъпна група е задържана с 50 картечни пистолета „Узи“"}
{"url": "http://www.focus-news.net/news/2017/07/06/2412758/ep-turtsiya-riskuva-zamrazyavane-na-pregovorite-za-prisaedinyavane-kam-es.html", "text": "В четвъртък евродепутатите призоваха за незабавно спиране на преговорите за присъединяване на Турция към ЕС, ако конституционната реформа остане непроменена. Това се казва в съобщение от пресслужбата на ЕП.\r\nЕвродепутатите са загрижени за влошаването на положението в Турция в областта на правовата държава, правата на човека, свободата на медиите и борбата с корупцията. Те остро осъждат заявената от президента на Турция многократна подкрепа за въвеждане на смъртното наказание. Евродепутатите припомнят, че това би поставило под въпрос членството на Турция в Съвета на Европа и би довело до незабавно прекратяване на преговорите за присъединяване към ЕС. \r\nКато се вземе под внимание резултатът от провелия се наскоро референдум в Турция относно разширяването правомощията на президента, евродепутатите призовават Комисията и държавите членки незабавно да спрат официално преговорите за присъединяването на Турция, ако пакетът за конституционна реформа бъде приет непроменен. \r\nЕвродепутатите подчертават, че 2016 г. беше трудна за населението на Турция в резултат от продължаващата война в Сирия, големия брой бежанци, поредицата от жестоки терористични актове и опита за преврат. \r\nТе осъждат опита за преврат и изразяват солидарността си с народа на Турция, но в същото време смятат, че взетите от правителството мерки са непропорционални и имат негативно въздействие върху голяма брой граждани. Става дума за колективното освобождаване на държавни служители, масовото закриване на медии, арестите на журналисти, съдии, защитници на правата на човека, както и затварянето на училища и университети. \r\nВъпреки това проектът на резолюцията признава значимостта на добрите отношения между ЕС и Турция, както и поддържането на конструктивен и открит диалог. Това е от основно значение за справяне с общите предизвикателства като миграцията, сигурността и тероризма. Евродепутатите подкрепят започване на преговори за последващо развитие на митническия съюз между ЕС и Турция, като ще изискват в него да се включи клауза относно правата на човека и основните свободи. \r\nЕП подкрепя намирането на справедливо, всеобхватно и трайно решение на кипърския проблем, основано на създаването на федерация от две общности и две зони. Евродепутатите очакват Турция активно да подкрепи бързото и успешно приключване на преговорите и да започне изтегляне на своите войски от Кипър. \r\nРезолюцията беше приета с 477 гласа „за“ срещу 64 „против“, 97 „въздържал се“. Парламентът планира да изпрати делегация на посещение в Анкара през есента с цел подновяване на парламентарния диалог. \r\nДокладчикът на ЕП Кати Пири (С&Д, Нидерландия) заяви: „Този Парламент говори с единен, ясен и висок глас, когато осъжда сериозното подкопаване на демократичните стандарти от страна на турското правителство. Той също така продължава да подкрепя турския народ, милиони от който продължават да гледат на ЕС като на основа за реформите в страната си. Заедно с Вас, турския народ, ние се надяваме, че справедливостта скоро ще се завърне в Турция.“ Основна информация  \r\nПроцедурата за прекратяване на преговори за присъединяване към ЕС е изложена в член 5 от Рамката за преговори с Турция. В него се посочва, че в случай на тежко и продължаващо нарушаване на принципите на свобода, демокрация, зачитане на правата на човека, основните свободи и върховенството на закона, които са фундаментални за ЕС, от страна на Турция, то ЕК по своя инициатива или искане от една трета от държавите членки може да препоръча временно прекратяване на преговорите и условия за евентуално им възобновяване.", "date": "2017-07-06", "title": "ЕП: Турция рискува замразяване на преговорите за присъединяване към ЕС"}
{"url": "http://www.focus-news.net/news/2017/07/06/2412740/donald-tramp-otnosheniyata-mezhdu-sasht-i-evropa-sa-po-silni-ot-vsyakoga.html", "text": "Връзката между Европа и Съединените американски щати никога не е била толкова силна, колкото в настоящия момент. Това увери американският държавен глава в рамките на реч, която изнесе в полската столица Варшава, предава AFP.\r\n\"Трансатлантическата връзка между САЩ и Европа е толкова силна, колкото никога досега, а може би в много отношения е дори още по-силна\", подчерта Тръмп преди хиляди хора, събрали се на емблематичния площад  „Красински“ във Варшава – място с дълбок символизъм за поляците, които го свързват със съпротивата срещу тоталитарната власт.\r\nПревод и редакция: Тереза Герова", "date": "2017-07-06", "title": "Доналд Тръмп: Отношенията между САЩ и Европа са по-силни от всякога"}
{"url": "http://www.focus-news.net/news/2017/07/06/2412748/donald-tramp-sasht-sa-tvardo-zad-pakta-za-vzaimna-otbrana-na-nato.html", "text": "Американският президент Доналд Тръмп публично потвърди подкрепата на Вашингтон за пакта за взаимна отбрана на НАТО в рамките на ключовата реч във Варшава в четвъртък, предава AFP.\r\n„САЩ демонстрираха не само с думи, но и с действия, че стоят твърдо зад член пети\"  на Северноатлантическия договор, подписан във Вашингтон на 4 април 1949 г., заяви американският лидер. \r\nТръмп все пак подчерта, че са нужни повече разходи за отбрана - \"за собствена защита и вие знаете това. Всеки знае това Европа трябва да направи повече“, подчерта Тръмп. Тереза Герова", "date": "2017-07-06", "title": "Доналд Тръмп: САЩ са твърдо зад пакта за взаимна отбрана на НАТО"}
{"url": "http://www.focus-news.net/news/2017/07/06/2412762/shumen-zhenska-nosiya-na-200-godini-e-sred-nay-interesnite-eksponati-v-izlozhbata-karakachanite-chernite-hora-s-beli-dushi-v-regionalniya-istoricheski-muzey.html", "text": "Женска носия на около 200 години е сред най- интересните експонати в изложбата „Каракачаните – черните хора с бели души” в музея в Шумен. Това съобщи за Радио „Фокус“ - Шумен Северина Васкова от Регионалния исторически музей. Облеклото е рядък и ценен експонат, то е във вишнево червен цвят, докато по-новите носии са в предимно черен цвят. Изложбата, открита в началото на месец юли, ще гостува в музея до средата на месец август. Тя е разположена в мраморното фоайе на музея и се радва на добър интерес от страна на посетителите. Експозицията включва предмети, които отразяват бита и културата на каракачаните, като всички представени културни ценности са автентични - завивки, постелки, носии, съдове и др. Изложбата включва богат снимков материал и се осъществява със съдействието на Федерацията на културно-просветните дружества на каракачаните в България.\r\nИвелина ИВАНОВА", "date": "2017-07-06", "title": "Шумен: Женска носия на 200 години е сред най-интересните експонати в изложбата „Каракачаните – черните хора с бели души” в Регионалния исторически музей"}
{"url": "http://www.focus-news.net/news/2017/07/06/2412745/makedoniya-ekspresno-prouchvane-na-telma-tvardi-che-80-ot-makedonskite-grazhdani-sa-za-podpisvane-na-dogovor-s-balgariya-44-haresvat-sarbiya.html", "text": "Eкспресно проучване на \"Телма\" и на Центъра за международно сътрудничество твърди, че 80 % от македонските граждани смятат, че трябва да се подпише договорa с България.\r\nСпоред проучването всеки 8 от 10 македонски граждани виждат неприятел в някоя от съседните държави.\r\n58,4 % от анкетираните смятат, че добросъседските отношения са много важни.\r\nНай-големи симпатии жителите на Македония изпитват към Сърбия - 44,3 %, която според тях е най-приятелски настроена към Македония.\r\n14,8 % харесват Албания.\r\n11,2 % предпочитат България.\r\n17,9 % смятат, че нито един съсед не е настроен приятелски към Македония.\r\nНа въпросa кой съсед е най-неприятелски настроен спрямо Македония 59 % смятат, че това е Гърция, а само 3,1 % - България.\r\nНа въпрос какво пречи на българо-македонските отношения 30,5 % смятат, че това са теснопартийните интереси на лидерите на двете страни.\r\nПочти 30 % смятат, че това е различното тълкование на историята.\r\nАнкетата твърди, че все пак 80,2 % смятат, че е изключително важно да се подпише договорът за добросъседство с България.\r\nСпоред проучването най-малко предразсъдъци има спрямо България - 4,7 %, а най-много срещу Гърция - 41,5 %, срещу Албания - 21,5 %, а спрямо Косово и Сърбия - около 7 %.\r\nМакедонските граждани най-добре познават историята на Сърбия - 47,4 %, на Албания - 16,5 % и на България - 8,3 %.\r\n13,7 % от анкетираните заявяват, че не познават историята на нито един съсед.\r\nТвърдението, че \"всички страни в региона делят обща история и култура\" се приема от 41,6 % и се отхвърля от 58,3 %.Тереза Герова", "date": "2017-07-06", "title": "Македония: Eкспресно проучване на \"Телма\" твърди, че 80 % от македонските граждани са за подписване на договор с България, 44 % харесват Сърбия"}
{"url": "http://www.focus-news.net/news/2017/07/06/2412765/stara-zagora-obshtina-kazanlak-priema-predlozheniya-za-finansirane-na-proekti-za-podobryavane-na-usloviyata-za-sotsialno-i-kulturno-razvitie-na-mladite-hora.html", "text": "Община Казанлък обявява прием на проектни предложения за финансиране на проекти, насочени към подобряване на условията за социално и културно развитие на младите хора в община Казанлък. Това съобщиха от пресцентъра на Общината. Финансирането на проекти по настоящата покана се осигурява от бюджета на Община Казанлък за 2017 година от Фонд за финансиране на проекти за младежки дейности, част от Младежки календар.\r\nПраво на кандидатстване имат неформални младежки групи и организации, регистрирани по Закона за юридическите лица с нестопанска цел или по Закона за народните читалища и осъществяващи дейности в обществена полза.\r\nПриоритетни области за финансиране по поканата са:\r\n- Решаване на конкретни социални проблеми;\r\n- Повишаване социалната ангажираност на младежите за разрешаване на   специфичните им проблеми;\r\n- Преодоляване социалната изолация;\r\n- Насърчаване на творческите умения и инициативи на младежите;\r\n- Утвърждаване на национални традиции;\r\n- Насърчаване на здравословния начин на живот;\r\n- Екология;\r\n- Развитие на демокрацията и защита на човешките права.\r\nСрокът за кандидатстване е до 16,00 часа на 21 август 2017 година, понеделник, включително.\r\nИзискванията, условията и реда за кандидатстване са регламентирани в Насоки за кандидатстване към настоящата покана. \r\nПълния пакет документи към настоящата покана може да бъде видян в интернет на адрес: \r\nhttps://www.kazanlak.bg/cat-496.html, или на официалния сайт на Община Казанлък https://www.kazanlak.bg/, рубрика „Портал за младежта“.", "date": "2017-07-06", "title": "Стара Загора: Община Казанлък приема предложения за финансиране на проекти за подобряване на условията за социално и културно развитие на младите хора"}
{"url": "http://www.focus-news.net/news/2017/07/06/2412764/smolyan-okolo-80-dka-trevni-ploshti-v-obshtinata-shte-se-obrabotvat-sreshtu-karlezhi-i-balhi.html", "text": "Около 80 дка тревни площи ще се обработват срещу кърлежи и бълхи, започва се от детските градини и детските площадки в Смолянска община. Това каза за Радио „Фокус“ – Смолян Оля Тотева, биолог и управител на Дезинфекционна станция – Смолян. Третирането им започна от днес с пръскане първо в селата към Смолянска община, а утре, от 9.00 часа до 18.00 часа, ще се пръскат детските градини в Смолян. В събота и неделя се предвижда третирането на тревните площи в града, без тези в районите на стадионите, защото тогава има най-много хора там. За тяхното обработване ще съгласуват нещата с отговорника на спортната база в града. „Това, което ни е възложено от Община Смолян, ще бъде изпълнено за периода от днес до 10 юли, стига само времето да позволи това“, каза Тотева.\r\nДаниела БОЙКОВА", "date": "2017-07-06", "title": "Смолян: Около 80 дка тревни площи в общината ще се обработват срещу кърлежи и бълхи"}
{"url": "http://www.focus-news.net/news/2017/07/06/2412768/the-hill-donald-tramp-veroyatno-shte-provede-napregnata-sreshta-sas-si-dzinpin-po-vreme-na-g-20.html", "text": "Американският президент Доналд Тръмп вероятно ще трябва да проведе напрегнат разговор с китайския си колега Си Дзипин по време на срещата на Г-20 в Хамбуррг, Германия, след като Северна Корея успешно изстреля във вторник междуконтинентална балистична ракета, пише вестник The Hill. \r\nЗасега натискът върху Китай доведе само до създаване на напрежение между Пекин и Вашингтон, като китайските власти отказват да променят подхода си спрямо Северна Корея. \r\nИзстрелването на ракетата единствено вдигна залозите и за двамата лидери, тъй като нито един от тях няма да има полза от проблеми  в отношенията между Китай и САЩ. \r\n„Трябва да е много ясно: в сравнение с благоприятните първи месеци на администрацията на Тръмп сега двустранните отношения между САЩ и Китай  са в началото на нова и много по-трудна фаза“, коментира Иън Бремър, председател на международната консултантска фирма Eurasia Group. „И вероятно това ще се превърне в един от най-важните геополитически рискове за напредъка на глобалната икономика“, допълни специалистът.  Мария Динкова", "date": "2017-07-06", "title": "Тhe Hill: Доналд Тръмп вероятно ще проведе напрегната среща със Си Дзинпин по време на Г-20"}
{"url": "http://www.focus-news.net/news/2017/07/06/2412763/ruse-vazstanoveno-e-dvizhenieto-po-pat-ii-54-karamanovo-vardim.html", "text": "Възстановено е движението по път II-54 Караманово – Вардим. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-06", "title": "Русе: Възстановено е движението по път II-54 Караманово – Вардим"}
{"url": "http://www.focus-news.net/news/2017/07/06/2412770/predsedatelyat-na-bsp-korneliya-ninova-shte-poseti-oon-za-zasedanie-na-prezidiuma-na-sotsialisticheskiya-internatsional.html", "text": "Председателят на БСП и вицепрезидент на Социалистическия интернационал Корнелия Нинова ще участва в заседание на Съвета на организацията, което ще се проведе на 11 – 12 юли 2017 г. в централата на ООН в Ню Йорк, САЩ. Това съобщиха от пресцентъра на Националния съвет на БСП. Генералният секретар на ООН Антонио Гутериш ще представи на форума визия за работата и предизвикателствата на ръководената от него организация. Председателят на БСП ще направи изказване за политиките за промяна, от която обществата имат нужда.\r\nВ заседанието участие ще вземат лидери на социалистически и социалдемократически партии от цял свят, с които Нинова ще проведе двустранни срещи.", "date": "2017-07-06", "title": "Председателят на БСП Корнелия Нинова ще посети ООН за заседание на президиума на Социалистическия интернационал"}
{"url": "http://www.focus-news.net/news/2017/07/06/2412771/kyustendil-prez-letnite-mesetsi-nyama-da-ima-rezhim-na-vodata-v-obshtina-dupnitsa.html", "text": "През летните месеци няма да има режим на водата в община Дупница. Това каза за Радио „Фокус“ - Пирин Илия Илиев, управител на ВиК - Дупница. „Нямаме проблеми и почти няма нужда от налагане на режими. Единствено се получава недостиг на вода в някои от селата, когато поливният сезон започне, тъй като мрежата не е проектирана за изразходване на по-голямо количество вода. Със заповед на кмета се забранява ползването на вода за поливни нужди, за поливане на градини. По този начин все пак хората да имат възможност, като се приберат от работа, да имат достатъчно вода, а не да бъде източена в градините“, каза Илиев. Той подчерта, че до края на тази година най-вероятно няма да имат възможност за извършване на ремонт на водопроводната мрежа. Тази година със средства на дружеството са подменили водопровода по улица „Велико Търново“ заедно с прилежащите отклонения. „Миналата година срещу улица „Велико Търново“ подменихме водопровода на улиците „Ропотамо“ и „Средец“, така че до края на тази година вероятно няма да успеем да отделим средства за по-големи проекти. Всяка година около километър - два, колкото са ни възможностите, подменяме в участъците, които са с най-чести аварии“, уточни Илиев. Той коментира, че голямо облекчение за дружеството е ремонтът на водопровода на най-големия квартал в града - ж.к. „Бистрица“, като и на този, които се включва в рамките на програмата на интегрирания градски транспорт. „Там има най-много аварии. Много е добре, че ще бъде подменен водопроводът в този квартал. Не малка част обхваща и проектът по интегриран градски транспорт. Там са улица „Венелин“, „Бригадирска“ и почти всеки ден там има аварии. Това ще бъде голямо облекчение за предприятието“, каза Илиев.\r\nЛора КАЛЧЕВА", "date": "2017-07-06", "title": "Кюстендил: През летните месеци няма да има режим на водата в община Дупница"}
{"url": "http://www.focus-news.net/news/2017/07/06/2412769/varna-za-vtora-poredna-godina-v-grada-shte-se-provede-profilaktichna-programa-za-sannata-apneya.html", "text": "За втора поредна година във Варна ще се проведе общинска профилактична програма за сънната апнея. Това каза в интервю за Радио „Фокус“ – Варна д-р Гален Шиваров, специалист оториноларинголог (УНГ) и началник на отделението по УНГ в МБАЛ „Света Анна“ във Варна. До края на месец ноември 300 жители на община Варна и прилежащите ѝ населени места – Казашко, Каменар, Тополи, Звездица и Константиново, които са със симптоми на хъркане и апноични паузи по време на сън, ще имат безплатен достъп до акустична рино и фарингометрия. Изследванията ще се извършват във Функционалния кабинет от сертифицирани специалисти от Отделението по УНГ в болницата.\r\n„Съвместната програма за безплатно изследване за сънна апнея на общината и болница „Света Анна“ се превръща в традиция, след като стартира пилотно през 2016 година\", припомни д-р Гален Шиваров. В рамките на миналогодишната програма специалистите от екипа на д-р Гален Шиваров успяха да изследват чрез акустична рино и фарингометрия 400 жители на община Варна. Изследванията позволиха прецизно установяване на анатомичните причини за обструкция на горните дихателни пътища на записалите се пациенти със симптоми на хъркане и апноични паузи по време на сън.\r\nОбструкцията на горните дихателни пътища е сред основните причини за дихателни нарушения по време на сън и предразполагащ фактор за обструктивна сънна апнея. Целта на скрининга е установяването на пациентите с белези за обструкция към въздушния поток, предразполагащи към нарушения на съня.\r\nМарияна ВАЛЕНТИНОВА", "date": "2017-07-06", "title": "Варна: За втора поредна година в града ще се проведе профилактична програма за сънната апнея"}
{"url": "http://www.focus-news.net/news/2017/07/06/2412766/api-vazstanoveno-e-dvizhenieto-po-pat-i-1-sofiya-botevgrad-v-rayona-na-yazovir-bebresh.html", "text": "Възстановено е движението по път I-1 София - Ботевград, в района на язовир \"Бебреш\". Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-06", "title": "АПИ: Възстановено е движението по път I-1 София - Ботевград, в района на язовир \"Бебреш\""}
{"url": "http://www.focus-news.net/news/2017/07/06/2412772/interfaks-v-starata-chast-na-mosul-samo-300-kvadratni-metra-ostavat-pod-kontrola-na-islyamska-darzhava.html", "text": "Само 300 квадратни метра остават под контрола на терористичната групировка „Ислямска държава“ в иракския град Мосул, предава Интерфакс. \r\nИракските сили за сигурност атакуват от няколко страни пространството, което екстремистите продължават да защитават. Освен това властите допълниха, че в Стария град има едва около 100 членове на терористичната организация. \r\nОчаква се през следващата седмица във Вашингтон да се срещнат всички страни, които са част от международната коалиция.  Мария Динкова", "date": "2017-07-06", "title": "Интерфакс: В старата част на Мосул само 300 квадратни метра остават под контрола на „Ислямска държава“"}
{"url": "http://www.focus-news.net/news/2017/07/06/2412773/dobrich-delegatsiya-ot-sarbiya-poseti-grada-s-predlozhenie-za-pobratimyavane-s-nish.html", "text": "Делегация от Сърбия посети Добрич и Общината с предложение за побратимяване с Ниш, предаде кореспондентът на Радио „Фокус” – Варна. Това е трето по ред посещение на група от специалисти от градовете Ниш и Валево, които работят към Института за опазване на паметниците на културата. Миналата година те са имали среща с кмета на Добрич Йордан Йорданов, а днес Джордже Стошич, Милое Николич и Милан Маркович се срещнаха и разговаряха със зам.-кмета „Хуманитарни дейности“ д-р Емилия Баева. \r\nЛюбопитен факт е, че на територията и на двата града – Добрич и Ниш, има военни гробища, на чиито територии съответно са погребани сръбски и български войни, загинали по време на Първата световна война. Основната причина за посещенията в Добрич и Добруджа е издирване и проучване на сръбски военни паметници от времето на Първата световна война, посочи Джордже Стошич. По-рано тази година специалистите са имали възможност да посетят Държавния военно-исторически архив във Велико Търново, където са успели да намерят интересни документи, свързани с участие на сръбските войски на добруджанския фронт. Впоследствие идвайки в Добрич и региона и разполагайки с нужната документация, те са имали възможност да посетят и конкретни обекти. Сред тях е Военното гробище-музей в Добрич. Особено впечатлени са специалистите от факта, че в него са погребани войни от сръбската доброволческа дивизия, участвала в боевете, известни като Добричка епопея от 1916 година. \r\nДжордже Стошич изказа задоволство от факта, че благодарение на добрата работа на уредника на Военното гробище-музей в Добрич специалистите са открили седем гроба на сръбски войни. Вече са отпуснати средства от Министерство на труда в Сърбия и с тях са направени паметници, които предстои да бъдат поставени на тези гробове. Радослав Симеонов, уредник на Военното гробище-музей в Добрич,  поясни, че в най-близко бъдеще, тъй като предстои обновяване на Военно гробище по международен проект, ще бъдат поставени новите надгробия, които ще подменят старите. Представителите на сръбската делегация се надяват да бъде подписан договор за сътрудничество и побратимяване между градовете Ниш и Добрич, което ще даде възможност да се разшири културния диалог между двете страни, които по думите на Джордже Стошич са близки като език и култура. Според него всяка една държава би трябвало да полага грижи за съхраняване на историческите паметници, което впоследствие би дало възможност на историците да изследват правилно онова, което е било и което се е случвало назад във времето, за да помнят поколенията. \r\nДжордже Стошич изрази от името на всички от делегацията задоволство от радушния прием, оказан им от институциите в България, и допълни, че именно културата е тази, която обединява народите, а съвместната им работа с Военно гробище – музей в Добрич е добър пример за това как може да се работи за една кауза – съхраняване на културата и историческата памет на народите. \r\nЖулиета НИКОЛОВА", "date": "2017-07-06", "title": "Добрич: Делегация от Сърбия посети града с предложение за побратимяване с Ниш"}
{"url": "http://www.focus-news.net/news/2017/07/06/2412775/reuters-donald-tramp-shte-poseti-sloveniya-stranata-kadeto-melaniya-se-e-rodila-i-izrasnala.html", "text": "Президентът на Словения Борут Пахор покани американския си колега Доналд Тръмп да посети страната , предава Reuters.\r\nОт администрацията на словенския президент съобщиха, че Тръмп е приел поканата, но не  уточниха кога точно ще се проведе визитата. \r\nСъпругата на Тръмп Мелания е израснала в град Севница в източната част на Словения, а след това е започнала своята кариера на модел в столицата Любляна, преди да се премести в САЩ.  Мария Динкова", "date": "2017-07-06", "title": "Reuters: Доналд Тръмп ще посети Словения, страната където Мелания се е родила и израснала"}
{"url": "http://www.focus-news.net/news/2017/07/06/2412777/api-vazstanoveno-e-dvizhenieto-na-avtomagistrala-trakiya-pri-km-39-v-posoka-sofiya.html", "text": "Възстановено е движението на автомагистрала \"Тракия\" при км 39 в посока София. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-06", "title": "АПИ: Възстановено е движението на автомагистрала \"Тракия\" при км 39 в посока София"}
{"url": "http://www.focus-news.net/news/2017/07/06/2412767/d-r-vasil-popov-rayonna-kolegiya-na-balgarski-lekarski-sayuz-pazardzhik-tryabva-da-se-vzemat-efektivni-merki-sreshtu-napadeniyata-nad-lekari.html", "text": "Много години от Българския лекарски съюз искахме криминализиране на посегателствата над медицински работници, когато са на работното си място и това бе постигнато като промяна в законодателството. Това каза пред Радио „Фокус” – Пазарджик д-р Васил Попов, зам.-председател на Районната колегия на Българския лекарски съюз в Пазарджик. „Доколкото си спомням промяната стана факт през 2013 година, но оттогава до момента нападателите над лекари и медицински персонал са осъждани най-много на пробация и няма ефективни присъди. Всичко това, според мен, идва от едно криво разбиране за нашата работа. Проблемите са много, но преди всичко апелираме хората да бъдем малко по-смирени, по-търпеливи и да си уважаваме труда”, добави д-р Попов. Според него трябва задължително да има санкции в случаи като фалшиви обаждания на телефоните за спешна помощ, където от получени 1000 сигнала, а фалшивите са между 50 и 100. „Медицинската професия не е само да изкараш дипломата, медицинската професия е призвание. За да има промяна, трябва някои органи да си свършат работата и да има истински осъдителни присъди. В момента сме в ситуация на безнаказаност, а трябва да има ефективно правораздаване”, коментира д-р Попов. По думите му при лекарите ефективните протести не са начин да се решат проблемите, което са показали организираните недоволства през годините. „Затова и последните ни протести са символични. Такъв ще има и в утрешния ден, защото е време да се вземат ефективни мерки срещу нападенията над лекари и работещи в сферата на здравеопазването”, каза още зам.-председателят на Районната колегия на Българския лекарски съюз в Пазарджик.\r\nТеодора ДИМИТРОВА", "date": "2017-07-06", "title": "Д-р Васил Попов, Районна колегия на Български лекарски съюз – Пазарджик: Трябва да се вземат ефективни мерки срещу нападенията над лекари"}
{"url": "http://www.focus-news.net/news/2017/07/06/2412776/d-r-galen-shivarov-spetsialist-ung-nad-50-ot-preminalite-prez-profilaktichnata-programa-za-sanna-apneya-vav-varna-prez-minalata-godina-sa-ustanoveni-kato-riskovi.html", "text": "400 души са преминали през общинската профилактична програма за сънната апнея при пилотното ѝ издание през 2016 година. Това каза в интервю за Радио „Фокус“ – Варна д-р Гален Шиваров, специалист оториноларинголог (УНГ) и началник на отделението по УНГ в МБАЛ „Света Анна“ във Варна. \"271 от тях са установени като рискови, а при 129 са установени показатели в норма. От 271 рискови 79 са определени като гранични, а другите 193 – като тежки. 221 са с обструкция на двете нива, 29 – на носно дишане, а 19 – на фаринкс\", добави д-р Гален Шиваров. По думите му диагностичното изследване не е платено от НЗОК и практически лишава голяма част от страдащите от този проблем да проверят състоянието си и да продължат с лечението си, което е финансирано от здравната каса. Специалистът припомни, че състоянието не е безопасно и изисква навременна адекватна диагностика и последващо лечение.\r\nСлед първоначалния скрининг, който МБАЛ „Света Анна“ и Община Варна извършват безплатно, финансираните от НЗОК последващи интервенции се поемат от специалисти по УНГ или от пулмолози. 366 от изследваните по програмата са получили препоръки за последващи оперативни интервенции, поети от НЗОК, които ще позволят значително подобрение, коментира д-р Шиваров.\r\nМарияна ВАЛЕНТИНОВА", "date": "2017-07-06", "title": "Д-р Гален Шиваров, специалист УНГ: Над 50% от преминалите през профилактичната програма за сънна апнея във Варна през миналата година са установени като рискови"}
{"url": "http://www.focus-news.net/news/2017/07/06/2412779/prezidentat-rumen-radev-vav-varshava-obshtite-proekti-i-investitsii-na-darzhavite-ot-tsentralna-i-iztochna-evropa-shte-sazdadat-po-silen-evropeyski-sayuz.html", "text": "Повече инвестиции и общи проекти в сферата на инфраструктурата, енергетиката и дигитализацията в региона на трите морета – Черно, Адриатическо и Балтийско, ще донесат добавена стойност за гражданите в Централна и Източна Европа и ще направят целия Европейски съюз по-конкурентоспособен и целеустремен. Устойчивото развитие на нашия динамичен регион зависи от умението ни да координираме своите политики, да дефинираме ясно и да защитаваме общите си цели. Това заяви президентът Румен Радев, който взе участие в инициативата „Три морета“ във Варшава, съобщиха от прессекретариата на държавния глава. В инициативата участват дванадесет държави от региона - Австрия, България, Естония, Латвия, Литва, Полша, Румъния, Словакия, Словения, Унгария, Хърватия и Чехия, като в тазгодишния формат се включиха и Съединените американски щати. В рамките на форума държавните глави на страните обсъждат възможностите за разширяване на сътрудничеството си в ключови сфери като енергетика, дигитална икономика и сигурност, транспорт, инфраструктура, околна среда, селско стопанство и туризъм. \r\nЖивеем в динамични времена, които поставят пред нас непредсказуеми и  многообразни предизвикателства от гледна точка на сигурността. Именно затова България убедено вярва в необходимостта от обща и последователна политика, заяви президентът пред гостите на форума. \r\nОт трибуната на форума Румен Радев благодари на президента на САЩ Доналд Тръмп за неговото присъствие на Инициативата \"Три Морета\" и ясно заявената подкрепа за развитието на региона. \"Разгръщането на американски части в България и съвместните тренировки на въоръжените сили на двете страни допринасят за покачването на бойните способности на Българската армия\", каза президентът. \r\nПрезидентът коментира поставената цел за повишаване до 2% от брутния вътрешен продукт на разходите за отбрана на партньорите в НАТО, като заяви, че освен инвестирането на повече средства, е необходимо те да се превърнат в реални бойни възможности. \r\nВ рамките на форума участващите държави взеха решение да бъде създаден бизнес форум към инициативата „Три морета“, в който ще участват предприемачи от дванадесетте държави. България приветства решението, a президентът Радев посочи, че отварянето на инициативата към частния сектор ще създаде допълнителен стимул за двустранно и многостранно сътрудничество в икономиката, науката и енергетиката. „Жизненоважно е политическите усилия на форума да бъдат подкрепени от реални бизнес инициативи, които ще имат принос за реалното свързване на страните от региона“, заяви Румен Радев.\r\nДържавните глави на дванадесетте държави потвърдиха политическата воля за задълбочаване на интеграцията в региона на Централна и Източна Европа в рамките на ЕС, чрез по-голяма свързаност между държавите-участнички по оста „Север-Юг”.\r\nПосещението на президента Румен Радев ще продължи с участие в Световния форум във Варшава, организиран от Атлантическия съвет.", "date": "2017-07-06", "title": "Президентът Румен Радев във Варшава: Общите проекти и инвестиции на държавите от Централна и Източна Европа ще създадат по-силен Европейски съюз"}
{"url": "http://www.focus-news.net/news/2017/07/06/2412780/blagoevgrad-predstavyat-nachaloto-na-proekt-izgrazhdane-na-sotsialni-zhilishta-v-iv-mikrorayon-v-obshtinata.html", "text": "Проект „Изграждане на социални жилища в IV микрорайон”“ ще бъде представен по време на встъпителна пресконференция в Община Благоевград. Тя ще се проведе на 10 юли от 11:00 часа в зала № 5 на административната сграда, съобщиха от пресцентъра на Общината. По време на срещата ще бъдат представени предстоящите дейности, целите, начините на осъществяване и очакваните резултати от проекта, финансиращата програма и екипът за управление. \r\nНачалото на проекта бе поставено през ноември 2016 г., когато Министерството на регионалното развитие и благоустройството одобри проектното предложение за „Изграждане на социални жилища в IV - ти микрорайон” и беше сключен договор между Община Благоевград и УО на ОПРР за предоставяне на безвъзмездна финансова помощ № BG16RFOP001-1.008-0002-C01/21.11.2016 г. Проектът се финансира от Оперативна програма „Региони в растеж” 2014 – 2020 (ОПРР), приоритетна ос 1 „Устойчиво и интегрирано градско развитие” и е в рамките на процедура “Изпълнение на интегрирани планове за градско възстановяване и развитие 2014-2020-Благоевград”, BG16RFOP001-1.001-039 на ОПРР 2014-2020.\r\nОбщата стойност на проекта е в размер на 9 506 000.00лв.,  които се предоставят  като безвъзмездна финансова помощ от ЕС и националния бюджет на Република България.\r\nСрокът за изпълнение на проекта е 24 месеца.", "date": "2017-07-06", "title": "Благоевград: Представят началото на проект  „Изграждане на социални жилища в IV микрорайон” в Общината"}
{"url": "http://www.focus-news.net/news/2017/07/06/2412778/aa-turskite-voennovazdushni-sili-sa-likvidirali-chetirima-chlenove-na-pkk-v-severen-irak.html", "text": "В четвъртък турските военновъздушни сили са ликвидирали четирима членове на Кюрдската работническа партия (ПКК) в северната част на Ирак, предава Anadolu Agency. \r\nВластите уточниха, че въздушните удари са били извършена в района Синат-Хафтанин. По време на операцията са били унищожени три склада за оръжия и едно скривалище. \r\nОсвен това в източната турска провинция Бингьол един турски войник е пострадал, след като самоделно взривно устройство е избухнало по време на антитерористична операция, съобщи източник от силите за сигурност, пожелал да запази анонимността си.  Мария Динкова", "date": "2017-07-06", "title": "АА: Турските военновъздушни сили са ликвидирали четирима членове на ПКК в Северен Ирак"}
{"url": "http://www.focus-news.net/news/2017/07/06/2412744/prof-emil-botev-seizmolog-ne-mozhe-da-ima-pryaka-vrazka-mezhdu-zemetreseniyata-v-makedoniya-i-eventualna-seizmichna-aktivnost-u-nas.html", "text": "Не може да има пряка връзка между земетресенията в Македония и евентуална сеизмична активност у нас. Това коментира за Агенция „Фокус“ проф. Емил Ботев, директор сектор „Сеизмология” към Геофизичния институт към БАН, във връзка с регистрираните земетресения в района на Охрид. „Преносът на земетресения се извършва с години. Ако земетресението е с магнитуд 7 или по-голям, тогава се разместват пластове с размер и над 100 км. Тогава вече може да има разместване и в източна посока, т.е. в нашата територия, където да се провокира вече натрупано напрежение в Струмската сеизмична зона“, посочи проф. Ботев. Според него земетресения с магнитуд 4, каквито са най-силните в Охрид през последните дни, не могат да доведат до активизиране на съседни сеизмични зони. „Категоричен съм, че едно раздвижване в Охридския район не може да доведе до активизация във Вардарската сеизмична зона. Това може да се случи само, ако случайно се случи земетресение с огромна енергия, което касае десетки километри“, каза той. По думите му е нормално, след като е имало едно земетресение с магнитуд 4, след него в период от един, два или три месеца да има още трусове, които обаче са значително по-слаби. „Охридският район не е известен с катастрофални земетресения. Съседният е Вардарската сеизмична зона, там стават силни земетресения и те са близо до нашата граница. Там може да стане и земетресение с магнитуд 7. В северната част, там където е Скопие, там има разрушителни земетресения с магнитуд около 6,5“, съобщи проф. Ботев.\r\nСтефан ПЕТРОВ", "date": "2017-07-06", "title": "Проф. Емил Ботев, сеизмолог: Не може да има пряка връзка между земетресенията в Македония и евентуална сеизмична активност у нас"}
{"url": "http://www.focus-news.net/news/2017/07/06/2412781/veliko-tarnovo-selo-polikraishte-otbelyaza-140-godini-ot-osvobozhdenieto-si.html", "text": "Село Поликраище отбеляза 140 години от Освобождението си с молебен и поднасяне на венци и цветя пред паметниците на опълченците, взели участие в освободителните борби. Това каза в интервю за Радио „Фокус“ – Велико Търново проф. Георги Георгиев, изследовател на историята на Поликраище. „На 24 юни 1977 година населението на Поликраище посреща с тържествено шествие руски войски“, каза Георгиев. Той припомни, че е било организирано празнично шествие от около 1000 души, толкова колкото е и броят на жителите на селото. Шествието е водено от двамата свещеници в селото Георги Маринов Полуганов и Христо Попиванов. „С най-празничните си дрехи, с епатрахили, с кандилници, с кръстове, с цветя, погачи и подаръци за освободителите жителите на Поликраище са тръгнали в посока север към река Росица. Те са преминали през моста на северния бряг на река, където е местността Борушките могили. Там именно е станало това посрещане на руските войски. Били са строени от едната страна руските части, а от другата страна българите“, посочи проф. Георгиев, който е наследник на свещеника Георги Полуганов. На това място неговия пра пра дядо отслужил тържествен благодарствен молебен за Освобождението. „Това е била библейска картина, която надали може да се нарисува от художник. Всички са плачели от радост, кръстили са се. Пълна гробна тишина е царувала, докато той е водил службата и се  е чувал само неговият глас. След като приключва тържествената служба, той провъзгласява многолетие за Царя Освободител, за престолонаследника, за главнокомандващия, за руските генерали и офицери, които участват във войната, и изцяло за благополучия изход на кампания. След това всички офицери и войници са минали край него, целунали са ръката му, той ги е благословил лично с кръста и ги е поръсил със светена вода. След това са минали и жителите на Поликрайще. Там са били може би около 2000 души“, посочи проф. Георгиев. Той добави, че след това руските войници тръгнали към Поликраище, съпроводени от шествието на жителите на селото. След влизането в селото руската армия заела позиции в южната част, в района над днешната гара. Това е плато между Поликраище, Самоводене и Първомайци, което е стратегическа височина. Те остават с фронт на юг. В същия ден в селото пристига и 4-та опълченска дружина. На следващия ден 25-ти пристига втора група от руски войски – казашки конници. Те були посрещнати в самото село, като заради тяхното идване пристигнали и хора от околните селища.\r\nНа 29 юли в селото пристига самия главнокомандващ на действащата армия – княз Николай Николаевич. Проф. Георгиев разказа, че той пътувал с главната си квартира. С него са били всички генерали, чуждестранни журналисти, както и българи от революционните движения. Биле придружаван от Панайот Хитов. Главнокомандващият е пътувал с карета заедно с началник щаба на руската армия генерал Непокойчицки. „Отново се повторило на Борушките могили“ грандиозното посрещане. Моят пра пра дядо Георги Маринов Полуганов отслужил тържествен молебен. След като е завършила службата главнокомандващият е целунал ръката му. Той го е благословил, а великият княз му подарил един поднос. След това всички генерали са минали и са му целунали ръка“, посочи проф. Георгиев. Той допълни, че князът е бил настанен в къщата на Никола Куцаров, където е прекарал през нощта.\r\nНадежда КРЪСТЕВА", "date": "2017-07-06", "title": "Велико Търново: Село Поликраище отбеляза 140 години от Освобождението си"}
{"url": "http://www.focus-news.net/news/2017/07/06/2412784/kyustendil-izkarpvane-na-ulichnata-nastilka-v-grad-dupnitsa-shte-zapochne-ot-10-yuli.html", "text": "Изкърпване на уличната настилка в град Дупница ще започне от 10 юли. Това съобщи за Радио „Фокус” – Кюстендил инж. Мая Спасова, директор на Дирекция „Околна среда, транспорт и сигурност“ към Община Дупница. 75 хиляди лева са отделени за ремонта на улиците в града. Вече е избрана фирма изпълнител, която ще започне същинските дейности от понеделник. Графикът за ремонта е изготвен, ще се ремонтират първоначално всички главни улици, след което ще се обърне внимание и на дупките по уличните платна, оставени след ремонт на ВиК мрежата. Предстои стартиране и на рехабилитацията на улиците по селата.\r\nВенцеслав ИЛЧЕВ", "date": "2017-07-06", "title": "Кюстендил: Изкърпване на уличната настилка в град Дупница ще започне от 10 юли"}
{"url": "http://www.focus-news.net/news/2017/07/06/2412785/aktsenti-v-predavaneto-tova-e-balgariya-na-radio-fokus.html", "text": "Световен автомобилен концерн открива своя база в Индустриален и логистичен парк - Бургас. Общият размер на инвестициите в парка вече надхвърля 13 млн. евро. С какво той привлича интереса на инвеститорите и какви са неговите предимства ще попитаме кмета на Бургас Димитър Николов.\r\nВ последните дни множество земетресения бяха регистрирани в Македония и по точно в района на Охрид, като най-силното бе с магнитуд 4 по скалата на Рихтер. По принцип охридският район не е известен с катастрофални земетресения, коментира проф. Емил Ботев, директор на сектор „Сеизмология” в Геофизичния институт към БАН. Освен това според него не може да има пряка връзка между земетресенията в Македония и евентуална сеизмична активност у нас. Очаквайте разговора с проф. Ботев на колегата Стефан Петров.\r\nЛетният туристически сезон във Варна и курортите край града протича нормално. Големите туроператори отчитат около 10% ръст в броя на туристите по Северното Черноморие. Засилен е интересът и от страните от Централна и Източна Европа, като Чехия и Полша. Темата ще допълни репортерът ни във Варна Марияна Валентинова.\r\nТези и други интересни теми ще чуете в предаването „Това е България“ на Радио „Фокус“ в минутите от 18.00 до 21.00 часа, водещ - Цвета Лазаркова.", "date": "2017-07-06", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/07/06/2412759/plovdiv-rayonniyat-sad-ostavi-v-asenovgrad-v-aresta-petar-nizamov-koyto-napadna-televizionen-operator-po-vreme-na-antitsiganskiya-protest.html", "text": "Районният съд в Асеновград остави в ареста Петър Низамов, с прякор Перата, който нападна оператор на национална телевизия по време на антициганския протест в Асеновград в неделя. Това съобщи за Радио Фокус-Пловдив говорителят на Съдебната палата в Пловдив. Според съдебния състав има вероятност Низамов да извърши друго престъпление. Срещу него са повдигнати две обвинения – за хулиганство и за нанасяне на лека телесна повреда по хулигански подбуди.\r\nДнес в съда дойде агитка, която да го подкрепи, но беше допусната да влезе малка част от нея.\r\nРешението на съда подлежи на обжалване пред по-висока инстанция.\r\nЦветана ТОНЧЕВА", "date": "2017-07-06", "title": "Пловдив: Районният съд остави в Асеновград в ареста Петър Низамов, който нападна телевизионен оператор по време на антициганския протест"}
{"url": "http://www.focus-news.net/news/2017/07/06/2412782/mariya-zaharova-premierat-na-sarbiya-e-uverila-ruskiya-poslanik-che-amerikanskite-medii-nepravilno-za-iztalkuvali-dumite-y.html", "text": "Премиерът на Сърбия Ана Бърнабич е уверила руския посланик, че приписаните й думи за това, че страната би избрала ЕС, са били неправилно изтълкувани от американските медии, предава ТАСС. Това заяви в четвъртък официалният представител на Министерството на външните работи на Русия Мария Захарова. \r\n„Посланикът на Русия в Белград специално се срещна с Бърнабич с цел да уточни какво в действителност се е говорило. Премиерът на Сърбия отбеляза, че нейните думи са били неправилно изтълкувани от американските медии и представи пълна стенограма на своето интервю с Bloomberg, в която приписваното й изказване липсва“, обясни Захарова. \r\nТвърди се, че на 4 юли в интервю за Bloomberg Бърнабич е завила, че Сърбия ще избере Европейския съюз, ако бъде поставена пред въпроса да предпочете връзките с Русия или влизане в блока. Отговаряйки на въпроса дали Белград и в бъдеще ще отказва въвеждането на санкции по отношение на Москва, тя е отговорила, че не може да обещае това.   Мария Динкова", "date": "2017-07-06", "title": "Мария Захарова: Премиерът на Сърбия е уверила руския посланик, че американските медии неправилно за изтълкували думите й"}
{"url": "http://www.focus-news.net/news/2017/07/06/2412787/blagoevgrad-nad-200-detsa-shte-vzemat-uchastie-v-lyatnata-prevantivna-programa-na-obshtina-gotse-delchev-az-izbiram-dobroto.html", "text": "Над 200 деца ще вземат участие в лятната превантивна програма на Община Гоце Делчев „Аз избирам доброто!“. Това каза за Радио „Фокус“ - Пирин Анета Вълева, секретар на Общинската комисия за борба с противообществените прояви на малолетни и непълнолетни в Гоце Делчев. Тя обясни, че все още не е известен точният брой на децата и това колко участници има във всеки един от клубовете по интереси, тъй като все още се обработват декларациите за записване. По думите ѝ до момента най-голям интерес малките проявяват към клуб „Киномания“, като според обработените протоколи до момента в него има записани над 70 деца. Тя уточни, че първоначално преди 5 години са започнали само с един клуб, който е бил „Забавни игри“ и малко по малко интересът е нараснал и вече 5 години създават възможност за забавление и занимание за децата през лятната ваканция. По думите ѝ във всеки клуб децата са под точна бройка, в зависимост от това с колко деца може да се справи ръководителят на съответния клуб. „За миналата година децата бяха над 300, като някои от тях са посещавали не един, а няколко клуба. Почти всички деца посещаваха много редовно клубовете, които си бяха избрали, защото правим графика така, че да е възможно децата да участват в колкото се може повече дейности“, посочи Вълева.\r\nНатали СТЕФАНОВА", "date": "2017-07-06", "title": "Благоевград: Над 200 деца ще вземат участие в лятната превантивна програма на Община Гоце Делчев „Аз избирам доброто!“"}
{"url": "http://www.focus-news.net/news/2017/07/06/2412786/washington-examiner-reks-tilarsan-predlozhi-na-rusiya-da-koordinirat-zaedno-deystviyata-si-v-siriya.html", "text": "Русия и САЩ имат шанса „адекватно да координират действията си в Сирия“, така че бежанците да могат да се върнат в родната си страна, заяви американският държавен секретар Рекс Тилърсън, пише вестник Washington Examiner. \r\nТилърсън предложи Русия и САЩ да „изучат възможностите“ за установяването на зона, забранена за полети, и други „съвместни механизми“, чрез които да поддържат мира в Сирия, след като терористичната групировка „Ислямска държава“ изгуби териториите си. \r\n„В момента се провежда операцията за освобождаването на Ракка, „Ислямска държава“ ... може би е на ръба на пълното унищожение в Сирия, ако всички страни се фокусират върху тази цел“, коментира Тилърсън. „За да изпълним мисията, международната общност и особено Русия трябва да отстранят препятствията пред побеждаването на „Ислямска държава“ и да помогнат за осигуряването на стабилност“, която да гарантира, че групировката няма да се възроди, допълни държавният секретар.\r\nТилърсън очерта позициите на САЩ преди дългоочакваната среща между американския държавен глава Доналд Тръмп и неговия руски колега Владимир Путин в кулоарите на Г-20 в Германия. Очаква се двамата лидери на обсъдят редица въпроси, включително Сирия и продължаващата криза в Украйна.  Мария Динкова", "date": "2017-07-06", "title": "Washington Examiner: Рекс Тилърсън предложи на Русия да координират заедно действията си в Сирия"}
{"url": "http://www.focus-news.net/news/2017/07/06/2412789/spetsialniyat-predstavitel-za-yuzhen-kavkaz-na-parlamentarnata-asambleya-na-osse-kristian-vigenin-v-minsk-ambitsiyata-ni-za-nagorni-karabah-e-postigane-na-traen-mir.html", "text": "Специалният представител за Южен Кавказ на Парламентарната асамблея на ОССЕ Кристиан Вигенин представи дейността си пред Годишната сесия на асамблеята в Минск. Това съобщиха от пресцентъра на Националния съвет на БСП.\r\nВигенин подчерта като успех създаването на работни отношения със съпредседателите на т.нар. Минска група, която има мандат да съдейства за разрешаването на конфликта в Нагорни Карабах и допълни, че усилията му са били насочени към по-добра координация и към постигане на по-сериозна роля на парламентарното измерение на ОССЕ, за да се използва ефективно по-голямата свобода и независимост на парламентаристите в този процес.\r\nСпециалният представител подчерта, че през целия период е бил в близък контакт с делегациите на Армения, Азербайджан и Грузия и е следил събитията в региона, въпреки че предсрочните избори в България са блокирали работата му за няколко месеца.\r\nКристиан Вигенин информира делегатите за намеренията си да посети Южен Кавказ през септември и да организира конференция за Нагорни Карабах по време на Есенната сесия на Асамблеята през октомври в Андора. Той сподели и идеята си да бъде инициирана парламентарна платформа за диалог, която да включи срещи на депутати, учени, млади хора, представители на неправителствени организации, журналисти по теми от общ интерес.", "date": "2017-07-06", "title": "Специалният представител за Южен Кавказ на Парламентарната асамблея на ОССЕ Кристиан Вигенин в Минск: Амбицията ни за Нагорни Карабах е постигане на траен мир"}
{"url": "http://www.focus-news.net/news/2017/07/06/2412788/ivaylo-dimanov-kmet-na-selo-botunya-zhitelite-na-seloto-shte-protestirat-zaradi-lipsata-na-obshtestven-transport.html", "text": "Жителите на врачанското село Ботуня, община Криводол, ще протестират заради липсата на обществен транспорт. Това каза за Радио „Фокус“ – Видин, кметът на населеното място Ивайло Диманов. Той посочи, че е подготвена подписка от местните жители, която ще бъде изпратена до държавните институции. „Пет години в село Ботуня нямаме обществен транспорт, за да отидат на лекар, за да си закупят лекарства и за да изтеглят пенсиите си, местните жители трябва да ползват таксиметрови услуги. И вместо да платят 3 лв. за билет до Враца, те плащат по 10 - 12 лв. за такси“, каза Ивайло Диманов. Той обясни, че частните превозвачи се отказали от обслужване на няколко села в община Криводол заради липсата на рентабилност. „Няма как да се спечели от транспорт в такива малки села, пътниците са малко, а разходите – много. Като се добавят в сметката лошите пътища и постоянните ремонти на автобуси заради тях, е ясно защо е такова отношението на частните превозвачи“, обясни Диманов. Той допълни, че проблемът засяга много от селата в община Криводол. Според него трябва да се търси държавна подкрепа за да може в малките общини и малките населени места да има обществен транспорт, в противен случай местните хора нямат достъп до елементарни услуги.\r\nАнна ЛОЗАНОВА", "date": "2017-07-06", "title": "Ивайло Диманов, кмет на село Ботуня: Жителите на селото ще протестират заради липсата на обществен транспорт"}
{"url": "http://www.focus-news.net/news/2017/07/06/2412791/mrrb-vazmozhno-e-prekasvane-na-vrazkata-do-internet-stranitsata-i-elektronnata-poshta-na-agentsiyata-po-geodeziya-kartografiya-i-kadastar.html", "text": "Поради преконфигуриране на мрежата, което се извършва в момента, е възможно временно прекъсване на връзката до интернет страницата на Агенцията по геодезия, картография и кадастър (АГКК) на адрес http://www.cadastre.bg/, до Кадастрално-административната информационната система (http://kais.cadastre.bg/), както и до електронната пощата на АГКК. Това съобщиха от пресцентъра на Министерството на регионалното развитие и благоустройството (МРРБ). Работи се за отстраняване на проблема във възможно най-кратък срок.", "date": "2017-07-06", "title": "МРРБ: Възможно е прекъсване на връзката до интернет страницата и електронната поща на Агенцията по геодезия, картография и кадастър"}
{"url": "http://www.focus-news.net/news/2017/07/06/2412774/d-r-georgi-savkov-mval-sv-nikolay-chudotvorets-lom-lekarite-ot-bolnitsata-ni-sa-vazmuteni-ot-stanaloto-s-d-r-gagova-ot-stolichnata-bolnitsa-sheynovo.html", "text": "Лекарите от Ломската болница ни са възмутени и настръхнали от станалото с д-р Гагова от столичната болница „Шейново“. Това каза за Радио „Фокус“ – Видин д-р Георги Савков, директор на МВАЛ „Св. Николай Чудотворец“. „Мога да кажа, че съм видял всичко в 30-годишната си практика като акушер-гинеколог, но да изродиш живо и здраво бебе и след това да те пребият – това е дъното, до което може да достигне едно общество. Познавам лично д-р Гагова и мога да кажа, че тя не заслужава такова отношение, никой лекар не заслужава това“, заяви д-р Савков. Според него човекът, нападнал д-р Гагова, трябва да получи строго наказание и да бъде осъден, за да не продължават репресиите срещу лекарите. „Така не може да се работи, това не е нормално и трябва законът да бъде приложен, а не след известно време да се окаже, че нападателят е получил условна присъда и е пребил друг лекар“, каза д-р Савков. По думите му с наредба е определено как се съхранява плацентата след раждане и на кого се предава. Той посочи, че след раждане плацентата се съхранява при определени условия в болничното заведение. „Тя не може да се предаде, който я поиска. Това означава, че утре някой ще поиска ампутирания крак“, заяви д-р Савков. Той допълни, че взимането на стволови клетки се извършва при определен ред. „Сключва се договор с определена лаборатория. Идва екип от тази лаборатория, като екипът със съответното облекло присъства на раждането и след това взима в болнични условия стволовите клетки. Плацентата не може да се разнася и да се взимат стволови клетки“, добави д-р Савков. Той обясни, че всяка болница има сключен договор със специализирана фирма за извозването на биологичните отпадъци по предварително определен график. „Фирмата идва със специализиран транспорт, взима плацента, ампутирани крайници и други такива органи от операциите и ги извозва до Медицинска академия – София. Всичко това се мери и се съставя протокол при изземването, при предаването в София също се мери и тогава се предава“, допълни д-р Савков.\r\nАнна ЛОЗАНОВА", "date": "2017-07-06", "title": "Д-р Георги Савков, МВАЛ „Св. Николай Чудотворец“ - Лом: Лекарите от болницата ни са възмутени от станалото с д-р Гагова от столичната болница „Шейново“"}
{"url": "http://www.focus-news.net/news/2017/07/06/2412792/prof-georgi-georgiev-istorik-po-vreme-na-rusko-turskata-voyna-zhitelite-na-polikraishte-priemat-v-domovete-si-mnogo-bezhantsi-a-v-seloto-e-razkrita-i-voenna-bolnitsa.html", "text": "По време на Руско-турската освободителна война жителите на Поликраище приемат в домовете си много бежанци. Това каза в интервю за Радио „Фокус“ – Велико Търново проф. Георги Георгиев, изследовател на историята на Поликраище. Той поясни, че предимно бежанците идвали от старозагорските полета. По разпореждане на църквата те били разпределени по домовете на хората. В селото е била открита военна болница, която функционирала една година. По думите на проф. Георгиев най-страшно е било положението в периода от януари до април 1878 година. Тогава в Търново пламва тиф и войниците започват масово да умират. „Командването се принуждава да ги разсредоточи по околните селища, за да ограничи заразяването. До тогава грижите за болните не са се заплащали. От 18 януари до средата на април се взема решение да се заплаща на всяко семейство по 1 франк дневно, с които са покрият частично разходите по грижите за болния. През цялото време доброволно е давана храна. Понякога българите са хранели повече от 1000 войници. Освен това те са им давали и каруци и впрегатни животни“, добави проф. Георгиев. Той посочи, че през Поликраище са преминавали и пленници, към които са се отнасяли изключително коректно. По думите му това е описано от испанския журналист Сантурино Хименес. Той пише, че в Поликраище са пристигнали е група 40 пленници башибозуци. Те са се държали изключително нагло към тези, които са ги пленили.\r\nНадежда КРЪСТЕВА", "date": "2017-07-06", "title": "Проф. Георги Георгиев, историк: По време на Руско-турската война жителите на Поликраище приемат в домовете си много бежанци, а в селото е разкрита и военна болница"}
{"url": "http://www.focus-news.net/news/2017/07/06/2412797/pazardzhik-regionalnata-biblioteka-predstavya-vitrina-za-svetovniya-den-za-borba-s-alergiite.html", "text": "Читалня „Точни и приложни науки“ към Регионалната библиотека „Никола Фурнаджиев” в Пазарджик представя витрина за 8 юли – Световния ден за борба с алергиите, предаде репортер на Радио „Фокус” – Пазарджик. Световният ден за борба с алергиите се отбелязва от 2005 г. по инициатива на Световната организация за борба с алергиите. Целта е да се информират хората за тези заболявания и да се акцентира върху необходимостта от превенция. Алергията представлява чувствителност, изострена реакция на имунната система, причинена от алерген, който може да е от растителен, животински, хранителен и от медикаментозен произход. Според проучвания хората с по-висок жизнен стандарт и по-активна имунна профилактика са засегнати по-често от алергични заболявания. Най-честото алергично заболяване е сенната хрема, но само 45% от засегнатите търсят лекарска помощ. Прогнозите са, че след 6 години всеки втори жител на планетата ще страда от някакъв вид алергия, сочи информацията, представена в библиотеката.\r\nТеодора ДИМИТРОВА", "date": "2017-07-06", "title": "Пазарджик: Регионалната библиотека представя витрина за Световния ден за борба с алергиите"}
{"url": "http://www.focus-news.net/news/2017/07/06/2412796/knigata-kaymaka-chalana-shte-bade-predstavena-v-grad-rakovski-na-14-yuli.html", "text": "Книгата „Каймакъ-Чаланъ” ще бъде представена в град Раковски на 14 юли, от 19.00 часа в читалището. Това съобщиха организаторите от Съюза на офицерите и Община Раковски. Книгата, чийто автор е Красимир Узунов – президент на Информационна агенция „Фокус”, разказва за героизма и безсмъртието на българските герои, участвали в Първата световна война (1914-1918) и в битката, водена през септември - октомври 1916 г. на връх Каймак-Чалан.\r\nНа представянето ще присъстват и генерал–лейтенант Константин Попов, бивш заместник-началник на отбраната на Република България, настоящ депутат и председател на Комисията по отбрана в 44-тото НС, адмирал Пламен Манушев, бивш главнокомандващ Военноморските сили, народни представители от 44-тото Народно събрание от Пловдив и областта, както и представители на местната власт и граждани.", "date": "2017-07-06", "title": "Книгата „Каймакъ-Чаланъ” ще бъде представена в град Раковски на 14 юли"}
{"url": "http://www.focus-news.net/news/2017/07/06/2412794/api-za-povishavane-bezopasnostta-na-dvizhenie-prez-lyatoto-v-pikovite-chasove-se-spira-dvizhenieto-na-kamionite-nad-12-t-po-avtomagistralite.html", "text": "За повишаване безопасността на движение през летните месеци в петък, събота и неделя в часовете с най-интензивен трафик ще се спира движението на камионите над 12 т по автомагистралите. Това съобщиха от пресцентъра на Агенция \"Пътна инфраструктура\" (АПИ). Целта е в почивните дни през активния туристически сезон, когато много шофьори на леки автомобили тръгват на път, да се повиши безопасността при пътуването и пропускливостта на пътната инфраструктура. Ограничението ще е до 15 септември т. г., предвижда съвместна заповед на АПИ, ГД „Национална полиция“ в МВР и ИА „Автомобилна администрация“.\r\nПо АМ „Тракия“ ограничението в движението на МПС над 12 т ще бъде както следва:\r\n-\tв петък от 18 ч. до 20 ч. в посока София - Пловдив;\r\n-\tв неделя от 16 ч. до 20 ч. в посока Бургас - София.\r\nПо АМ „Струма“:\r\n-\tв събота от 10 ч. до 14 ч. в посока п. в. „Даскалово“ - ГКПП „Кулата“.\r\nПо АМ „Марица“:\r\n-\tв неделя от 16 ч. до 20 ч. в посока Свиленград - АМ „Тракия“.\r\nСъс Заповед от 16 юни т. г. поради извършващите се ремонтни дейности по АМ „Хемус“ е ограничено движението в двете посоки в участъка между София и Ябланица (от км 0+000 до км 78+554) както следва:\r\n-\tв петък от 17 ч. до 20 ч.;\r\n-\tв неделя от 14 ч. до 20 ч.\r\nДо 15 септември всеки петък от 17 ч. до 20 ч. и всяка неделя от 14 ч. до 20 ч. се ограничава движението на тежкотоварните камиони над 12 тона и по следните участъци от пътната мрежа:\r\n-\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n-\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n-\tпът I-5 Русе - Велико Търново;\r\n-\tпът I-9 Варна - Бургас;\r\n-\tпът II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nПълният текст на Заповед №РД-11-601 може да бъде видяна в интернет на адрес - http://www.api.bg/files/7514/9935/4256/Zapoved-06.07.2017.pdf.", "date": "2017-07-06", "title": "АПИ: За повишаване безопасността на движение през лятото в пиковите часове се спира движението на камионите над 12 т по автомагистралите"}
{"url": "http://www.focus-news.net/news/2017/07/06/2412795/infotag-parlamentite-na-gruziya-moldova-i-ukrayna-sa-prizovali-evropeyskiya-parlament-da-predstavi-evropeyska-perspektiva-za-trite-strani.html", "text": "Парламентите на Грузия, Молдова и Украйна са призовали Европейския парламент да приеме резолюция за перспективите за присъединяване към ЕС за трите асоциирани държави, предава Infotag. Такова изявление са направили в сряда в Брюксел председателите на парламентите на трите бивши съветски републики. \r\nТе са призовали Европейския парламент да приеме документ, който ще покаже „европейската перспектива“ за трите страни, като той трябва да бъде подготвен до срещата на върха на „Източното партньорство“ през есента в Брюксел.  Мария Динкова", "date": "2017-07-06", "title": "Infotag: Парламентите на Грузия, Молдова и Украйна са призовали Европейския парламент да представи „европейска перспектива“ за трите страни"}
{"url": "http://www.focus-news.net/news/2017/07/06/2412798/prezidentskata-institutsiya-utvardi-pravilata-za-nominirane-na-kandidati-za-chlenove-na-komisiyata-za-zashtita-ot-diskriminatsiya-ot-kvotata-na-darzhavniya-glava.html", "text": "Президентската институция утвърди правилата за номиниране на кандидати за членове на Комисията за защита от дискриминация (КЗД) от квотата на държавния глава. Това съобщиха от прессекретариата на държавния глава. На 13 юли т.г. изтичат мандатите на членовете на Комисията за защита от дискриминация, назначени от квотата на президента, и в съответствие със законовите изисквания и стремежа за прозрачност на процеса по номинация, на интернет-страницата на президентската институция са качени правилата за номиниране нови кандидати   \r\nПредложения за кандидати за членове на КЗД могат да бъдат направени от държавни органи и органи на местното самоуправление, юридически лица с нестопанска цел и физически лица. Направените предложения за кандидати за членове на Комисията следва да бъдат внесени в писмена форма в Администрацията на Президента, не по-късно от 13 юли 2017 г.", "date": "2017-07-06", "title": "Президентската институция утвърди правилата за номиниране на кандидати за членове на Комисията за защита от дискриминация от квотата на държавния глава"}
{"url": "http://www.focus-news.net/news/2017/07/06/2412790/reuters-donald-tramp-e-pristignal-v-germaniya-za-sreshtata-na-g-20.html", "text": "В четвъртък американският президент е пристигнал в Германия за провеждането на срещата на Г-20 в Хамбург, предава Reuters. \r\nНапрежението между Тръмп и лидерите на другите големи икономики се покачи миналия месец, след като американският държавен глава реши да оттегли САЩ от Парижкото споразумение за климата. \r\nТърговската политика е друга област на разногласия. „Добре дошли в ада“ е  поздравът на протестиращите за Тръмп и останалите световни лидери, които пристигат в Хамбург за двудневната среща, чието официално начало е в петък.  Мария Динкова", "date": "2017-07-06", "title": "Reuters: Доналд Тръмп е пристигнал в Германия за срещата на Г-20"}
{"url": "http://www.focus-news.net/news/2017/07/06/2412800/blagoevgrad-pozhar-e-goryal-v-dereto-zad-yugozapadniya-universitet-nyama-postradali.html", "text": "Пожар е горял в дерето зад Югозападния университет в Благоевград. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. Той уточни, че пожарът е възникнал около 14.30 часа, като пламъците са потушени, но се все още се гасят някои останали вътрешни огнища. Около 20 декара храсти и изоставени лозя са горели. Няма пострадали при инцидента.\r\nЛора КАЛЧЕВА", "date": "2017-07-06", "title": "Благоевград: Пожар е горял в дерето зад Югозападния университет, няма пострадали"}
{"url": "http://www.focus-news.net/news/2017/07/06/2412799/pregled-na-mezhdunarodnite-novini-do-18-chasa-agentsiya-fokus.html", "text": "Американският президент Доналд Тръмп публично потвърди подкрепата на Вашингтон за пакта за взаимна отбрана на НАТО в рамките на ключовата реч във Варшава в четвъртък.\r\n„САЩ демонстрираха не само с думи, но и с действия, че стоят твърдо зад член пети\"  на Северноатлантическия договор, подписан във Вашингтон на 4 април 1949 г., заяви американският лидер. \r\nТръмп все пак подчерта, че са нужни повече разходи за отбрана - \"за собствена защита и вие знаете това. Всеки знае това Европа трябва да направи повече“, подчерта Тръмп.\r\n*** Турските власти са депортирали над пет хиляди предполагаеми членове на близкоизточната радикална групировка „Ислямска държава“, включително и такива от Югоизточна Азия. Това заяви държавният глава Реджеп Тайип Ердоган в рамките на пресконференция, последвала среща с индонезийския му колега  Джоко Видодо. Президентът подчерта, че Турция също е забранила влизането на над 53 хил. предполагаеми в страната.\r\n„Светът вече не е място, на което да се работи на местно ниво\", подчерта Ердоган, като добави, че е необходимо да се направи оценка на глобалните проблеми като цяло и да се обединят усилията срещу тероризма.\r\nЕрдоган отбеляза, че Турция има за цел да засили сътрудничеството си с Индонезия по отношение на борбата срещу „Ислямска държава“ и гюлистската терористична организация (ФЕТО).  \r\n*** Президентът на Словения Борут Пахор покани американския си колега Доналд Тръмп да посети страната.\r\nОт администрацията на словенския президент съобщиха, че Тръмп е приел поканата, но не  уточниха кога точно ще се проведе визитата. \r\nСъпругата на Тръмп Мелания е израснала в град Севница в източната част на Словения, а след това е започнала своята кариера на модел в столицата Любляна, преди да се премести в САЩ.\r\n*** Само 300 квадратни метра остават под контрола на терористичната групировка „Ислямска държава“ в иракския град Мосул.\r\nИракските сили за сигурност атакуват от няколко страни пространството, което екстремистите продължават да защитават. Освен това властите допълниха, че в Стария град има едва около 100 членове на терористичната организация. \r\nОчаква се през следващата седмица във Вашингтон да се срещнат всички страни, които са част от международната коалиция.\r\n*** Европейският съюз и Япония в четвъртък призоваха за налагането на по-нататъшни санкции срещу Северна Корея, след като Пхенян проведе изпитание на междуконтинентална балистична ракета в разрез се резолюции на ООН.\r\n„Днес ние се съгласихме да призовем международната общност да засили мерките, насочени към по-нататъшно ограничаване на трансфера на съответните стоки и технологии, както и за финансирането на програмите на Северна Корея за ядрени и балистични ракети\", заяви председателят на Европейския съвет Доналд Туск след разговор с японския премиер Шиндзо Абе. \r\n\"В това отношение призоваваме за приемане на нова и всеобхватна резолюция на Съвета за сигурност на ООН\", допълни полският политик.\r\n*** В резултат на въздушни удари в Сирия на водената от САЩ международна коалиция срещу близкоизточната радикална групировка „Ислямска държава“ през последния месец са загинали 224 цивилни лица.\r\nДанните са на Сирийската обсерватория за човешките права и се отнасят за периода след нахлуването на арабски и кюрдски сили в Ракка, т.е. 6 юни 2017 г. \r\n„Най-малко 224 цивилни граждани, включително 38 деца и 28 жени, бяха убити при въздушни удари на международната коалиция в Ракка, след като Сирийските демократични сили влязоха в града\", твърдят от базираната в Лондон организация.\r\n*** В следобедните часове на четвъртък парламентът в Скопие продължава шестата си сесия, в дневния ред на която е уволнението на главния прокурор на Република Македония Марко Звърлевски.\r\nВ сряда депутатът от ВМРО-ДПМНЕ Илия Димовски поиска опозицията да предложи Главния прокурор на Македония, а той да бъде одобряван на поста с гласовете на две трети от народните представители, а не с обикновено мнозинство.\r\nГлавният прокурор в Македония се избира по предложение на правителството.\r\n*** Федералното правителство на Германия изрази солидарност с Италия в бежанската криза.\r\nПреди откриването на международна конференция по въпросите на миграцията в Рим, Берлин  с нищо не показа, че има желание да приеме на територията на страната повече бежанци от предвиденото. Държавният секретар към Министерството на външните работи, Михаел Рот, заяви, че решението на проблема трябва да бъде намерено в Африка.\r\n\"Ние трябва да решаваме належащите проблеми на миграцията не само в Средиземно море“, коментира германският политик. \r\nСлед затварянето на Балканския маршрут по-голямата част от бежанците предприемат опит да достигнат Европа през Средиземно море до Италия, отправяйки се на опасното пътуване от либийското крайбрежие. Ето защо са необходими действия в Африка, уверени са в Берлин.\r\n*** Турция отхвърля предложенията за отказ от преговори за присъединяване към Европейския съюз в полза на сътрудничеството в други области. Това заяви министърът по европейските въпроси Омер Челик в навечерието на гласуването в Европейския парламент за суспендиране на кандидатурата на Анкара за членство в Общността.\r\nГоворейки по време на посещение в Анкара на комисаря по разширяването Йоханес Хан, Челик подчерта, че е погрешно депутатите от ЕС да призоват за преустановяване на преговорите за членство на Турция, добавяйки, че подобен подход не е от полза за нито една от двете страни. \r\n„Отхвърляме всякакви предложения, според които трябва да има силно сътрудничество между Турция и ЕС в други области, вместо преговори за присъединяване\", категоричен бе турският министър. \r\nВ сряда депутатите от ЕС призоваха за прекратяване на преговорите за членство на Турция с ЕС, заявявайки, че действията на президента Реджеп Тайип Ердоган срещу неговите опоненти показват, че Анкара не отговаря на демократичните критерии на Общността.", "date": "2017-07-06", "title": "Преглед на международните новини до 18  часа /Агенция “Фокус”/"}
{"url": "http://www.focus-news.net/news/2017/07/06/2412803/aktsenti-v-sutreshniya-blok-dobro-utro-balgariya-na-radio-fokus.html", "text": "В годината на Левски, как България се прекланя пред паметта на Апостола и с какви събития Карлово ще отбележи 180-та годишнина от рождението му на 18 юли? Очаквайте кмета на Карлово д-р Емил Кабаиванов в сутрешния блок „Добро утро, България“ на Радио „Фокус“. ЕП одобри замразяването на преговорите за членство на Турция в ЕС. Ще има ли напрежение между Анкара и Брюксел. Очаквайте с коментар Георги Димов, бивш генерален консул на България в Одрин. Оправдават ли се очакванията за силен туристически сезон по Северното Черноморие от интервюто на Марияна Валентинова с проф. Стоян Маринов от Варненската туристическа камара. След 9.00 ще научим как Велико Търново ще отбележи 140-та годишнина от Освобождението си. Подробностите за тържествата в старата столица от репортера ни Надежда Кръстева. На финала на предаването ще ви разкажем в аванс за предстоящия в Панагюрище Международен танцов фестивал „Пъстър свят“, в който ще участват състави от Европа, Азия и Южна Америка.\r\nТези и още теми в „Добро утро, България“ от 6.00 до 10.00 с водещ Евелин Цанева.", "date": "2017-07-06", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/06/2412802/dobrich-predstavyat-patuvashta-izlozhba-publiy-ovidiy-nazon-43-g-17-g-patyat-kam-izgnanie-v-kulturen-tsentar-dvoretsa-v-balchik.html", "text": "Представят пътуваща изложба „Публий Овидий Назон (43 г. - 17 г.) - пътят към изгнание“ в Държавния културен институт – Културен център (ДКИ-КЦ) „Двореца“ в Балчик. Това съобщи Галя Георгиева, мениджър „Културни и специални събития“ в Архитектурно-парковия комплекс, предаде кореспондент на Радио „Фокус” – Варна. Изложбата е организирана от Музея по изкуствата в град Констанца в партньорство с Румънския културен институт. Събитието отбелязва 2000 години от смъртта на древноримския поет Публий Овидий Назон. Роден е в Сулмона, Италия, и е починал в Томис (днес румънския град Констанца) след изгнание, продължило осем години, по времето на император Август. Изложбата събира 60 графични произведения на изкуството, вдъхновени от текста на великия латински поет. Те са сътворени от художниците Лино Алвиани, Артуро Файела и Йоселин Джовани от Италия, Алекс Димитриадис, Ксенис Сачинис и Кости Спанопулос от Гърция, Петър Лазаров, Явора Петрова и Божидар Тонев от България и Лорета Балута, Мариета Бесу, Аурел Булаку, Зузу Картатенасе, Мирча Думитреску, Сузана Фонтанариу, Емилия Кис, Анна - Мария Орбан, Лилия Рус Първан, Матей Сербан Санду, Атина Елена Симиунеску и Флорин Стоичиу от Румъния. Изложбата пътува до осем града в четири страни, като възстановява пътя на изгнанието на Овидий от Рим до Томис. Първоначално творбите са били показани в Сулмона - мястото, където се е родил поетът Овидий. Изложбата е гостувала в периода 15 - 20 май 2017 г. След това графиките са посетили Рим в дните между 22 май и 4 юни, Бриндизи между 21 юни и 25 юни, Коринт между 27 юни и 3 юли, а от 5 до 9 юли са гостували в Несебър. От 11 до 30 юли изложбата ще бъде подредена в „Каменна зала“ на ДКИ - КЦ „Двореца“ в Балчик. След това ще отпътува за Румъния, първо за град Мангалия, а от там за Констанца.\r\nЖулиета НИКОЛОВА", "date": "2017-07-06", "title": "Добрич: Представят пътуваща изложба „Публий Овидий Назон (43 г. - 17 г.) - пътят към изгнание“ в Културен център „Двореца“ в Балчик"}
{"url": "http://www.focus-news.net/news/2017/07/06/2412801/ministar-nikolina-angelkova-provede-sreshta-s-kmetove-ot-sofiya-oblast.html", "text": "Министърът на туризма Николина Ангелкова проведе среща с градоначалника на Годеч Радослав Асенов, на която присъстваха и кметове от София област. Това съобщиха от пресцентъра на Министерството на туризма. \"Туризмът е хоризонтална политика и трябва да си сътрудничим активно с местните управи, за да насърчаваме неговото устойчиво развитие\", заяви Ангелкова. През миналата година в категоризираните места за настаняване с поне 10 легла в София област са пренощували общо близо 285 000 туристи, което е около 19% ръст спрямо 2015 г. по данни на Националния статистически институт, стана ясно на дискусията. Реализираните нощувки през същия период са били над 712 000 (около 20% ръст), а реализираните приходи от тях над 27 млн. лв. и над 24% увеличение.    \r\nМинистър Ангелкова акцентира върху спецификата и важността на местния туризъм и поясни, че скоро предстои да бъде обявена инвестиционната карта в туризма, в която са се включили над 153 общини, като изрази надежда, че следващото й издание ще обхване всички български региони. Тя припомни още, че много от местните управи изразяват желание да участват в различни маркетингови активности в сектора и вече подкрепиха инициативата за мобилната платформа I love Bulgaria за популяризиране на туристическите атракции у нас, която министерството стартира миналата година.\r\n\"Съвместно с МРРБ ще продължим да подкрепяме тези усилия на местната власт, защото по ОП „Региони в растеж“ и друг програми те ще могат да кандидатстват с проекти за социализация на туристическите обекти и атракции\", допълни Николина Ангелкова. Това по думите й ще направи тези забележителности по-достъпни, посещавани и привлекателни. \r\nКметът на Годеч Радослав Асенов подчерта, че общината  разполага с много потенциал за развитието на туризма, който все още не е достатъчно разработен. По думите му градът и околностите му могат да се развият като културно-историческа дестинация, която да привлича повече туристи както от страната, така и от чужбина.\r\nПо време на дискусията бе обсъдено и създаването на фолклорен фестивал на културата и традициите  на общините от София област. Всички присъстващи бяха единодушни, че идеята ще привлече много привърженици и ще се превърне в акцент на местния културен календар.", "date": "2017-07-06", "title": "Министър Николина Ангелкова проведе среща с кметове от София област"}
{"url": "http://www.focus-news.net/news/2017/07/06/2412804/varna-obshtnosten-tsentar-valchi-dol-provezhda-dopalnitelna-podgotovka-za-povishavane-na-uchilishtnata-gotovnost-na-detsa-za-raven-start-v-uchilishte.html", "text": "В Общностен център – Вълчи дол отново стартира Дейност “Допълнителна педагогическа подготовка за повишаване на училищната готовност на децата за равен старт в училище”. Това съобщиха за Радио „Фокус“ – Варна от Община Вълчи дол. Към момента услугата се предоставя на 15 деца, които посещават лятното училище всеки делничен ден от 8.00 до 12.00 часа, а от 15 юли ще бъдат сключени още 15 договора. Услугата е насочена към деца от уязвими семейства от затворени общности и деца с увреждания, на които предстои да постъпят в първи клас. С предоставянето на тази услуга се цели да се увеличи готовността на децата и мотивацията им за равен старт с техните връстници при постъпването им в първи клас. Тази дейност е насочена към доразвиване и съхранение на придобитите когнитивни и социални умения в предучилищното образование. Това е модел за въвеждане на децата в образователната система. Продължителността на проекта е 28 месеца и приключва през август 2018 година.\r\nМарияна ВАЛЕНТИНОВА", "date": "2017-07-06", "title": "Варна: Общностен център – Вълчи дол провежда допълнителна подготовка за повишаване на училищната готовност на деца за равен старт в училище"}
{"url": "http://www.focus-news.net/news/2017/07/06/2412805/plovdiv-elektrorazpredelitelnoto-druzhestvo-v-regiona-savetva-grazhdanite-da-zapisvat-pokazaniyata-na-elektromerite-si-predi-zaminavane-na-pochivka.html", "text": "Препоръчително е показанията на електромера да се запишат, преди заминаване на почивка. Това е съветът на експертите, каза за Радио „Фокус“ – Пловдив Крум Косев от отдел „Комуникации“ в електроразпределителното дружество в Пловдивска област. По думите му много е важно също преди заминаване всички електроуреди, които не е необходимо да работят в отсъствие на обитателите на дома, да се изключат. „Тук следва да се има предвид, че уреди като СОТ, хладилник или фризер, които не винаги е подходящо да се изключват, ще продължат да консумират електроенергия. Съветваме потребителите да изключат от щепсела уреди като телевизор, аудио-уредба и монитор, защото и в режим на stand-by те ще продължат да консумират електроенергия. Електроуредите, които са в режим stand-by, трябва да се оставят включени само при необходимост. Трябва да се уверят, че външни хора нямат достъп до контакти, които са част от тяхната електрическа инсталация. Хората не трябва да забравят също, че ако в тяхно отсъствие служителите на дружеството нямат достъп до електромера, те могат да заявят посещение на отчетник“, каза Косев. Относно консумацията на електроенергия във временно използваеми имоти и обекти, като вили, летни къщи, сезонни имоти и други, специалистът каза, че трябва да се обърне внимание на периода, през който се консумира електроенергия и сроковете за плащане. „В редица случаи консумацията от последния месец на почивния период поради различни причини остава незаплатена. Това от своя страна може да доведе до изключване на електрозахранването след изтичане на определените срокове за плащане и да им създаде неудобства“, посочи Косев.\r\nТой даде и съвети, ако потребителите се намират на открито, сред природата и ги настигне или приближава гръмотевична буря. „Хората трябва бързо да се отдалечат от електропроводи, да стоят настрани и да не докосват метални конструкции, огради, парапети и други метални заграждения. Ако носят метални предмети, трябва да ги поставят възможно по-далеч от себе си. Добре е да са на повече от 20 - 30 метра“, коментира Косев.\r\nТони МИХАЙЛОВ", "date": "2017-07-06", "title": "Пловдив: Електроразпределителното дружество в региона съветва гражданите да записват показанията на електромерите си преди заминаване на почивка"}
{"url": "http://www.focus-news.net/news/2017/07/06/2412807/veliko-tarnovo-deseto-yubileyno-izdanie-na-diksi-dzhaz-fest-shte-se-provede-v-grada-uchastie-shte-vzemat-nad-50-muzikanta.html", "text": "Десето юбилейно издание на „Дикси джаз фест” ще бъде открито във Велико Търново. Това съобщи за Радио „Фокус“ – Велико Търново Емил Костурков, председател на фондация „Дикси джаз фест”, която се занимава с организацията на фестивала във Велико Търново. Над 50 джаз музиканти от Испания, Франция и България ще се съберат в подножието на паметника „Асеневци\" в старата столица в дните от днес до 8 юли. Костурков посочи, че тази година тематиката на юбилейното издание ще е насочена към българския фолклор. Откриването е от 19.30 часа днес, като първи на сцената ще излязат символичните домакини от Royal Dixie Band. Концертите на музикантите ще бъдат посветени на Данчо Капитанов, като в негова памет те ще изсвирят „Човекът, когото обичам“. След домакините ще свирят III Тоne от Франция. Програмата на първата вечер ще завърши с Димитър Льолев квартет и неговия проект „Родополоджи”.\r\nНа 7 юли фестивалната програма ще започне още в 17.30 часа с „Джаз за деца с Венци Благоев” на паметника „Майка България“. След това ще продължи на голямата сцена на „Асеневци” с друг проект на музиканти, които са завършили образованието си в чужбина – Борислав Петров, Владимир Кърпаров, Димитър Льолев. Втората вечер ще завърши с Военен биг бенд - Стара Загора и приятели. Солисти ще бъдат Венцислав Благоев, Владимир Кърпаров и Димитър Льолев. Военният биг бенд за първи път ще изсвири на сцена изцяло авторска музика.\r\nВ последния фестивален ден на сцената на „Асеневци“ ще се изяви Румен Халачев квартет. Музикантите също ще се представят с изцяло авторска програма. Вечерта ще завърши със Stefan Goranov quartet.\r\nВ трите фестивални дни Royal Dixie Band ще изнасят импровизирани концерти в целия град. Днес групата ще свири в центъра на Велико Търново, на 7 юли те ще посетят кв. „Бузлуджа”, а на 8 юли – кв. „Картала”. Всяка вечер в местен клуб от 23.00 часа ще има джемсешъни.\r\nОрганизатори на фестивала са фондация „Дикси джаз фест”, Община Велико Търново и фондация „Америка за България”.\r\nНадежда КРЪСТЕВА", "date": "2017-07-06", "title": "Велико Търново: Десето юбилейно издание на „Дикси джаз фест” ще се проведе в града, участие ще вземат над 50 музиканта"}
{"url": "http://www.focus-news.net/news/2017/07/06/2412809/amenesti-interneshanal-libiya-ne-e-strana-na-koyato-mozhem-da-se-doverim-za-sadbata-na-migrantite.html", "text": "Европа предприе опасен ход като се опита да получи помощта на Либия за намаляване броя на мигрантите, достигащи до континента през Средиземно море, се съобщава в доклад на „Амнести Интернешънъл“, предава Voice of America. \r\nОрганизацията определи като „безумна“ стратегията на ЕС да обучава либийската крайбрежна охрана за това как да спасява мигранти. Според „Аменсти Интернешънъл“ те са изправени пред риска да загинат в морето или ако бъдат върнати в Либия, да се окажат блокирани в страна, в която техните права могат да бъдат сериозно нарушени. \r\nНад две хиляди мигранти загинаха, опитвайки се да достигнат Европа тази година, а  над 73, 380 души пристигнаха в Италия, показват данните на  италианското Министерство на вътрешните работи. Очаква се до края на годината броят на пристигналите мигранти да достигне или надхвърли 181, 400 души.  Мария Динкова", "date": "2017-07-06", "title": "„Аменести Интернешънъл“: Либия не е страна, на която можем  да се доверим за съдбата на мигрантите"}
{"url": "http://www.focus-news.net/news/2017/07/06/2412806/the-independent-inflatsiyata-skacha-a-zhizneniyat-standart-vav-velikobritaniya-se-ponizhava-s-barzi-tempove.html", "text": "Жизненият стандарт във Великобритания се понижава с най-бързите темпове от 2011 г. насам, след като от миналия юни инфлацията започна да се покачва след вота за Брекзит, пише вестник The Independent. Това показват публикуваните днес данни на националната статистическа служба на Обединеното кралство.  \r\nПрез първото тримесечие на 2017 г. наличният реален доход на домакинствата е бил с 2% по-нисък спрямо същия период през 2016 г. \r\nТова е най-голямото понижаване след последното тримесечие на 2011г., когато реалният доход на домакинствата падна с 3%. Тогава кризата в еврозоната беше в разгара си, а инфлацията при потребителските цени надхвърли 5%.  Мария Динкова", "date": "2017-07-06", "title": "The Independent: Инфлацията скача, а жизненият стандарт във Великобритания се понижава с бързи темпове"}
{"url": "http://www.focus-news.net/news/2017/07/06/2412808/stara-zagora-mnogo-otlichiya-specheliha-vapitanichkite-na-baletno-tantsov-tsentar-gratsiya-kazanlak-ot-svetovnite-tantsovi-finali-v-ofenburg-germaniya.html", "text": "Много отличия спечелиха въпитаничките на Балетно-танцов център „Грация“ към НЧ „Възродена Искра“ в Казанлък от Световните танцови финали в Офенбург, Германия. Това каза за Радио „Фокус“ ръководителят на центъра Алла Ангелова. Тя поясни, че във формата са участвали  близо 12 хиляди участника от 47 държави. Осем от възпитаничките на хореограф–педагога Алла Ангелова от ниво начинаещи са отличени с осем сребърни медала и са на престижното второ място в света. Три успешни дебюта имат грациите с педагог–хореограф Юлиана Ангелова на световната сцена. „Трио от ниво напреднали се изправи пред най–голямото предизвикателство на световната сцена – жестоката конкуренция на представители на професионалните балетни училища. Силният състезателен дух, опитът от световните сцени и смелостта помогнаха на Михаела Белчева, Янина Николова и Кристина Губеркова да преодолеят страха и те успешно се класираха в челната десятка, завоювайки седмо място сред най–добрите“, поясни Алла Ангелова. През месец септември балерините на „Грация“ ще покажат своя талант на италианска сцена във Венеция. \r\nСлавяна ГАЙДАРОВА", "date": "2017-07-06", "title": "Стара Загора: Много отличия спечелиха въпитаничките на Балетно-танцов център „Грация“ - Казанлък от Световните танцови финали в Офенбург, Германия"}
{"url": "http://www.focus-news.net/news/2017/07/06/2412811/shumen-shte-bade-napravena-3d-vazstanovka-na-pametnika-sazdateli-na-balgarskata-darzhava.html", "text": "Ще бъде направена 3D възстановка на паметника „Създатели на българската държава” в Шумен. Това стана ясно на среща, посветена на бъдещето на паметника в Шумен, предаде репортер на Радио „Фокус“ - Шумен. С 3D възстановката се ангажира екипът на платформата Iwalk.bg, като мултимедията ще бъде прибавена както на интерактивната карта на платформата, така и към мобилното приложение. На срещата присъстваха кметът Любомир Христов, заместник-кметът Боян Тодоров, както и директорът на общинското предприятие по туризъм Ваня Стоянова. Чрез интерактивното представяне на мемориалния комплекс се цели популяризирането на туристическия обект с идеята да привлечен интересът на възможно най- голям брой хора. „Правим го с идеята да подкрепим Община Шумен в усилията и да се определи статут на паметника “Създатели на българската държава”, заяви Димитър Игнатов от Iwalk.bg. Той изрази надежда обществената ангажираност да провокира и ясно ангажиране на отговорните държавни институции за поддръжката на паметника и за осигуряване на необходимите средства за извършване на ремонтни и възстановителни работи по различни национални и европейски програми. \r\nИвелина ИВАНОВА", "date": "2017-07-06", "title": "Шумен: Ще бъде направена 3D възстановка на паметника „Създатели на българската държава”"}
{"url": "http://www.focus-news.net/news/2017/07/06/2412812/bbc-do-2040-g-frantsiya-shte-zabrani-prodazhbata-na-avtomobili-koito-izpolzvat-benzin-ili-dizel.html", "text": "Франция планира до 2040 г. да наложи забрана за продажбата на коли, които използват бензин или дизел като гориво, заяви министърът на екологията Никола Юло, предава BBC. Той определи това решение като „революционно“ и обяви, че то е част от подновените ангажименти, свързани с Парижкото споразумение за климата. Министърът също така уточни, че Франция планира да спре да изхвърля въглеродни емисии до 2050 г. \r\nХибридните коли в момента са около 3,5% от френския пазар, а изцяло електрическите превозни средства са едва 1,2%.  Мария Динкова", "date": "2017-07-06", "title": "BBC: До 2040 г. Франция ще забрани продажбата на автомобили, които използват бензин или дизел"}
{"url": "http://www.focus-news.net/news/2017/07/06/2412815/sliven-19-sa-protivopozharnite-avtomobili-za-parvonachalna-ataka-na-gorski-pozhari-na-teritoriyata-na-yugoiztochno-darzhavno-predpriyatie-sliven.html", "text": "19 са противопожарните автомобили за първоначална атака на горски пожари на територията на Югоизточно държавно предприятие - Сливен, съобщиха за Радио „Фокус“ – Сливен от предприятието. Те ще подсигуряват бърза и адекватна реакция при горски пожар. Автомобилите са оборудвани с помпа, струйка и резервоар за вода. Почти всички приспособления са инсталирани на високопроходими автомобили. И през тази година те са разпределени там, където статистически рискът от пожари е най-голям – в равнинните райони и тези, които имат дълга граница със земеделските земи. Стопанствата, част от предприятието разполагат с противопожарни депа, оборудвани съгласно изискванията с инструменти за ръчно потушаване. Сред тях тупалки, лопати, моторни триони, водни помпи и др. Всяко стопанство има закупени и специални противопожарни облекла. От началото на годината на територията на предприятието са възникнали 20 пожара и са засегнати 1010 декара горски територии.\r\nПо време на пожароопасния сезон всяко горско стопанство дава постоянни дежурства. Назначени са и пожаронаблюдатели – хора, които следят за пожари и сигнализират в стопанството, за да могат да бъдат взети незабавни мерки. Всеки гражданин, който забележи пожар може да подаде сигнал на телефон 112.", "date": "2017-07-06", "title": "Сливен: 19 са противопожарните автомобили за първоначална атака на горски пожари на територията на Югоизточно държавно предприятие - Сливен"}
{"url": "http://www.focus-news.net/news/2017/07/06/2412813/nimh-utre-shte-bade-predimno-slanchevo-predi-obyad-v-otdelni-rayoni-na-severoiztochna-balgariya-sa-vazmozhni-slabi-prevalyavaniya.html", "text": "През нощта ще бъде предимно ясно, утре – предимно слънчево. Преди обяд в Североизточна България ще има по-значителни временни увеличения на облачността, но само в отделни райони там ще превали слабо. Това съобщи за Агенция „Фокус” дежурният синоптик Мартина Цветанова от Националния институт по метеорология и хидрология (НИМХ) при Българската академия на науките (БАН).  Ще духа слаб до умерен североизточен вятър. Максималните температури ще са между 28° и 33°. Атмосферното налягане e и ще остане по-високо от средното за месеца.  \r\nПо Черноморието ще е предимно слънчево с временни увеличения на облачността. Преди обяд главно в крайните северни райони е възможно да превали слабо. Ще духа умерен север-североизточен вятър. Максимални температури на въздуха: 24° - 27°, температурата на морската вода е 22-25°. Вълнението на морето ще е около 2-3 бала.  \r\nНад планините ще е предимно слънчево, след обяд с развитие на купеста облачност, но почти без валежи. Ще духа умерен до силен север-северозападен вятър. Максимална температура на височина 1200 метра - около 24°, на 2000 метра – около 16°.\r\nПрез следващите три дни ще бъде предимно слънчево. Максималните температури ще са предимно между 30° и 35°. В неделя от североизток за кратко ще проникне малко по-хладен въздух; ще има по-значителни временни увеличения на облачността и на отделни места, главно в Източна България и планинските райони ще превали.", "date": "2017-07-06", "title": "НИМХ: Утре ще бъде предимно слънчево, преди обяд в отделни райони на Североизточна България са възможни слаби превалявания"}
{"url": "http://www.focus-news.net/news/2017/07/06/2412816/binali-yaldaram-reshenieto-na-evropeyskiya-parlament-ne-iznenada-turtsiya.html", "text": "Решението на Европейския парламент да приеме препоръката за преустановяването на преговорите за членството на Турция е „нищожно“ за Анкара, заяви министър-председателят Бинали Йълдъръм, пише вестник Hurriyet. \r\n„За нас това не е много важно решение. Също така то не е нещо неочаквано. Подобни решения бяха взети и през предишните месеци.“, коментира Йълдъръм. \r\nТой подчерта, че решимостта на Турция да се присъедини към блока остава силна, въпреки „объркването,“ през което преминава на Брюксел.  Мария Динкова", "date": "2017-07-06", "title": "Бинали Йълдъръм: Решението на Европейския парламент не изненада Турция"}
{"url": "http://www.focus-news.net/news/2017/07/06/2412818/pazardzhik-riosv-e-izvarshila-158-proverki-za-opazvane-na-chistotata-na-vazduha-i-rekite-v-oblastta-prez-yuni-izdadeni-sa-51-predpisaniya-na-firmi.html", "text": "Експерти от РИОСВ – Пазарджик извършиха през юни 158 проверки на 134 обекта и издадоха 51 предписания за отстраняване на констатирани несъответствия и предприемане на мерки. Това съобщи за Радио „Фокус“ – Пазарджик Цветана Чочва, експерт в Екоинспекцията в областния град. За периода са предприети действия по осем сигнала и две жалби. „Съставен е акт по Закона за водите на предприятие за разфасовка на червени меса в Пазарджик, за заустване на отпадъчни води със съдържание, превишаващо индивидуалните емисионни ограничения, по показател „неразтворени вещества“. Извършени са проверки за прилагане разпоредбите на Закона за чистотата на атмосферния въздух в 13 обекта, в това число 4 бензиностанции, които са изпълнили изискванията за улавяне на бензиновите пари при зареждане на автомобилите с гориво. Проверените предприятия и хотели спазват изискванията на законодателството, засягащо чистотата на атмосферния въздух и шума в околната среда“, уточни Чочева. Тя каза също, че по разпореждане на министъра на околната среда и водите РИОСВ извършва проверки за изземване на наносни отложения от речните легла на реките. По поречията на реките Стара и Луда Яна не са констатирани такива. Проверка на участък от речното корито на р. Марица, в землището на селата Синитово и Огняново констатира, че багер на „Напоителни системи“ ЕАД, клон Тополница извършва земно-изкопни работи. Тази дейност представлява инвестиционно намерение. За него няма проведена процедура по Закона за биологичното разнообразие. На фирмата ще бъде съставен акт за административно нарушение.\r\nАлбена ЖИЛЕКОВА", "date": "2017-07-06", "title": "Пазарджик: РИОСВ е извършила 158 проверки за опазване на чистотата на въздуха и реките в областта през юни, издадени са 51 предписания на фирми"}
{"url": "http://www.focus-news.net/news/2017/07/06/2412819/plovdiv-okrazhniyat-sad-zadarzha-pod-strazha-mazh-obvinen-v-opit-za-ubiystvo.html", "text": "Окръжният съд взе мярка за неотклонение задържане под стража спрямо мъж с инициали Р. Р., обвинен в опит за убийство. Това съобщиха от пресцентъра на Окръжен съд - Пловдив. Срещу Р. Р. е повдигнато обвинение за опит за убийство. Съдът намери, че от събраните до момента доказателства може да се направи обосновано предположение Рангел Р. да е извършил престъплението, в което е обвинен. Освен това съдът прецени, че има опасност да се укрие и да извърши престъпление.\r\nОпределението не е окончателно и подлежи на протест и обжалване пред Апелативен съд – Пловдив на 13 юли 2017 г. в 10.30 часа.", "date": "2017-07-06", "title": "Пловдив: Окръжният съд задържа под стража мъж, обвинен в опит за убийство"}
{"url": "http://www.focus-news.net/news/2017/07/06/2412817/predstoyashti-sabitiya-v-stranata-za-7-yuli-agentsiya-fokus.html", "text": "***\r\nОт 09.00 часа ще се проведе пленарно заседание на Народното събрание. \r\n***\r\nОт 9.30 часа в Централен военен клуб (зала Концертна) ще се проведе публична дискусия с министър-председател на Република България Бойко Борисов на тема: „Трансатлантическата връзка през Българското председателство на Съвета на ЕС“. От 11.00 часа ще се проведе публична дискусия с Н.ПР. Ерик Рубин, посланик на Съединените Американски Щати в България, на тема: „Българо-американското сътрудничество :пътят напред“.  \r\n***\r\nОт 09.30 часа в митрополитска катедрала „Св. Неделя”, Негово Светейшество Българският патриарх и Софийски митрополит Неофит ще оглави празничната света Литургия.\r\n***\r\nОт 10.00 часа в сградата на Министерство на икономиката на ул. \"Славянска\" №8 министърът на икономиката Емил Караниколов ще връчи два сертификата за инвестиция клас А, издадени по реда на Закона за насърчаване на инвестициите.\r\n***\r\nОт 11.00 часа Националният литературен музей организира честване пред паметника на Иван Вазов на ул. „Г. С. Раковски” в столицата, по повод 167-годишнината от рождението на поета.\r\n***\r\nОт 11.00 часа пред паметника на Иван Вазов на ул. „Г. С. Раковски” Националният литературен музей организира честване по повод 167-годишнината от рождението на поета.\r\n***\r\nОт 13.00 часа УС на Столична лекарска колегия призовава членовете на колегията да излязат пред своите здравни заведения със сини ленти, като по този начин ще се изрази подкрепа към д-р Албена  Гагова от САГБАЛ „Шейново“ и ще бъде осъдено непредизвиканото насилие над медицински лица.\r\n***\r\nОт 18.00 часа в „Южен парк 2“ ще бъде открито седмото издание на фестивала А to JazZ!\r\n***\r\nОт 20.00 часа на  Открита сцена в Театър „София“ ще се проведе финалът на Четвъртия конкурс за съвременна българска пиеса.\r\n***\r\nОт 10.00 часа ще се открие тридневен събор при Араповски манастир  „Света великомъченица Неделя“ по случай храмовия му празник – 7 юли.\r\n***\r\nот 18.00 часа в художествената галерия в града италианският художник Алесандро Киарапа ще представи своя самостоятелна изложба.\r\n***\r\nот 18.00 часа в Морското казино, зала „Петя Дубарова” в Морското казино, зала „Петя Дубарова”, ще бъдат открити официално Дните на украинската култура в Бургас с концерт и изложба на украински художници.\r\n***\r\nОт 12.30 часа пред лечебните заведения цялата медицинска общност в област Велико Търново ще протестира срещу насилието над медицински специалисти. \r\n***\r\nОт 17.30 часа край паметник „Майка България”ще се проведе инициативата „Джаз за деца с Венци Благоев” като част от програмата на „Дикси джаз фест“. \r\n***\r\nОт 18.30 часа на паметника на ген. Гурко в парк „Марно поле“ ще има изпълнения на Духовия оркестър при Община Велико Търново. \r\n***\r\nОт 19.00 часа на паметник на ген. Гурко ще се извърши празничен благослов, отслужен от Негово Високопреосвещенство Великотърновски митрополит Григорий. Ще бъдат положени цветя на признателност. \r\n***\r\nОт 19.00 часа в  МДТ „Константин Кисимов” ще бъде представена комедията „Госпожа Министершата” от Бранислав Нушич. \r\n***\r\nОт 19.20 часа на паметник „Майка България” ще се състои военен ритуал по полагане на венци и цветя на признателност. \r\n***\r\nОт 19.45 часа на площад „Цар Асен І” ще се състои Фолклорен концерт на ПФА „Искра”.\r\n***\r\nОт 21.00 часа на площад „Цар Асен І” ще има тържествена заря-проверка, на която ще присъстват официални лица. Ще бъде излъчен Аудиовизуален спектакъл „Царевград Търнов- звук и светлина” и ще има празнични илюминации. \r\n*** \r\nОт 10.00 часа художници ще рисуват града под мотото „Цветни улици“, с което продължават Празниците на културата.\r\n***\r\nОт 10.30 часа в Заседателната зала на Община Враца ще се проведе пресконференция, инициирана от организаторите на състезанието Трофи – Дивите Зверове 2017 (Wild Beasts Trophy).\r\n***\r\nОт 10.30 часа в Художествена галерия ще се състои откриване на образователна изложба „Големите майстори и малките художници“.\r\n***\r\nОт 17.00 часа в сградата на Община Добрич, Голямата заседателна зала -  етаж 2, ще се проведе публичното  обсъждане на годишния отчет на бюджета за 2016 г.\r\n***\r\nОт 17.30 часа в Зала „Възраждане“ – Художествена галерия ще се състои откриване на изложба „Васил Левски – Апостола на българската свобода“ на Регионален исторически музей – Ловеч, придружена с лекция на Пламен Митев „Васил Левски и националната памет“.\r\n***\r\nОт 09.00 часа в местността Бузлуджа, на поляната до хижата, (в подножието на „Чинията“), ще бъде дадено началото на РОК КУЛТУРА 2017.  \r\n***\r\nОт 11.00 часа на площад „Велбъжд” ще бъзе открит Международният фолклорен конкурс „Пауталия”. \r\n***\r\nОт 18.00 часа в Художествена галерия „Владимир Димитров – Майстора” ще бъде открита гостуващата изложба „Избрани произведения от фонда на Художествена галерия – Габрово”.\r\n***\r\nОт 09.00 часа в храм „Св. вмца Неделя“, Негово преосвещенство Константийският епископ Яков ще оглави архиерейска света Литургия.\r\n***\r\nОт 09.00 часа в Араповския манастир „Св. вмца Неделя\", Негово преосвещенство Знеполският епископ Арсений ще оглави архиерейска света Литургия. \r\n***\r\nОт  8.00 часа в Манастир „Св. св. Петър и Павел” ще се извърши безвъзмездна трудова дейност по благоустрояване в манастира (харизанство).\r\n*** \r\nОт 9.30 часа ще започне Празничната св.Литургия в храм „Св.Неделя” в квартал Райково, а от 12.00 часа ще бъде раздаден  благословен курбан по повод храмовия празник на църквата.  \r\n***\r\nОт 09.30 часа на площад „Иван Вазов“ ще се проведе традиционно детско утро, посветено на Вазовите песни и стихове.\r\n***\r\nОт 18:00 часа в експозиционната зала на къща музей „Иван Вазов“ ще се състои представянето на книгата „Иван Вазов. История, поетика, диалози” и среща с нейния автор проф. Димитър Михайлов\r\n***\r\nОт 13.30 часа в залата на Общински съвет ще се проведе Кръгла маса на тема: „Промените на референтния документ за най-добри налични техники за големи горивни инсталации (lsp bref)“. Очаква се в кръглата маса да вземат участие: министър-председателят Бойко Борисов, Теменужка Петкова - министър на енергетиката, Сергей Станишев - евродепутат и президент на Партията на европейските социалисти, Нено Димов - министър на околната среда и водите, Живко Тодоров - кмет на Община Стара Загора, Пламен Димитров -  президент на КНСБ, Димитър Манолов - президент на КТ „Подкрепа“. \r\n***\r\nОт 09.30 часа в заседателната зала на Община Пловдив ще се състои подписването на Меморандум между „Клъстер Тракия икономическа зона“ и свободната Корейска зона DGFEZ от побратимения на Пловдив град Тегу /Daegu/. \r\n*** \r\nОт 15.00 часа в НЧ „Напредък“ ще се проведе Летен празник на пчеларите.", "date": "2017-07-06", "title": "Предстоящи събития в страната за 7 юли (Агенция „Фокус“)"}
{"url": "http://www.focus-news.net/news/2017/07/06/2412793/prezidentat-rumen-radev-vizhdam-opit-za-politizatsiya-na-armiyata.html", "text": "Преди повече от четвърт век ние деполитизирахме Българската армия. Виждам опити за връщане към обратния процес. Ако Комисията по отбрана и парламентът като цяло желаят да имат по-голямо влияние и авторитет върху Българската армия, нека го правят с приемане на адекватни закони, които да работят за Въоръжените сили и за военнослужещите, а не със силово привикване и препитване на кандидатите, номинирани за генерали. Това заяви пред български журналисти във Варшава президентът Румен Радев в отговор на въпрос за предложените промени в Закона за отбраната и въоръжените сили, съобщиха от прессекретариата на държавния глава. Той предупреди, че съществува риск реализирането на тези промени да отслаби президентската институция. \r\nПомолен да коментира констатациите в доклад на Сметната палата, според които Инициативният комитет, издигнал кандидатурата му, е набрал повече средства след края на предизборната кампания и има неразплатени задължения към доставчици, Румен Радев заяви: „Има празнота в законодателството, която не регламентира точно тези процеси около изборите и след тях.“ По думите на държавния глава е необходимо да бъдат поставени в равни условия партиите и инициативните комитети по отношение на сроковете и воденето на предизборна кампания. \r\nВ отговор на въпрос за очакванията на президента към работата на новата парламентарна комисия за проучване на избора на нов боен самолет, президентът изрази надежда процесът за модернизация на Въоръжените сили да не бъде възпрепятстван. „Все още не съм наясно как ще работи тази комисия и какви механизми и методика ще използва. Нека заработят и да видим какъв ще бъде техният подход. Надявам се тази комисия да не бъде спирачка за проектите за модернизиране на Българската армия“, призова Румен Радев. \r\nПрезидентът представи целите на проведения днес във Варшава форум инициатива „Три морета“, а именно държавите, разположени между трите морета – Адриатическо, Балтийско и Черно, по-бързо да настигат Западна Европа от гледна точка на икономическото развитие, стандарта на живот и инфраструктура.  \r\nВъв Варшава Румен Радев се обяви за диверсификация в сферата на енергетиката и либерализиране на пазарите на държавите членки на Европейския съюз. „Диверсификация – това означава по-добри цени и възможност наистина да избираме – дали искаме доставки на енергия от изток, север или юг и в зависимост от условията, стабилността на доставките и цената им“, каза още президентът.", "date": "2017-07-06", "title": "Президентът Румен Радев: Виждам опит за политизация на армията"}
{"url": "http://www.focus-news.net/news/2017/07/06/2412820/dimitar-nikolov-kmet-na-burgas-dobrata-lokatsiya-pristanishteto-i-podkrepata-na-obshtinata-privlichat-investitorite-v-industrialniya-i-logistichen-park.html", "text": "Добрата локация, пристанището и пътната връзка с Бургас и с АМ „Тракия“, в симбиоза с подкрепата на Община Бургас, привличат инвеститорите в Индустриален и логистичен парк – Бургас. Това каза в предаването „Това е България“ на Радио „Фокус“ кметът на Бургас Димитър Николов, коментирайки откриването на нова база на световен автомобилен концерн. По думите му добрата комуникация с останалите държавни служби също е фактор, който привлича интереса на инвеститорите.\r\n„Община Бургас е активна, но най-вече е необходим ресурс от \"Национална компания индустриални зони\", защото с потенциалните срещи и контакти, които има тя, както и с възможността да използваме този ресурс за изграждане на инфраструктурните комуникации, сме по-конкурентни, по-гъвкави за пред инвеститорите и имаме по-голяма сигурност.\"\r\nИ отдолу да допълним сервизно инфо: Индустриален и логистичен парк - Бургас се управлява от съвместно дружество между \"Национална компания индустриални зони\" ЕАД (НКИЗ), притежаваща 51% и Община Бургас с дял от 49%. Паркът в Бургас, заедно с Икономическа зона София - Божурище са най-динамично развиващите се проекти на НКИЗ.", "date": "2017-07-06", "title": "Димитър Николов, кмет на Бургас: Добрата локация, пристанището и подкрепата на Общината привличат инвеститорите в Индустриалния и логистичен парк"}
{"url": "http://www.focus-news.net/news/2017/07/06/2412821/sport-marsel-kitel-specheli-shestiya-etap-na-tur-dyo-frans.html", "text": "Германецът Марсел Кител спечели шестия етап на „Тур дьо Франс“. Това е втората победа за Кител в тазгодишното издание на състезанието, той финишира първи и по време на втория етап. \r\nДнес Кител успя да премине разстоянието от 216 км между френските градове Везул и Троа за 5 часа 5 минути и 36 секунди. \r\nФранцузинът Арно Демар остана втори, а третото място зае германецът Андре Грайпел. \r\nБританецът Крис Фрум запазва лидерството си в общата класация.", "date": "2017-07-06", "title": "Спорт: Марсел Кител спечели шестия етап на „Тур дьо Франс“"}
{"url": "http://www.focus-news.net/news/2017/07/06/2412822/montana-blagotvoritelen-kontsert-sabra-nad-5-000-lv-za-lechenieto-na-4-godishno-dete-ot-lom.html", "text": "Благотворителен концерт събра над 5 000 лв. за лечението на 4-годишния Криско от Лом, съобщиха за Радио „Фокус“ – Видин организаторите. Те посочиха, че 5 642 лв. и 15 евро са дарили гражданите и участниците в благотворителния концерт „Да помогнем на Кристиян!“. Местния Общински съвет и администрацията към Община Лом са събрали 4 000 лв. за лечението на 4-годишния Криско, който страда от злокачествен рак. В подкрепа на Криско в Лом пяха и танцуваха вокалната група „Шоколадче“, мажоретките от „Дунавски бисери“ и фолклорните състави „Хорце“, „Ентусиазъм“, „Ломски ритми“, „Северняче“, „Дунавче“, които също направиха дарения. Децата и младежите се наредиха във формата на сърце, символ на подкрепата на ломчани за Кристиян. Стотиците ломчани, дошли да подкрепят болното момченце, бяха развълнувани и от изпълнението на 8-годишната Татяна Велева, която живее с родителите си в Шотландия, но сега е в родния си град. Парите, които публиката и участниците в концерта събраха за Криско, бяха преброени от комисия с представители на вокалните и танцови състави, Община Лом и граждани. Те ще бъдат преведени по сметката за набиране на средства за лечение на 4-годишното момче, както вече бяха преведени 4 000 лв. – 2 000 лв. от Общинския съвет и 2 000 лв. от Общинска администрация.", "date": "2017-07-06", "title": "Монтана: Благотворителен концерт събра над 5 000 лв. за лечението на 4-годишно дете от Лом"}
{"url": "http://www.focus-news.net/news/2017/07/06/2412823/stara-zagora-fotografska-izlozhba-kapishte-na-zlatko-latev-e-predstavena-v-muzeya-na-fotografiyata.html", "text": "Фотографска изложба „Капище“ на Златко Латев е представена в Музея на фотографията в Казанлък, предаде кореспондент на Радио „Фокус“.\r\nФотографът споделя, че сред учителите, от които се е учил са казанлъчанинът Желиан Николов и Кольо Пейчев, установил се през последните години от своя живот в казанлъшкия край. Той споделя, че обича да снима портрети, пейзаж, архитектура, акт. Има над 10 самостоятелни фотоизложби, участие в национални пленери по фотография в градовете Смолян, Казанлък, Пловдив, Благоевград, Кърджали, Перник и др. Наградите, които е печелил, са многобройни. „Духът и емоциите са водещи. Те сътворяват моите душевни образи в материални послания, показани на зрителя върху подходящ материал. Фотографията е и вдъхновение, което идва от само себе си, но трябва и да си на точното място, за да можеш да го материализираш и покажеш в завършен вид\", казва Златко Латев.\r\nСлавяна ГАЙДАРОВА", "date": "2017-07-06", "title": "Стара Загора: Фотографска изложба „Капище“ на Златко Латев е представена в Музея на фотографията"}
{"url": "http://www.focus-news.net/news/2017/07/06/2412828/pazardzhik-7-shipobedreni-kostenurki-i-3-shtarkela-sa-spaseni-ot-eksperti-na-riosv.html", "text": "7 шипобедрени костенурки и 3 щъркела са спасени от експерти на Екоинспекцията в Пазарджик, съобщи за Радио „Фокус“ – Пазарджик Цветана Чочва, експерт в РИОСВ - Пазарджик. По думите ѝ спасени са и изпратени за лечение в спасителен център три защитени птици от вида бял щъркел, намерени в безпомощно състояние. „Също така е упражнен и контрол върху състоянието на 7 вековни дървета и върху ползването и търговията с растителни и животински видове“, уточни Чочева. Тя допълни, че през месец юни, в резултат на изпълнението на дадени предписания, са ликвидирани три незаконни сметища и почистени замърсени терени във Велинград, опазен е резерват „Купена“ край Пещера от нарушители, извършващи незаконна сеч, както са предотвратени и нарушения и пожари в защитени територии в област Пазарджик.\r\nАлбена ЖИЛЕКОВА", "date": "2017-07-06", "title": "Пазарджик: 7 шипобедрени костенурки и 3 щъркела са спасени от експерти на РИОСВ"}
{"url": "http://www.focus-news.net/news/2017/07/06/2412827/varna-nad-150-uchastnitsi-se-vklyuchiha-v-ezhegodniya-mezhdunaroden-festival-koyto-se-provezhda-vav-vetrino.html", "text": "Над 150 участници се включиха в ежегодния международен фестивал, който се провежда във Ветрино. Това съобщиха за Радио „Фокус“ – Варна от Община Ветрино. За поредна година по покана на кмета на Община Ветрино д-р Димитър Димитров в общинския център гостуваха фолклорни състави от чужбина. Община Ветрино посрещна гости от Украйна, Естония и Сърбия. По стара българска традиция те бяха посрещнати с хляб и сол, получиха и множество подаръци. От страна на домакините в международния фестивал се включиха ДФГ „Славей“ и ДТС „Здравец“ при НЧ „Светлина – 1904“ с. Белоградец, както и танцов състав „Росна китка“ в с. Неофит Рилски. Атрактивните състави дефилираха по улиците на общинския център и показаха пъстротата на своите носии.\r\nВ приветственото си слово кметът д-р Димитър Димитров подчерта, че е изключително щастлив, че Община Ветрино е домакин на толкова важно събитие вече пета поредна година и се надява тази традиция да продължи и занапред.\r\nЗалата на местното читалище бе изпълнена с гости, които имаха възможност да се насладят на богатството и уникалността на фолклорните традиции.\r\nЗа Община Ветрино събитие от такъв ранг е от изключително значение. Специални благодарности бяха отправени и към всички, които вложиха сърце и душа, допринасяйки тази проява да се превърне в традиция и празник за всички участници и гости.\r\nМарияна ВАЛЕНТИНОВА", "date": "2017-07-06", "title": "Варна: Над 150 участници се включиха в ежегодния международен фестивал, който се провежда във Ветрино"}
{"url": "http://www.focus-news.net/news/2017/07/06/2412783/pazardzhik-lekari-ot-oblastta-shte-protestirat-simvolichno-sreshtu-nasilieto-nad-meditsinski-litsa-na-7-yuli.html", "text": "Лекари от област Пазарджик ще протестират символично срещу насилието на медицински лица. Това каза за Радио „Фокус” – Пазарджик д-р Васил Попов, зам.-председател на Районната колегия на Българския лекарски съюз. Той уточни, че лекари и персонал от болниците в региона ще поставят утре сини ленти с надпис „Не на насилието” в знак на протест срещу продължаващите случаи на нападения над техни колеги. „В Районната колегия приехме декларация в тази връзка, с която апелираме всички работещи в сферата на здравеопазването да ни подкрепят и да изразят съпричастност. Повод за поредното ни недоволство е случаят с нападението над д-р Албена Гагова от столичната болница „Шейново”, но подобни случаи не са рядкост. Въпреки че в Пазарджишко почти няма такива, апелираме обществеността също да застане на наша страна и да ни подкрепи в борбата срещу агресията”, добави д-р Попов. Той каза още, че са изпратили декларацията и лентички до всички лечебни заведения, като колегите им ще се включат в протеста по желание.\r\nТеодора ДИМИТРОВА", "date": "2017-07-06", "title": "Пазарджик: Лекари от областта ще протестират символично срещу насилието над медицински лица на 7 юли"}
{"url": "http://www.focus-news.net/news/2017/07/06/2412829/d-r-velka-voynova-odbh-kyustendil-zabraneni-za-prodazhba-sa-opakovki-s-vitamin-v12-zaradi-po-golyamo-kolichestvo-aktivno-veshtestvo-v-tyah.html", "text": "Забранени за продажба са опаковки с витамин В12 заради по-голямо количество активно вещество в тях. Това съобщи за Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. Касае се да хранителни добавки, 12 опаковки витамин В12, при които количеството на активното вещество е в доста завишени количества от тези, които законодателството поставя към хранителната добавка. „При норма 50 микрограма, колегите установиха опаковки с 1000 микрограма и с 5000 микрограма витамин В12. Производителят не е на наша територия, колегите забраниха посочените количества и съответно информирахме компетентната областна дирекция ОДБХ – Пловдив, където се намира доставчикът”, каза д-р Войнова. По думите ѝ вече е получена обратна връзка, че те са извършили проверката и са разпоредили изтегляне от пазара на този оператор на всички количества от въпросния витамин В12. „Това е един добър пример за добра комуникация между различните областни дирекции в структурата на Българска дирекция по безопасност на храните”, каза д-р Войнова.\r\nВенцеслав ИЛЧЕВ", "date": "2017-07-06", "title": "Д-р Велка Войнова, ОДБХ - Кюстендил: Забранени за продажба са опаковки с витамин В12 заради по-голямо количество активно вещество в тях"}
{"url": "http://www.focus-news.net/news/2017/07/06/2412824/zhelyo-boychev-bsp-s-prisastvieto-si-v-sem-zhoteva-natovarva-regulatora-s-negativi.html", "text": "Има член на СЕМ, който има невъзмутимо поведение. Затова имахме остра реакция в Народното събрание. Това каза Жельо Бойчев в коментар на скандала „Жотева” по БНТ, съобщиха от пресцентъра на НС на БСП. Той изрази съжаление, че депутатите от управляващото мнозинство неглижират проблема и добави, че с присъствието си в регулатора, Жотева го натоварва с негатив. Бойчев напомни, че след два месеца трябва да бъде избран генерален директор на БНТ, а скандалът ще легне по цялата изборна процедура. „Най-вероятно дори да иска г-жа Жотева да напусне СЕМ, не я пускат, тъй като тя държи ключа за нов генерален директор”, предположи Бойчев.\r\nПо повод скандалите, свързани с комисията „Грипен” в НС, Бойчев отсече, че очевидно става дума за кампания на ГЕРБ срещу президента Румен Радев. „Конституцията на страната ясно разписва правомощията и на изпълнителната власт, и на президента, който има финалното право да назначава и освобождава висшите кадри в системата на въоръжените сили, както и да ги удостоява със звания по предложение на МС”, напомни народният представител. Той добави, че предложението на управляващите- да бъдат изслушвани военните в комисията по отбрана в НС е нарушение на баланса между институциите, разписан в Конституцията. „Това е тенденция за пореден път да се неглижират и отнемат правомощията на президента”, каза Бойчев.\r\n„Беше направен опит да бъде заглушен гласът на българската опозиция в НС, в лицето на „БСП за България”, от началото на този парламент. На ГЕРБ и на правителството на Борисов не им харесва и че ще трябва да работят в среда, в която имат президент, който има мнение и го отстоява. Тази държавна функция през последните години беше изпразнена от съдържание”, каза Бойчев. Той добави, че президентът Радев не само ще отстоява мнението си, но и ще изпълнява предизборните си обещания, както и ще има и позиция по външната ни политика. Народният представител припомни, че на първия КСНС при държавния глава, управляващите поеха ангажименти към полицаите, които не спазиха. „Проектите за модернизация в Българската армия, не само, че не се ускоряват, но се и спират”, каза Жельо Бойчев.\r\nПо повод работата на анкетната комисия, свързана с НДК, Бойчев заяви, че очаква да излизат още скандали.\r\n„Трябва да използваме ситуацията от няколко месеца в Македония и  трябва да имаме добри отношения с Република Македония, и е добре да подпишем Договор за добросъседство между двете страни”, каза Жельо Бойчев. „Ние винаги сме подкрепяла интеграцията на съседката ни в ЕС и НАТО”, заключи депутатът.", "date": "2017-07-06", "title": "Жельо Бойчев, БСП: С присъствието си в СЕМ Жотева натоварва регулатора с негативи"}
{"url": "http://www.focus-news.net/news/2017/07/06/2412831/plovdiv-v-grada-shte-badat-otbelyazani-180-godini-ot-rozhdenieto-na-vasil-levski-na-18-yuli.html", "text": "Пловдивската общественост ще отбележи 180 години от рождението на Апостола на свободата Васил Левски на 18 юли. Това съобщиха за Радио „Фокус“ – Пловдив от Дирекция „Култура и културно наследство“ към Общината. 180-та годишнина ще бъде почетена с поклонение пред паметника на Левски на централната алея на Бунарджика в Пловдив от 10.00 часа на 18 юли. В церемонията по традиция ще участват представителни формирования от Пловдивския гарнизон, военен духов оркестър и венценосци. Слово ще произнесе носителят на Национална награда „Христо Г. Данов“ за 2017 година – българският поет, писател и драматург Недялко Славов. Водещ на честването на кръглата годишнина ще е Златко Павлов. За участие в общоградското честване на 180 години от рождението на Васил Левски са поканени народните представители от град Пловдив в 44-тото Народно събрание, областният управител Здравко Димитров, председателят на Общинския съвет Савина Петкова, началникът на гарнизон Пловдив, почетни консули, общински съветници, зам.-кметове, представители на армията, църквата, политически и обществени организации и граждани.\r\nТони МИХАЙЛОВ", "date": "2017-07-06", "title": "Пловдив: В града ще бъдат отбелязани 180 години от рождението на Васил Левски на 18 юли"}
{"url": "http://www.focus-news.net/news/2017/07/06/2412810/krasimir-uzunov-ne-sam-optimist-che-dogovorat-za-dobrosasedstvo-mezhdu-balgariya-i-makedoniya-shte-se-podpishe-na-2-avgust.html", "text": "Не съм оптимист, че толкова бързо договорът за добросъседство ще мине през македонските институции, за да може на 2 август наистина да се подпише. Това каза президентът на Агенция и Радио „Фокус“ Красимир Узунов в предаването „Темите“ по ТВ „Европа“ във връзка с договора за добросъседство между България и Македония, който трябва да бъде подписан на 2 август. „Трудно може да се каже дали на 2 август точно ще имаме договор за добросъседство между България и Македония по много причини. Първо ситуацията вътре в самата Македония. Ако трябва да я описваме, това е тема на наистина много дълъг разговор, заради поведението на най-голямата опозиционна партия ВМРО-ДПМНЕ, която въпреки, че се казва ВМРО и би трябвало да бъде свързана по някакъв начин с България, политиката й е доста просръбска, промосковска и политика, която  е насочена изцяло срещу подписването на подобен договор“, отбеляза Узунов. „На практика в България трябва да са изненадани хората, които се занимаваха с държавна политика, защото ВМРО-ДПМНЕ за 10-годишния период управление обясняваше как едва ли всеки един момент остава да се изчистят една или две точки от този договор, за да го има. Оказа се, че те никога не са имали намерение, този път те го признаха писмено и говоримо, защото на официалната страницата на ВМРО-ДПМНЕ за последните две седмици и половина има над 17 декларации, както срещу България, така и срещу подписването на договора“, посочи още той. „Тоест Заев с поведението, което има неговото правителство – как в последния момент ще извади договора, натиска на парламентарната комисия по външна политика да се види договора, аз не съм оптимист, че толкова бързо ще мине през македонските институции този договор, за да може на 2 август наистина да се подпише“, коментира президентът на Агенция и Радио „Фокус“. „Не трябва да се забравя  и нещо друго – Заев е много притиснат, защото на 15 октомври има местни избори. Тоест, ако той август не извади договора с България, а септември не гласува така наречения „закон на езика“, с който албанския трябва да стане официален на цялата територия на Македония, той няма как да стигне до местните избори с хомогенно правителство“, допълни Узунов. Той отбеляза още, че за Македония подписването на договора би означавало само едно – „първи пробив в едно такова доста враждебно отношение със съседите, което е продиктувано от самата Македония“. „Едва ли ние сме най-големият проблем на Македония  и този договор за добросъседство, който по самото си същество много малко се различава от тази декларация, която  е подписана по време на кабинетите на Любчо Георгиевски и Иван Костов през 1999 година“, каза още Красимир Узунов.", "date": "2017-07-06", "title": "Красимир Узунов: Не съм оптимист, че договорът за добросъседство между България и Македония ще се подпише на 2 август"}
{"url": "http://www.focus-news.net/news/2017/07/06/2412814/mosv-nyama-vredni-veshtestva-vav-vazduha-kray-ihtiman-i-avtomagistrala-trakiya.html", "text": "Проверка на качеството на атмосферния въздух на територията на община Ихтиман извършиха на 5 юли експерти на РИОСВ – София и Изпълнителната агенция по околна среда. Това съобщиха от пресцентъра на МОСВ. Наблюдението беше направено с газанализатор за аварийни ситуации (Gasmet DX 4040) във връзка с възникналия пожар и тлеенето в закритото депо за отпадъци.  \r\nОбследвани бяха Ихтиман, село Мирово и автомагистрала „Тракия“. При анализа на резултатите от измерването не са отчетени вредни вещества във въздуха. В момента на отчитането посоката на вятъра е ориентирана на запад, а не към населените места в района. \r\nПредстои да се предоставят резултати от 24-часовото изследване на въздуха и от мобилната автоматична станция в района на общината. Резултатите ще бъдат анализирани, за да се провери дали има превишение на показателите според екологичното законодателство.", "date": "2017-07-06", "title": "МОСВ: Няма вредни вещества във въздуха край Ихтиман и автомагистрала „Тракия“"}
{"url": "http://www.focus-news.net/news/2017/07/06/2412826/mazhete-voennosluzheshti-veche-imat-pravo-na-neplaten-otpusk-za-otglezhdane-na-dete-obzor.html", "text": "Парламентът прие окончателни промени в Закона за отбраната и въоръжените сили, с които мъжете военнослужещи вече имат право на неплатен отпуск за отглеждане на дете до 8-годишна възраст. Промените са с вносител Министерски съвет и бяха приети и на първо, и на второ четене в рамките на пленарното заседание. Според действащите досега законови разпоредби мъжете военнослужещи имаха право на отпуск само за отглеждане на болно дете, при смърт или тежко заболяване на майката или, когато сами се грижат за отглеждане на детето. По време на дебатите в пленарна зала депутатът от ГЕРБ Руслан Тошев посочи, че потенциален проблем, който ще възникне с приемането на промените е, че командирите не разполагат с механизъм за заместване на военнослужещия, който е ползвал този отпуск. Според него това може да се реши чрез механизмите на доброволната военна служба и осигуряването на по-добро финансиране за възможностите, които дава Законът за резерва на въоръжените сили. Вицеадмирал Пламен Манушев от ГЕРБ обясни, че правото на мъжете военнослужещи на отпуск за отглеждане на деца е много сериозен акт и ще доведе до още едно по-тежко състояние в Българската армия. Според него голяма част от военнослужещите мъже ще се възползват тази възможност и тогава няма да има кой да ги замести. \r\nДебати в пленарна зала предизвикаха предложенията за промени в Закона за отбраната и въоръжените сили, внесени от ген. Константин Попов и група народни представители. Най-коментираното предложение, което въвежда изискване за изслушване в Комисията по отбрана към Народното събрание на офицерите, предложени за удостояване с висши офицерски звания, преди разглеждане на кандидатурата им от Министерски съвет, беше прието на първо четене. Като мотив вносителите посочват, че изслушването в Комисията по отбрана ще издигне формалния авторитет на висшето офицерско звание, без да повлиява върху решението на МС. Те поясняват, че президентът ще даде пълен завършек на цялостния процес по удостояването на кандидата и заемането на съответната длъжност. \r\nЛидерът на БСП Корнелия Нинова заяви, че законопроектът е нова атака срещу президента Румен Радев. Тя призова ГЕРБ да спрат с войната срещу държавния глава, защото насреща им не е Росен Плевнелиев. По думите й законопроектът е грубо нарушение на разделението на властите, което не поражда правни последици, a е размахване на пръст към президентската институция. Според Филип Попов от БСП промените в Закона за отбраната и въоръжените сили са ненужен удар във въздуха. Той коментира, че няма нужда от такъв закон, защото вече такъв има и той се нарича Правилник за дейността на Народното събрание. Милен Михов от „Обединени патриоти“ заяви, че БСП отново обявява война под чуждо име, като застава в защита на ненападнатия от никого президент Румен Радев. Той обясни, че с отговорен дебат в Комисията по отбрана на второ четене ще бъде изработен действащ текст, който в бъдеще да урежда изслушването на удостоените с високата чест за звание български офицери. \r\nВторото предложение, което стана обект на дискусии в зала, бяха измененията относно фигурата на постоянния секретар на отбраната, с които се цели преодоляването на съществуващи неясноти в действащите разпоредби. Предложението за въвеждане на ясни изисквания за заемане на длъжността с акцентиране на наличието на професионален опит на ръководна длъжност в администрацията и като държавен служител в Министерството на отбраната също беше прието на първо четене. Депутатът от ГЕРБ Христо Гаджев посочи, че промените са продиктувани от факта, че служебното правителство е назначило за постоянен секретар на отбраната човек без един ден административен стаж. Той коментира, че за 2 седмици този човек е станал най-висшият държавен служител в министерството. Христо Гаджев уточни, че промените се предлагат с цел такива безобразия да не се случват повече. Вицеадмирал Пламен Манушев поясни, че е нямало да има законова поправка за постоянния секретар на отбраната, ако служебното правителство не беше направило това безпринципно назначение. Той опроверга тезите, че законопроектът е изготвен срещу президента Румен Радев. Пламен Манушев коментира, че се познава с ген. Радев от години, служили са на България заедно и отношенията им са прекрасни. Депутатът Владимир Тошев от ГЕРБ коментира, че в предложенията за промени в Закона за отбраната и въоръжените сили не би трябвало да виждаме политика, защото такава няма. Той обясни, че с промените се цели за постоянен секретар по отбраната да бъде назначен човек, който отговаря на изискванията за длъжността. По думите му, за да не се получават прецеденти, от ГЕРБ предлагат в Закона за отбраната и въоръжените сили да бъде разписано какви са изискванията за подбора на секретаря на отбраната, кой го подбира и кой го уволнява.\r\nБиляна ИВАНОВА", "date": "2017-07-06", "title": "Мъжете военнослужещи вече имат право на неплатен отпуск за отглеждане на дете (ОБЗОР)"}
{"url": "http://www.focus-news.net/news/2017/07/06/2412832/afp-vaorazhenite-sili-na-niger-po-pogreshka-sa-ubili-14-tsivilni.html", "text": "Въоръжените сили на Нигер са убили 14 цивилни по погрешка, предава AFP. Властите са предположили, че те са били джихадисти, тъй като в южната част на страната членовете на „Боко Харам“ често извършват атаки.\r\n„Това е грешка на военнослужещите, заради която 14 цивилни загинаха... бежанци“, които са се връщали в своето село. Те са го напуснали заради нападенията на „Боко Харам“, уточниха властите.  Мария Динкова", "date": "2017-07-06", "title": "AFP: Въоръжените сили на Нигер по погрешка са убили 14 цивилни"}
{"url": "http://www.focus-news.net/news/2017/07/06/2412825/the-korea-herald-prezidentat-na-yuzhna-koreya-e-pristignal-v-hamburg.html", "text": "Президентът на Южна Корея Мун Джей-ин е пристигнал в германския град Хамбург в четвъртък, за да участва в срещата на Г-20, пише вестник The Korea Herald. \r\nПрез първите два дни от своето посещение в Германия той се срещна със своя германски колега Франк-Валтер Щайнмайер и с канцлера Ангела Меркел, както и с китайския държавен глава Си Дзинпин. \r\nПървата официална среща на Мун в Хамбург ще бъде с американския лидер Доналд Тръмп и с министър-председателя на Япония Шиндзо Абе. Очаква се те да обсъдят въпроси, свързани с регионалната сигурност, включително Северна Корея. \r\nГ-20 е първата многонационална среща на върха, на която Мун ще присъства, след като през май встъпи в длъжност.  Мария Динкова", "date": "2017-07-06", "title": "The Korea Herald: Президентът на Южна Корея е пристигнал в Хамбург"}
{"url": "http://www.focus-news.net/news/2017/07/06/2412836/rilka-georgieva-horeograf-pri-rabotata-s-malki-detsa-e-mnogo-vazhno-vsichko-da-proticha-vav-vid-na-igra.html", "text": "При работата с малки деца е много важно всичко да протича във вид на игра. Това каза за Радио „Фокус“ - Пирин Рилка Георгиева, хореограф в детско-юношески фолклорен ансамбъл „Пиринска китка“ към Центъра за личностно и творческо развитие на децата на Благоевград. „Трудно е, но за мен е много голямо удоволствие да работя с деца, защото много ги обичам, те мен също, и нещата се получават“, коментира тя. Георгиева добави, че когато едно дете отиде за първи път на репетиция, първо трябва да се предразположи то да се чувства добре в залата и да види, че е много приятно и забавно. По думите ѝ по време на танци няма повишаване на глас и децата се забавляват с най-различни детски песнички. Тя отбеляза, че в най-малката група никога не започват веднага с екзерзис, а стартират с лек поклон и след това с песни, в които е вложен ритъмът на народните танци. „Играем в ритъм детските песнички и според мен това забавление след това прераства в игра в народните танци“, каза още Рилка Георгиева. По думите ѝ за една година детско-юношески фолклорен ансамбъл „Пиринска китка“ е постигнал изключително много. Рилка Георгиева отбеляза, че е много доволна от всичко, което са реализирали най-малките танцьори от ансамбъла. „Започнахме в началото на октомври миналата година. Тогава за Нова година с малките деца успяхме да покажем новогодишна програма, която беше във фоайето на Младежки дом, и изненадахме всички присъстващи, защото децата играха коледни танци – момчетата играха коледари, а момичетата танц „Веселинка“. Имахме 6 танца, които бяха направени в период от 2 до 3 месеца. Децата бяха много добре подготвени и много се забавляваха“, посочи Георгиева. Тя добави, че след това са направили празник и за 8-ми март по повод Деня на майката и настъпването на пролетта. По думите ѝ този концерт е реализиран площадката между Младежкия дом и Регионалния исторически музей, като пак е била подготвена изцяло нова продукция и нови изпълнения с децата. „Там взе участие целият ансамбъл – и големи, и малки, и се получи много весел поздрав за всички родители и жители на Благоевград“, каза още Рилка Георгиева. Тя посочи, че всяко дете има право да се запише да танцува при тях. По думите ѝ групите започват от 3-годишни деца, а има и големи групи, които са до 12-ти клас. Според нея има деца, които сами са решили, че искат да танцуват народни танци, а има и такива, които ходят на репетиции, защото родителите им държат на това. Георгиева уточни, че вторият тип обикновено не остават за дълго в ансамбъла, тъй като това не е тяхното занимание и те сами го усещат. Рилка Георгиева добави, че през септември, със започването на новата учебна година, се очаква да започне работа и Центъра за личностно и творческо развитие, но все още не е уточнена дата.\r\nНатали СТЕФАНОВА", "date": "2017-07-06", "title": "Рилка Георгиева, хореограф: При работата с малки деца е много важно всичко да протича във вид на игра"}
{"url": "http://www.focus-news.net/news/2017/07/06/2412833/prof-stoyan-marinov-varnenska-turisticheska-kamara-za-vtora-godina-po-severnoto-chernomorie-ima-i-frenski-turisti.html", "text": "Летният туристически сезон във Варна и курортите край града протича нормално, въпреки че конкуренцията набира сила. Това каза в интервю за Радио „Фокус“ – Варна проф. Стоян Маринов, член на Управителния съвет на Варненската туристическа камара. Той отбеляза, че на летище \"Анталия\" се отчита 12% ръст на туристите към 31 май за разлика от миналата година, когато за същия период е имало сериозни спадове. „Това означава, че Турция отново привлича туристи. Но България се справя към момента добре. По информация на хотелиери и туроператори запълняемостта е висока“, посочи проф. Стоян Маринов. Той добави, че за втора година по Северното Черноморие има и френски туристи. „Важното за тях е, че те предпочитат висококатегорийни хотели. Освен това са доста активни по отношение на екскурзии и мероприятия, което означава, че остават допълнително средства в България“, каза още проф. Стоян Маринов.\r\nМарияна ВАЛЕНТИНОВА", "date": "2017-07-06", "title": "Проф. Стоян Маринов, Варненска туристическа камара: За втора година по Северното Черноморие има и френски туристи"}
{"url": "http://www.focus-news.net/news/2017/07/06/2412839/kyustendil-turisticheskoto-druzhestvo-v-grada-organizira-otbelyazvane-godishnina-ot-izgrazhdaneto-na-hizha-osogovo.html", "text": "Туристическото дружество в града организира отбелязване годишнина от изграждането на хижа „Осогово”. Това съобщи за Радио „Фокус” – Кюстендил секретарят на дружеството Силвия Михова. Отбелязването на годишнината ще бъде на 12 юли. Хижата е първата изградена в планина Осогово и една от първите в България. Тя е открита на 12 юли 1928 година. Сградата е построена от майстор Богоя, а материалите за строежа са пренесени с коне и в раниците на туристи. В близост до нея се намира и параклисът, посветен на „Свети първоапостоли Петър и Павел”, разположен на 1640 метра надморска височина. на 12 юли ще се проведе и традиционното изкачване на връх Кюнек.\r\nВенцеслав ИЛЧЕВ", "date": "2017-07-06", "title": "Кюстендил: Туристическото дружество в града организира отбелязване годишнина от изграждането на хижа „Осогово”"}
{"url": "http://www.focus-news.net/news/2017/07/06/2412837/prezidentat-na-latviya-raymonds-veyonis-izrazi-podkrepata-si-za-prisaedinyavaneto-na-balgariya-kam-shengenskoto-prostranstvo.html", "text": "Потенциалът за развитие на търговско-икономическите отношения между България Латвия е висок и следва да бъде насърчаван. Това заяви президентът Румен Радев, който проведе във Варшава работна среща с латвийския си колега Раймондс Вейонис в рамките на участието си в инициативата \"Три морета\", съобщиха от прессекретариата на държавния глава. \r\nРумен Радев и Раймондс Вейонис подчертаха добрите двустранни отношения между двете страни и конструктивното сътрудничество в рамките на Европейския съюз и НАТО. Водещ акцент на разговора беше гарантирането на сигурността и борбата с тероризма. Българският държавен глава отново призова за общ европейски план за действие в случай на внезапно нарастване на миграционния натиск върху външните европейски граници. \r\nПрезидентът Вейонис заяви пълната си подкрепа за присъединяване на България към Шенгенското пространство. Раймондс Вейонис увери Румен Радев, че страната му има готовност да сподели с България и опита си във въвеждането на общата европейска валута. \"България може да разчита на Латвия, която притежава опит в подготовката за присъединяване към Еврозоната\", заяви латвийският президент.  \r\nРумен Радев от своя страна покани военни от Латвия да се включат в ученията на НАТО, които се провеждат в България.", "date": "2017-07-06", "title": "Президентът на Латвия Раймондс Вейонис изрази подкрепата си за присъединяването на България към Шенгенското пространство"}
{"url": "http://www.focus-news.net/news/2017/07/06/2412840/pazardzhik-s-reshenie-na-ministerskiya-savet-se-udalzhava-obshtinskiya-pat-ot-darzhavno-gorsko-stopanstvo-selishte-do-mestnostta-ovcharnitsite.html", "text": "С решение на Министерския съвет се удължава съществуващият на територията на община Сърница общински път от Държавно горско стопанство „Селище” през Побит камък до местността Овчарниците. Това каза за Радио Фокус” – Пазарджик кметът на Община Сърница Неби Бозов. „Този път не беше в списъка на Министерството на регионалното развитие и благоустройството на общинските пътища. Това беше пречка за нас да кандидатстваме по европейските програми за рехабилитация на отсечката. Отделно от това не се отпускаха средства за зимна поддръжка и за ремонтните дейности от страна на Агенция „Пътна инфраструктура”, уточни кметът. Той добави, че документално въпросът за пътя не е бил уреден още от времето, когато Сърница е била част от община Велинград. „С годините проблемът беше останал, ние продължихме нещата с документацията и го довършихме. В момента работим по още два общински пътя, които не са в списъка на МРРБ, като там също подготвяме проекти за кандидатстване”, каза още Неби Бозов. Той добави, че пътят, който се удължава, е черен и е единственият от Сърница за село Медени поляни. „Това е част от първата отсечка от 7,6 км, която още с отделянето от община Велинград мина през решение на Министерския съвет. За втората част имаше съгласуване с фонд „Земеделие”, с Регионалната дирекция по горите. Имаше процедури, касаещи собствеността, за които мина една година, докато ги оправим и вече и втората отсечка, тоест целият път вече е общински”, каза още кметът на Община Сърница.\r\nТеодора ДИМИТРОВА", "date": "2017-07-06", "title": "Пазарджик: С решение на Министерския съвет се удължава общинския път от Държавно горско стопанство „Селище” до местността Овчарниците"}
{"url": "http://www.focus-news.net/news/2017/07/06/2412856/kyustendil-otcheten-e-godishen-rast-na-poseshteniyata-v-muzeite-deystvashti-na-teritoriyata-na-oblastta.html", "text": "Отчетен е годишен ръст на посещенията в музеите, действащи на територията на Кюстендилска област. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално статистическо бюро – Югозапад. По думите ѝ за една година посещенията в музеите са 111 хиляди, което е увеличение с 5%. В дните със свободен вход са осъществени 11.4% от посещенията в музеите. Регистрирано е увеличение на посещенията на чужденци в музеите с 5.8% в сравнение с предходната година. Статистиката сочи, че през 2007 година броят на посещенията е бил едва 75 хиляди, но от 2013 година има трайна тенденция на нарастване. На територията на област Кюстендил функционират 5 музея, които са регистрирани съгласно Закона за културното наследство. „Движимите културни ценности, включени в експозициите на музеите, са част от националното ни богатство и формират музеен фонд, който се състои от 149 000 фондови единици. Тук също имаме увеличение”, каза Даниела Димитрова.\r\nВенцеслав ИЛЧЕВ", "date": "2017-07-06", "title": "Кюстендил: Отчетен е годишен ръст на посещенията в музеите, действащи на територията на областта"}
{"url": "http://www.focus-news.net/news/2017/07/06/2412834/dimitar-nikolov-kmet-na-burgas-industrialnata-zona-v-grada-shte-bade-razshirena-kato-sledvashtiyat-etap-e-na-teritoriyata-na-letishteto-v-ravnets.html", "text": "Индустриалната зона в Бургас ще бъде разширена, като следващият етап е на територията на летището в Равнец. Това каза за Радио „Фокус“ кметът на града Димитър Николов. По думите му Общината очаква партньорство от страна на Министерството на икономиката, както и на „Национална компания индустриални зони“ за обезпечаване с инфраструктура, защото такива средства до момента в Общината липсват. „Вече има запитвания на предприятия, които се интересуват от големи терени. Ние не притежаваме такива в момента, както и в първа зона, в която съвместно оперираме, няма такива големи по размер терени. На някои от запитванията сме отказали съдействие, защото касае инвестиции за производства, които замърсяват околната среда и ние сме изключително чувствителни към тази материя. На три от компаниите вече сме отказали такова съдействие“, коментира Димитър Николов. \r\nТой уточни, че се търсят инвеститори, които работят с висока принадена стойност, без да замърсяват околната среда, а работещите да получават добро заплащане.", "date": "2017-07-06", "title": "Димитър Николов, кмет на Бургас: Индустриалната зона в града ще бъде разширена, като следващият етап е на територията на летището в Равнец"}
{"url": "http://www.focus-news.net/news/2017/07/06/2412860/shumen-initsiativata-lyatna-shturolandiya-shte-se-provede-v-selo-vasil-drumev.html", "text": "Лятна „Щуроландия“ ще се проведе в НЧ „Добри Люцканов-1912“ в село Васил Друмев. Това съобщи за Радио „Фокус“- Шумен Мария Великова, секретар на читалището. Инициативата е продължение на миналогодишната ваканционна детска работилница. Децата предварително са написали в специална кутия на желанията с какво искат да се занимават през лятото и програмата е подготвена в съответствие с техните интереси. В различните занимания са обхванати подрастващи основно между 7 и 12 години. Дейностите са свързани с приложно изкуство, четене, кулинария, запознаване с интересни професии, прожекция ни филми, и др. и са тематично подчинени на 105-тата годишнина от създаването на читалището. В тази връзка се подготвя и специална театрална постановка, с която в средата на август ще бъде закрита лятната „Щуроландия“. Организирани са „Библиотекар за един ден“ като децата се запознават с дейностите в библиотеката - как да намерят лесно книгата, какво е значението на разпределите между книгите по рафтовете и др., а в ателието „В помощ на библиотеката“ те дават нов живот на овехтелите книги, чрез лепене, обшиване и подвързване. „Щуроландия“ предлага на децата възможност да се чувства добре, да общуват пълноценно, да се забавляват, да открият възможност за изява на своя талант и способности, откъсва ги от ежедневното стоене пред компютрите и ги среща с книгите“, каза Мария Великова.\r\nИвелина ИВАНОВА", "date": "2017-07-06", "title": "Шумен: Инициативата лятна „Щуроландия“ ще се проведе в село Васил Друмев"}
{"url": "http://www.focus-news.net/news/2017/07/06/2412857/stara-zagora-sdruzhenie-badeshte-za-detsata-otbelyaza-14-godini-ot-svoeto-sazdavane.html", "text": "Сдружение „Бъдеще за децата“ в Казанлък отбеляза 14 години от своето създаване. Това каза за Радио „Фокус“ изпълнителният директор на сдружението Мария Гинева. Тя заяви, че преди 14 години в града не е имало нито една организация, която да работи с деца с увреждания. В момента има два Дневни центъра за деца с увреждания в Казанлък и в Бузовград, създадени са и центрове за настаняване от семеен тип. Създадена е голяма палитра от социални услуги в общината, които работят с различни целеви групи и това дава възможности за семействата да търсят помощ и да я намират там, където считат за удачно. „Има конкуренция между различните социални услуги, което дава възможност да се мислят нови неща, да се въвеждат нови неща и да се разнообразяват услугите“, коментира Гинева.\r\nБлагодарение на доброто взаимодействие с Община Казанлък са развити две делегирани услуги, които в рамките на определено време се развиват като проекти. Първата услуга, за която е намерено финансиране, е за деца в риск. Другата социална услуга е разкритият Център за социална интеграция и рехабилитация, която има голямо търсене. Сред другите съвместни проекти с Общинска администрация е този за подкрепа на децата със специални образователни потребности, в рамките на който са създадени условия децата да се развиват по–пълноценно в партньорство и заедно със своите връстници. „В общината има ресурс от технически средства, които могат да се ползват от децата със специални потребности и това се случи\", каза Гинева.\r\nПрез 14-те години на своето съществуване организацията успя да разработи и изпълни множество проекти, една част от които насочени към това да променят нагласите на общността към децата с увреждания, като например „Увреждането не е недостатък, а предизвикателство“.  \r\nПреди 10 години Сдружение „Бъдеще за децата“ създаде филма „Исполин“ – прецедент за времето си, като той бе популяризиран не само на местно, но и на национално ниво. Филмът показва, че децата с увреждания наистина могат да покоряват върхове не само реални, но и в техния символичен смисъл. Организацията реализира и пет проекта насочени към хипотерапията. Устойчиво начинание са летните терапевтични лагери, които Сдружение „Бъдеще за децата“ провежда в продължение на осем години. Лагерите се финансират от дарения. Един от последните проекти на сдружението е свързан с доброволчеството сред учащите в община Казанлък, с който е спечелена наградата за доброволческа инициатива. В рамките на проекта са сформирани пет доброволчески клуба в училища в община Казанлък, чиято цел бе да реализират доброволчески инициативи. Като успешен определят от Сдружението проекта „Прегръдка за всяко дете“, в рамките на който бе развита услугата „Превенция на изоставянето“ в партньорство с родилно отделение на болницата в Казанлък.\r\n„От една страна вече натрупахме опит и сме една пораснала организация. Преди 14 години децата с увреждания нямаха регламентирано право да посещават училище. Тогава съществуваха помощни училища, родителите се притесняваха да изведат децата си по улиците, сега все по-често виждам такива деца и родители. Колкото и все още да имат притеснения и общността, и семействата. Въпреки всичко тези промени се случват бавно. За 14 години е факт, че има промяна и тя е в позитивна посока. Институциите вече мислят за децата и семействата в риск“, каза в заключение Мария Гинева. \r\nСлавяна ГАЙДАРОВА", "date": "2017-07-06", "title": "Стара Загора: Сдружение „Бъдеще за децата“ отбеляза 14 години от своето създаване"}
{"url": "http://www.focus-news.net/news/2017/07/06/2412861/plovdiv-3-035-sa-novorodenite-bebeta-v-oblastta-prez-parvata-polovina-na-2017-godina.html", "text": "3 035 са новородените в Пловдивска област през първата половина на 2017 година. Това сочи справка в Информационната система на ражданията на Министерство на здравеопазването. За същия шестмесечен период, но през 2016 година, новородените са били 3 338, което е с 303 повече в сравнение с първото полугодие на тази година.\r\nПрез месец януари 2017 г. на територията на областта са се родили общо 541 бебета, през февруари – 486 новородени, през март – 519, през април – 475, през май – 490, а през месец юни – общо 482 бебета. Данните показват, че раждаемостта в Пловдивска област намалява, но не с кризисен темп. Областта запазва второто си място в България по брой на новородени.", "date": "2017-07-06", "title": "Пловдив: 3 035 са новородените бебета в областта през първата половина на 2017 година"}
{"url": "http://www.focus-news.net/news/2017/07/06/2412858/afp-sblasatsi-mezhdu-germanskata-politsiya-i-demonstranti-v-hamburg.html", "text": "При сблъсък между германската полиция и протестиращите срещу срещата на Г-20 в Хамбург органите на реда са използвали водни оръдия и сълзотворен газ, за да разпръснат тълпата, предава AFP. \r\nПротестиращите са хвърляли камъни, фойерверки и бутилки срещу полицията. Частите за борба с безредиците е трябвало да разпръснат група от около хиляда крайнолеви демонстранти, носещи черни качулки и маски.  Мария Динкова", "date": "2017-07-06", "title": "AFP: Сблъсъци между германската полиция и демонстранти в Хамбург"}
{"url": "http://www.focus-news.net/news/2017/07/06/2412830/the-news-and-obeserver-v-hamburg-se-chakvat-se-golemi-protesti-sreshtu-globalizatsiyata-20-hil-politseyski-sluzhiteli-shte-badat-razpolozheni-v-grada.html", "text": "В четвъртък американският президент и другите лидери от Г-20 пристигат в Хамбург, докато полицията във втория най-голям германски град се подготвя за предстоящите мащабни протести срещу глобализацията, предава The News and Observer. \r\nГерманският канцлер Ангела Меркел заяви, че се надява по време на двудневната среща лидерите да успеят да намерят „компромиси и отговори“ на редица въпроси. Меркел уточни, че ще бъдат обсъдени темите за регулирането на финансовите пазари, борбата с тероризма и пандемиите и проблемите, свързани с климатичните промени. Тя подчерта, че „свободната, основаната на правила и честна търговия“ ще бъде един от важните въпроси. \r\nОчаква се общо 20 хил. полицейски служители да бъдат разположени в Хамбург, а над 100 хил. души могат да се включат в демонстрациите.  Мария Динкова", "date": "2017-07-06", "title": "The News and Obeserver: В Хамбург се чакват се големи протести срещу глобализацията, 20 хил. полицейски служители ще бъдат разположени в града"}
{"url": "http://www.focus-news.net/news/2017/07/06/2412863/varna-obshtina-valchi-dol-priklyuchi-uspeshno-izpalnenieto-na-proekt-grizha-za-dostoen-i-nezavisim-zhivot.html", "text": "Община Вълчи дол приключи успешно изпълнението на проект “Грижа за достоен и независим живот”, финансиран по Оперативна програма „Развитие на човешките ресурси” 2014-2020. Това съобщиха за Радио „Фокус“ – Варна от Община Вълчи дол. По време на заключителната пресконференция по проекта, която се проведе в края на месец юни, Мерткан Ибрямов, временно изпълняващ длъжността кмет на Община Вълчи дол, благодари на екипа за управление на проекта за изпълнението на основната му цел – подобряване качеството на живот на лица с увреждания и лица над 65 години с ограничения или в невъзможност за самообслужване, чрез предоставяне на комплексни социални услуги според специфичните потребности на лицата.\r\nЕдин от положителните резултати по проекта е изготвянето на наръчник, чрез който е разработен цялостен подход за предоставяне на услуги в домашна среда. Това гарантира мултидисциплинарен и интегриран подход при предоставяне на социалните услуги. По проекта е предоставяна грижа в домашна среда за 75 лица от целевата група чрез услугите „Личен асистент“, „Домашен помощник“ или „Социален асистент“, според индивидуалната потребност на всеки потребител. За целия период на предоставяне на социалните услуги на потребителите, както и на лицата, предоставящи социални услуги е оказвана психологическа подкрепа и консултиране от назначени по проекта специалисти – консултанти. След одобрение на финалния отчет по проекта е предвидена устойчивост за потребителите на социални услуги. В период от 6 месеца те могат да получават здравно–социални услуги от специалистите, работещи в Общностен център – Вълчи дол, както и консултации от специалист.\r\nЧрез реализиране на проекта е разширен кръгът от предоставяните от Община Вълчи дол социални услуги, насочени към възрастните, самотните и хората с увреждания. Проектът е продължение на успешната политика на Община Вълчи дол, която през годините предоставя услугите „Домашен помощник” и „Личен асистент”, финансирани по различни схеми на ОП „Развитие на човешките ресурси”. С него се надгражда утвърденият модел за социализация на целевата група на територията на община Вълчи дол.\r\nМарияна ВАЛЕНТИНОВА", "date": "2017-07-06", "title": "Варна: Община Вълчи дол приключи успешно изпълнението на проект “Грижа за достоен и независим живот”"}
{"url": "http://www.focus-news.net/news/2017/07/06/2412864/sport-dunav-zagubi-revansha-sreshtu-irtish.html", "text": "Отборът на Веселин Великов загуби с 0:2 срещу „Иртиш“. Мачът бе гледан от над 5500 зрители на „Градския стадион“ в Русе. С него приключва и участието на българския отбор в Лига Европа. Голове за „Иртиш“ отбелязаха Марио Маслач и Аслан Дарабайев.", "date": "2017-07-06", "title": "Спорт: „Дунав“ загуби реванша срещу „Иртиш“"}
{"url": "http://www.focus-news.net/news/2017/07/06/2412862/afp-protestat-sreshtu-g-20-v-hamburg-e-bil-otmenen-sled-sblasatsi-mezhdu-politsiyata-i-demonstranti.html", "text": "В четвъртък беше отменен планираният протест срещу Г-20 в Германия, в който трябваше да се включат около 12 хил. души, след като се стигна до сблъсъци между полицията и около хиляда крайнолеви активисти, предава AFP. \r\n„Демонстрацията току-що беше отменена от организаторите“, съобщиха в социалната мрежа „Туитър“ от полицията в Хамбург.  Мария Динкова", "date": "2017-07-06", "title": "AFP: Протестът срещу Г-20 в Хамбург е бил отменен след сблъсъци между полицията и демонстранти"}
{"url": "http://www.focus-news.net/news/2017/07/06/2412867/daily-express-chlen-na-kamarata-na-lordovete-na-britanskiya-parlament-nastoyava-velikobritaniya-da-zashtiti-teritorialnite-si-vodi-ot-evropeyskite-ribolovni-korabi.html", "text": "Министърът на околните среди на Великобритания Майкъл Гоув заяви, че Великобритания ще се оттегли Лондонската риболовна конвенция – стъпка, която ще спре корабите на Франция, Белгия, Германия, Ирландия и Холандия да ловуват в териториалните води на кралството, предава Daily Express .\r\nМинистърът заяви, че „за първи път от 50 години ще можем да решим кой има достъп до водите ни“.\r\nТова решение бе разкритикувано от ирландското правителство. Говорейки в Камарата на лордовете, бившият адмирал от Кралския флот лорд Уест, попита дали правителството ще може да „патрули и налага“ новите регулации за териториалните води на Обединеното кралство.\r\n„Имаме малко плавателни съдове, занимащи се с това. Централната им координация не е добра“, изрази загриженост относно капацитета на Великобритания да охранява бреговете си, лорд Уест.\r\nТой добави, че много страни се готвят да нарушат териториалния суверенитет на Великобритания, като позволят на риболовните си кораби, да действат в британски води.   Симеон Миланов", "date": "2017-07-06", "title": "Daily Express: Член на Камарата на лордовете на британския парламент настоява Великобритания да защити териториалните си води от европейските риболовни кораби"}
{"url": "http://www.focus-news.net/news/2017/07/06/2412870/afp-edin-zaginal-i-shestima-raneni-pri-bomben-atentat-v-sauditska-arabiya.html", "text": "Бомбен атентат срещу саудитски полицейски патрул уби един човек и рани шестима, предава AFP .\r\nТова се случи в източната провинция Катиф, чието население е преимуществено шиитско.\r\nПолицаите са нападнати по време на патрул в квартал Ал Мусара, заявиха от саудитското Министерство на вътрешните работи.\r\nСаудитските власти нарекоха извършителите „терористи“, без да дават друга информация по въпроса. Симеон Миланов", "date": "2017-07-06", "title": "AFP: Един загинал и шестима ранени при бомбен атентат в Саудитска Арабия"}
{"url": "http://www.focus-news.net/news/2017/07/06/2412871/sport-tsvetana-pironkova-zagubi-ot-karoline-voznyatski.html", "text": "Българката Цветана Пиронкова загуби от Каролине Возняцки с 3:6,4:6. С това българката приключва участието си на „Уимбълдън“.  Пиронкова се е изправяла пет пъти в кариерата си срещу датчанката Возняцки.", "date": "2017-07-06", "title": "Спорт: Цветана Пиронкова загуби от Каролине Возняцки"}
{"url": "http://www.focus-news.net/news/2017/07/06/2412869/the-times-of-israel-izraelskiyat-premier-i-vladimir-putin-provedoha-telefonen-razgovor-za-siriya.html", "text": "Израелският премиер Бенямин Нетаняху проведе телефонен разговор с Владимир Путин, като част от опитите на Израел да убеди САЩ и Русия в нуждата от създаването на демилитаризирана буферна зона в южна Сирия, предава The Times of Israel .\r\nИзраел иска споразумение, което да попречи на „Хизбула или други подкрепяни от Иран милиции“, да оперират във въпросния район, който трябва да се простира на 48 километра отвъд израелско-сирийската граница.\r\nТози район ще включва оспорвания град Дара, където сунитски бойци водиха битки срещу сирийското правителство и силите на „Хизбула“.\r\nДвамата са обсъдили руско-израелските отношения, както и съвместните усилия в борбата срещу тероризма. Симеон Миланов", "date": "2017-07-06", "title": "The Times of Israel: Израелският премиер и Владимир Путин проведоха телефонен разговор за Сирия"}
{"url": "http://www.focus-news.net/news/2017/07/06/2412872/izvestiya-sergey-lavrov-i-frenskiyat-vanshen-ministar-podchertaha-che-imat-obsht-vrag-v-siriya.html", "text": "Министърът на външните работи на Русия Сергей Лавров и френският външен министър Жан-Ив льо Дриан се срещнаха в Париж, предава руското издание „Известия“.\r\nПо време на съвместна конференция, френският външен министър заяви, че в хода на преговорите е била засегната ситуацията в Сирия, където Франция и Русия се борят срещу „един и същ враг“. \r\nРуският министър Лавров каза, че международният тероризъм е „враг номер едно“ на целия свят. Според него първата задача в Сирия, е ликвидацията на „Ислямска държава“ и „Джабхат ан Нусра“.\r\nОсвен това, двамата отбелязаха, че след периода на спад, стокооборотът на двете страни е започнал отново да расте.  Симеон Миланов", "date": "2017-07-06", "title": "„Известия“: Сергей Лавров и френският външен министър подчертаха, че имат общ враг в Сирия"}
{"url": "http://www.focus-news.net/news/2017/07/06/2412873/reuters-chetirima-zaginali-pri-bunt-v-meksikanski-zatvor.html", "text": "Четирима затворници загинаха, след като гърлата им бяха прерязани по време на бунт в мексикански затвор, предава Reuters .\r\nБунтът се случи в югозападния град Акапулко, заявиха от полицията.\r\nАкапулко е най-големият град в щата Гереро, който е известен с престъпността си.\r\nПо време на бунта, на посещение в щата Гереро, е бил министърът на сигурността на САЩ Джон Кели.\r\nМексиканската полиция заяви в изявление, че рано в четвъртък са чули стрелба от едно от крилата на затвора, където се държат най-опасните затворници при строг режим. \r\nДруг източник твърди, че поне шест затворници са загинали, като четирима от тях са обезглавени.  Симеон Миланов", "date": "2017-07-06", "title": "Reuters: Четирима загинали при бунт в мексикански затвор"}
{"url": "http://www.focus-news.net/news/2017/07/06/2412838/ria-novosti-v-12-ch-dnes-novo-zemetresenie-s-magnitud-4-e-bilo-registrirano-v-rayona-na-ohrid.html", "text": "Земетресение с магнитуд 4 по скалата на Рихтер е било регистрирано в четвъртък, в 12.12 ч. (българско време) в Охрид, предава РИА Новости. \r\nЗа последните 20 дни в района на Охрид бяха регистрирани около 1300 труса, като максималния магнитуд беше 5,0 по скалата на Рихтер. \r\nПрез деня днес се проведе извънредно заседание на Центъра за управление на кризи, на Министерството на отбраната и органите за здравеопазване, на полицията и спасителните служби.  Мария Динкова", "date": "2017-07-06", "title": "РИА Новости: В 12 ч. днес ново земетресение с магнитуд 4 е било регистрирано в района на Охрид"}
{"url": "http://www.focus-news.net/news/2017/07/06/2412866/gazetaru-sergey-lavrov-zayavi-che-frantsiya-i-rusiya-sa-napalno-angazhirani-s-izpalnenieto-na-minskite-sporazumeniya.html", "text": "Руският външен министър Сергей Лавров заяви, че Русия и Франция потвърждават необходимостта от пълното изпълнение на Минските споразумения за Донбас, предава „Газета.ru“.\r\nТой заяви това по време на пресконференция с френския външен министър Жан-Ив льо Дриан.\r\n„Обсъдихме ситуацията около кризата в Украйна. Двете страни потвърдихме необходимостта от пълното изпълнение на Минския комплект от мерки, в това число  взимайки предвид и тези договорености, които бяха постигнати в нормандския формат“, заяви Лавров. Симеон Миланов", "date": "2017-07-06", "title": "Газета.ru: Сергей Лавров заяви, че Франция и Русия са напълно ангажирани с изпълнението на Минските споразумения"}
{"url": "http://www.focus-news.net/news/2017/07/06/2412868/reuters-donald-tramp-prizova-mezhdunarodnata-obshtnost-da-ne-ostavi-deystviyata-na-severna-koreya-bez-posledstviya.html", "text": "Американският президент Доналд Тръмп обеща, че ще действа „много сериозно“ срещу Северна Корея, след последното ракетно изпитание на Пхенян, предава Reuters.\r\nТой призова международната общност да покаже на Пхенян, че ще има последствия за ракетната програма, която страната развива.\r\nПо време на пресконференция с полския президент Анджей Дуда, Доналд Тръмп заяви, че Северна Корея е „заплаха, и ние ще се изправим срещу нея много сериозно“.\r\nТой каза, че САЩ обмислят „няколко неща“ за Северна Корея, но въпреки това, няма да има „червена линия“, каквато Барак Обама начерта за използването на химически оръжия в Сирия. Симеон Миланов", "date": "2017-07-06", "title": "Reuters: Доналд Тръмп призова международната общност да не остави действията на Северна Корея без последствия"}
{"url": "http://www.focus-news.net/news/2017/07/06/2412865/reuters-germanskata-politsiya-e-izpolzvala-vodno-oradie-sreshtu-kraynolevite-demonstranti.html", "text": "Германската полиция е използвала водно оръдие и лютив спрей срещу крайнолевите демонстранти, които протестират срещу срещата на Г-20 в Хамбург, предава Reuters .\r\nТова се случи след като протестиращите замерваха полицията с бутилки и други обекти.\r\nВластите очакват около 100 хиляди протестиращи от цяла Европа да се съберат в Хамбург. Симеон Миланов", "date": "2017-07-06", "title": "Reuters: Германската полиция е използвала водно оръдие срещу крайнолевите демонстранти"}
{"url": "http://www.focus-news.net/news/2017/07/06/2412835/temata-balgariya-v-mediite-na-vmro-dpmne-bozhidar-dimitrov-sreshtu-manu-dzhambazki-sreshtu-antikvizatsiyata-nikola-dimitrov-prez-uikenda-v-sofiya-dpmne-iska-dogovora-s-balgariya-obzor.html", "text": "Крайно време е МАНУ(Македонската академия на науките) да се произнесе за Договора за добросъседство с България и да отговори на обидите на македонското национално достойнство от Божидар Димитров и от евродепутата Андрей Ковачев, Ангел Джамбазки иска директива срещу антиквизацията, външният министър Никола Димитров отива в София за уикенда за уточняване на детайлите от Договора, ДПМНЕ отново иска да се публикува Договора с България. Това е само част от основните теми, свързани с България в македонските медии, близки до ръководството на ВМРО-ДПМНЕ.\"24 Вести\" публикува коментара си \"Добросъседски препуквания\", посветен на отношенията между директора на Националния исторически музеи професор Божидар Димитров и македонския депутат от ВМРО-ДПМНЕ Зоран Илиоски и академици от МАНУ за кражбата на история.\r\nТелевизиите \"Сител\"  и \"Канал 5\" извеждат в заглавие на репортажите си искането на евродепутата Ангел Джамбазки за директива срещу антиквизацията. \"Сител\" се допълва с информацията, че \"МАНУ все още няма информация за договора между Македония и България\".\"Телевизия Нова\" съобщава, че ВМРО-ДПМНЕ отново е поискала от правителството да предостави пълна информация за договора за добросъседство с България.\r\nТелевизия \"ТВ21\" предава, че академиците от МАНУ са разтревожени от факта, че \"определени македонски политически партии се поддават на провокациите на България.\" Същата телевизия съобщава, че министърът на външните работи Никола Димитров ще пътува през почивните дни за София за последни доуточнения на бъдещия договор между Македония и България.\r\nСпоред електронното издание \"Република\" някогашният министър на външните робите през периода 1991-1993 г., Денко Малески, се е обявил срещу собствената си партия СДСМ и срещу договора с България. (Външният министър на Македония Денко Малески беше свален от поста си след скандал, свързан с пътуване до Ню Йорк за преговорите по членство на страната в ООН, след като бяха публикувани неговите сметки от апартамент и воден дюшек, ползван заедно със секретарката му - б.р.)\r\nМакедонският \"Фокус\" пише, че Академията на науките призовава да не се правят компромиси в договора с България.\r\nТемата с непреклонността на македонските академици е водеща за \"МКД\", \"Плюс Инфо\", \"Локално\", \"Стандарт\", \"Курир\", телевизия \"Телма\", \"Нова Македония\" и др., докато вестник \"Вечер\" твърди, че \"позициите на Божидар Димитров са ненаучни и не заслужават отговор\".", "date": "2017-07-06", "title": "Темата България в медиите на ВМРО-ДПМНЕ:  Божидар Димитров срещу МАНУ, Джамбазки срещу антиквизацията, Никола Димитров през уикенда в София, ДПМНЕ иска Договора с България (ОБЗОР)"}
