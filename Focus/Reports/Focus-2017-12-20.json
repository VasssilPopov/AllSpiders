{"url": "http://www.focus-news.net/news/2017/12/20/2469589/izvanredna-situatsiya-na-letishte-varna-izvarshena-e-evakuatsiya-zaradi-signal-na-vzrivno-ustroystvo.html", "text": "Около 20.30 ч. тази вечер е постъпил сигнал от анонимно лице за взривно устройство на територията на летище Варна, се казва в съобщение от летищния оператор \"Фрапорт АГ\". \r\nНамиращите се лица в терминала са евакуирани. Извършени са всички необходими проверки за сигурност от компетентните органи. Летището оперира при повишени мерки за сигурност.", "date": "2017.12.20", "title": "Извънредна ситуация на Летище Варна - извършена е евакуация заради сигнал на взривно устройство"}
{"url": "http://www.focus-news.net/news/2017/12/20/2469565/usgs-zemetresenie-s-magnitud-55-i-posledvali-aftershokove-sa-registrirani-kray-yuzhnite-bregove-na-yaponiya.html", "text": "Земетресение с магнитуд 5,5 по скалата на Рихтер е регистрирано югоизточно от бреговете на японския южен остров остров Кюшу, показва справка на интернет страницата на Геологическата служба на САЩ (USGS).\r\nЗеметресението е регистрирано на 103 км. от град Нишиномоте в южна Япония на дълбочина 10 км в 22:40 часа местно време (15:40 часа българско време). След труса в рамките на следващите два часа са усетени два афтершока с магнитуд 5,1 и 4,9 по скалата на Рихтер. \r\nНяма данни за жертви и разрушения. Не е обявявана тревога за появата на вълни-цунами.", "date": "2017.12.20", "title": "USGS: Земетресение с магнитуд 5,5 и последвали афтершокове са регистрирани край южните брегове на Япония"}
{"url": "http://www.focus-news.net/news/2017/12/20/2469566/zasilvat-merkite-za-sigurnost-v-praznichnite-dni-obzor.html", "text": "След заседание на МС, Министерствата на вътрешните работи, на транспорта и на регионалното развитие и благоустройство обединяват усилията си в осъществяването на всеобхватен контрол по време на предстоящите празници.  Пред журналисти на пресконференция вътрешният министър Валентин Радев заяви, че по всички пътища в цялата страна ще има засилено полицейско присъствие, както и около всички големи търговски центрове. Радев уточни, че целта е да се предотвратят тежките пътни инциденти. В пресконференцията участваха още министрите на транспорта и на регионалното развитие и благоустройство Ивайло Московски и Николай Нанков, както и столичният кмет Йорданка Фандъкова. \r\nРадев поясни, че навсякъде по магистралите ще се движат патрули с пуснати светлини. По думите му превантивно ще се спират тези шофьори, които са превишили скоростта. „Ще се извършват максимално много проверки, за да не се допусне граждани, употребили алкохол или наркотични вещества да управляват превозни средства\", уточни вътрешният министър. Той обясни, че планираният контрол показва загрижеността на институциите. Предвидени са и сериозни мерки за сигурност по време на новогодишния концерт на столичния площад \"Александър Батенберг\", където дежурни полицейски екипи ще следят за недопускане на евентуални нередности.\r\nОсигурено е взаимодействието на екипите на АПИ и Пътна полиция. Взети са и превантивни мерки, като ИА \"Автомобилна администрация\" ще проверява транспортни фирми, основно за автобусни превози. Във всяка област ще има минимум по един екип, който ще дава дежурства. Анализирани са конкретни точки, където се очаква да е по -рисков трафикът, като там ще има мобилни екипи.  Транспортният министър Ивайло Московски информира, че зачестяват инцидентите с нерегламентирано преминаване през жп прелези при включена сигнализация. Той определи това като безумие и посочи, че така шофьорите на автомобилите рискуват човешки живот.\r\nОт своя страна регионалният министър Николай Нанков допълни, че на 21-и приключват всички ремонти в страната, за да бъде осигурено по-спокойно придвижване по празниците. Той увери, че работят в тясна връзка с НИМХ и в случай на прогнозни данни за влошаване на метеорологичната обстановка, АПИ е ангажирана с подаване на редовна информация за състоянието на пътищата. Над 3000 машини ще са в готовност при нужда за почистване. Нанков съобщи също, че от петък започва продажбата на новите винетни стикери, като ще има такива и за три месеца. Всички винетки ще важат от датата на закупуването им. Транспортният министър анонсира, че се работи по промени, които да гарантират безопасността поне на средно европейско ниво, а след празниците ще има нормативна база за дейността на автосервизите.\r\nТримата министри обобщиха, че основната задача на екипната работа е опазването на човешкия живот.", "date": "2017.12.20", "title": "Засилват мерките за сигурност в празничните дни (ОБЗОР)"}
{"url": "http://www.focus-news.net/news/2017/12/20/2469567/dzhani-pitela-napalno-podkrepyam-protsedurata-na-evropeyskata-komisiya-sreshtu-polsha.html", "text": "Председателят на Групата на социалистите и демократите в Европейския парламент Джани Питела заяви, че напълно подкрепя започнатата от ЕК процедура по чл. 7 на Договора за ЕС, стартирана срещу Полша, предава  EurActiv.\r\n„Европейската комисия е пазител на договорите и е важно да действа, когато види ясна заплаха срещу върховенството на закона в която и да е от страните членки“, заяви Питела. Според него не става дума за политическо решение, а за необходима стъпка, основана на обективни реалности. „Това се случва след две години подканяния към диалог към полското правителство, което за жалост остана глухо. Комисията нямаше друг избор, освен да стартира процедурата по чл. 7“, убеден е той.  Виктор Турмаков", "date": "2017.12.20", "title": "Джани Питела: Напълно подкрепям процедурата на Европейската комисия срещу Полша"}
{"url": "http://www.focus-news.net/news/2017/12/20/2469568/stara-zagora-karutsi-s-zhivotinska-tyaga-nyama-da-mogat-da-se-dvizhat-v-tsentralnata-chast-i-razshireniya-tsentar-na-kazanlak.html", "text": "Общинският съвет в Казанлък на днешното си заседание прие предложените от Общинска администрация промени и допълнения в Наредба 30 за движението на превозните средства на територията на община Казанлък, предаде кореспондент на Радио „Фокус“. Председателят на ОбС Николай Златанов поясни, че тези промени  касаят единствено движението на каруци на територията на Казанлък. Идеята на промяната е, да бъде определен периметър, в който каруците няма да могат да навлизат. Според промените периметърът, в който няма да могат да влизат каруци  с животинска тяга обхваща централната част и разширения център на Казанлък. „Освен полезната дейност, която осъществяват понякога каруците – да возят дърва и въглища, те много често извозват и незаконно строителни отпадъци. При разрушаването на постройка вместо да се направи план за изхвърляне на отпадъците и да бъде използван контейнер, определен за такива цели, е много по-лесно за гражданите да дадат 20 лв. и каруца да им вземе строителните отпадъци и да ги изнесе извън града, на нерегламентирани места“, поясни Златанов. \r\nСлавяна ГАЙДАРОВА", "date": "2017.12.20", "title": "Стара Загора: Каруци с животинска тяга няма да могат да се движат в централната част и разширения център на Казанлък"}
{"url": "http://www.focus-news.net/news/2017/12/20/2469569/tass-aleksandar-vuchich-ne-e-ubeden-che-sarbiya-shte-se-prisaedini-kam-es.html", "text": "Президентът на Сърбия Александър Вучич по време на посещението си в Русия заяви, че не е уверен във възможността страната му да се присъедини към ЕС, предава ТАСС.\r\n„Дали Сърбия може да стане част от ЕС след време. Надявам се, че да. Но дали съм уверен – не, не съм“, заяви Вучич по време на своя лекция в МГИМО. Той подчерта, че перспективите за влизането на Сърбия в ЕС зависят от много фактори. Той отбеляза, че един от тези фактори е искането на Брюксел за промяна на политиката на Белград по отношение на Москва. \r\n„Последният път, когато бях на една от важните срещи в Брюксел, Косово не бе обсъждано. Темата на разговора бе Русия. От два и половина час два часа и 15 минути се говори за Русия, за това как трябва да се измени политиката по нейно отношение“, допълни сръбският президент. \r\nЕдно от условията за влизането на Сърбия в ЕС е признаването на Косово. Вучич предлага на гражданите на страната си да решат въпроса по време на обществено обсъждане. През октомври той обяви, че предложенията по решението на въпроса ще бъдат подготвени до март 2018 г.  Виктор Турмаков", "date": "2017.12.20", "title": "ТАСС: Александър Вучич не е убеден, че Сърбия ще се присъедини към ЕС"}
{"url": "http://www.focus-news.net/news/2017/12/20/2469570/varna-obshtina-devnya-otchete-dobro-satrudnichestvo-s-biznesa-i-mvr.html", "text": "Разкриването на професионалните паралелки в Средно училище „Васил Левски“ за нуждите на индустриалния комплекс е най-голямото доказателство за успешното взаимодействие между Общината и бизнеса. Това заяви кметът на Девня Свилен Шитов, който за втора поредна година домакинства предпразнична среща между представители на местната власт, бизнеса и правоохранителните органи, съобщиха от пресцентъра на Община Девня. Кметът подчерта, че успешно реализираният проект за новите паралелки в Девня в дългосрочен план ще пресече негативните демографски тенденции на територията на общината, което е една от стратегическите цели на новата местна власт.\r\nСвилен Шитов изказа специални благодарности към азотноторовия завод „Агрополихим“, откъдето през изминалата година инвестираха немалко средства в социалната инфраструктура на квартал „Повеляново“, към „Солвей соди“ и „Пластхим – Т“, които също са се доказали като добри партньори на общината в реализирането на различни политики към местната общност.\r\nПред гостите кметът отчете всички важни проекти, които Общината е осъществила през отиващата си година. Сред тях са изграждането на модерен търговски център, благоустрояването на парка в местността Разсадника, строежът на обединен детски център и др.  Свилен Шитов допълни, че с държавни и европейски средства догодина ще се извърши рехабилитация, реконструкция и изграждане на пътни отсечки, което ще направи общинската инфраструктура по-удобна и за представителите на бизнеса.\r\nКметът изказа специални благодарности за работата на новия началник на районното полицейско управление в Девня Байрам Нишад, под чието ръководство органите на реда постигат все по-добри резултати в борбата срещу престъпността, което се усеща от всички жители на Девня.\r\n„Щастлив съм, че имам възможността да работя с млад началник, на когото нищо не му е чуждо в оперативен план“, коментира кметът и изказа специални благодарности към началника на отдел „Охранителна полиция“ при ОДМВР-Варна комисар Никола Панчев за доброто взаимодействие. Общината ще подпомогне финансово ремонта на сградата на полицейското управление, за да се осигури нормална работна среда за служителите на реда и гражданите, обеща  Свилен Шитов. Той отчете и отлично сътрудничество с местната противопожарна служба, чиито представители са обучили общинския доброволчески отряд за реакции при бедствия и аварии.\r\n„Надявам се да продължим в същия дух на коректни взаимоотношения. Наздраве и весело посрещане на коледно-новогодишните празници“, пожела Свилен Шитов.", "date": "2017.12.20", "title": "Варна: Община Девня отчете добро сътрудничество с бизнеса и МВР"}
{"url": "http://www.focus-news.net/news/2017/12/20/2469571/faz-spetschasti-na-germanskata-politsiya-sa-arestuvali-predpolagaem-terorist-planiral-atentat-v-karlsrue.html", "text": "Спецчасти на германската полиция са арестували в Карлсруе предполагаем симпатизант на близкоизточната радикална групировка \"Ислямска държава\", планирал атентат в рейнския град, съобщава националният ежедневник Die Frankfurter Allgemeine Zeitung.\r\nНалице са убедителни доказателства, че 29-годишният Дасбар В. е подготвял сериозно подривно престъпление против държавата, се казва в съобщение от Федералната прокуратура. \r\nПървоначалните заключения на следователите са, че заподозреният е имал намерения да използва превозно средство, за да извърши нападение срещу популярна ледена пързалка в Карлсруе. От края на месец август насам Дасбар В. е оглеждал района, а месец по-късно той е започнал да кандидатства по обяви за работа като шофьор. По данни на властите мъжът, чийто произход не се разкрива, притежава германско гражданство.\r\nДруги подробности около извършения арест не се съобщават към момента. Тереза Герова", "date": "2017.12.20", "title": "FAZ: Спецчасти на германската полиция са арестували предполагаем терорист, планирал атентат в Карлсруе"}
{"url": "http://www.focus-news.net/news/2017/12/20/2469572/reuters-parlamentat-na-balgariya-pod-natiska-na-es-prie-zakon-sreshtu-koruptsiyata.html", "text": "Парламентът на България прие закон срещу корупцията под натиска на Европейския съюз заради това, че не успява да преследва провинилите се длъжностни лица, но президентът на страната Румен Радев е на мнение, че законопроектът не е подходящ за целта си и заяви, че ще наложи вето, предава  Reuters.\r\nЕвропейската комисия няколко пъти разкритикува България заради това, че не успява да преследва и осъди замесените в корупция длъжностни лица и че не е постигнала достатъчен прогрес в справянето с корупцията и организираната престъпност. \r\n„Законът отговаря на желанията на българските граждани и на ЕК“, заяви Цветан Цветанов, председател на парламентарната група на управляващата в страната партия ГЕРБ. Същевременно анализаторите са загрижени, че проектозаконът няма да позволи достатъчни разследвания на корупционните мрежи. Управлението на специалния отдел за борбата срещу корупцията, предвиден от закона може да бъде назначено от парламента, което според политолозите може да ограничи неговата безпристрастност.\r\nСпоред Радев новата институция, която трябва да разследва лицата, заемащи висши държавни позиции, както и активи и конфликта на интереси, може да не бъде достатъчно независима и може да се използва от тези, които са на власт да преследват опонентите си.\r\n„Инструментите, предвидени от закона, са неефективни“, заяви Радев. „Той няма да нанесе удар по тези, които подхранват корупцията и може да се използва като оръжие срещу неудобните“, допълни той и заяви, че ще наложи вето. \r\nПрезидентът, министър-председателят и депутатите могат да станат цел на разследване, както и общинските власти, директорите на болниците и директорите на митниците. Новият закон се фокусира върху подобряването на контрола върху силите на реда.  Виктор Турмаков", "date": "2017.12.20", "title": "Reuters: Парламентът на България под натиска на ЕС  прие закон срещу корупцията"}
{"url": "http://www.focus-news.net/news/2017/12/20/2469573/zhalba-na-ukrainska-darzhavna-kompaniya-blokira-porachkata-za-remonta-na-iztrebitelite-ni-mig-29-obzor.html", "text": "На 19 декември украинската държавна компания „Укроборонпром“ от холдинг „Украинмаш“ е внесла жалба в Комисията за защита на конкуренцията срещу решението на Министерство на отбраната от 6 декември 2017 г. за поддръжка на бойните самолети МиГ-29. В резултат на жалбата процедурата се блокира, а от военното министерство обясниха, че на практика се прекъсва поддръжката на бойната ни авиация. \r\nСъгласно това решение се е осигурявала поддръжката на 15 изтребители МиГ-29 за срок от 4 г., срещу сума 82 млн. лв. Министерството на отбраната е избрало процедура на пряко договаряне с РСК „МиГ“, защото руското дружество единствено притежава лиценз, произвежда оригинални резервни части и разполага със способности да ремонтира и удължава експлоатацията на изтребителите МиГ-29. Предвидените средства се връщат в държавния бюджет като ще бъдат необходими минимум 3 - 4 месеца за осигуряване на нови средства за ремонт и поддръжка на българските бойни самолети. \r\nПо време на брифинг в Министерството на отбраната министър Красимир Каракачанов обясни, че жалбата е внесена без платена такса, което според него подсказва, че единствената цел е блокиране на процедурата. Той определи действията на украинската държавна компания като „опит за саботаж срещу решението на Министерство на отбраната да ремонтира своите самолети директно, с договор за пряко договаряне с „РСК-МиГ”. „Ние искахме да сключим договор с фирмата-производител, която единствено е лицензирана за поддръжка и ремонт на собствените си самолети, които е произвела”, аргументира се Каракачанов и подчерта, че компанията „Укроборонпром“, въпреки че обжалва, няма лиценз и способност да извърши ремонта.\r\nПроцедурата изисква Комисията в тридневен срок да поиска попълване на празнотите в жалбата, което означава, че може тя да заседава най-рано на 28 декември, но дори и да я отхвърли, може да последва обжалване във ВАС. \r\nКаракачанов припомни, че същата украинска компания преди няколко месеца е обжалвала и договора за ремонт на хеликоптера Ми-17, като е спряла процедурата по същия начин и  призова за промени в Закона за обществените пръчки. „Не е нормално баба Пенка или който и да било, да атакува сделки, свързани с отбранителните способности на Българската армия и по този начин да забавя процесите, като ни вкарва в ситуация на невъзможност в даден момент да изпълняваме своите задължения“, аргументира се военният министър. На въпрос, дали ще поиска от Министерството на външните работи да предприеме ответни действия, след като украинската компания е държавна, Каракачанов отговори: „Аз бях уведомил украинския посланик за моята информация още в събота, тъй като информацията я имаме от миналия петък, късно вечерта. Разговарях с него по телефона. Вчера имах среща с него и неговото становище беше, че това не е политика на украинското правителство, а е частна работа на една форма, макар и държавна”.\r\nПо-рано през деня, по време правителственото заседание, министърът на отбраната Красимир Каракачанов обяви, че е депозирано писмо в Министерство на отбраната, с което МТГ „Делфин“ съобщава, че се оттегля от преговорите и подписването на договора за реализация на инвестиционен проект „Придобиване на многофункционален модулен патрулен кораб“. Като основен мотив за оттегляне „Делфин“ сочи реално намалената с 20% стойност на проекта за инвестиционен разход заради въведения от 1 януари 2017 г. ДДС върху всички военни сделки. Още тогава е известно, че в резултат на това решение на Народното събрание сума от 820 млн. лв., реално се намалява със 164 млн. лв. \r\nИван ЛАЗАРОВ", "date": "2017.12.20", "title": "Жалба на украинска държавна компания блокира поръчката за ремонта на изтребителите ни МиГ-29 (ОБЗОР)"}
{"url": "http://www.focus-news.net/news/2017/12/20/2469574/3-605-elhichki-sa-predostavili-stopanstvata-v-obhvata-na-severoiztochnoto-darzhavno-predpriyatie-na-grazhdani-i-targovtsi.html", "text": "3 605 елхички са предоставили горските стопанства в обхвата на Североизточното държавно предприятие (СИДП) през тази година на гражданите и търговците. Това съобщиха за Радио „Фокус“- Шумен от СИДП. В зависимост от големината им цените варират от 5 до 20 лева с ДДС. Отделно разсадниците на стопанствата предлагат 1 588 живи елхички. При тях цените са в границите 10-36 лева с ДДС. От стопанствата отчитат, че през последните години нараства интересът към дръвчетата, които са в контейнери, защото те могат да бъдат засадени от децата в дворовете на учебните заведения. Отделно членовете на Управителният съвет на СИДП са решили през тази година да дарят над 200 дръвчета на училища, детски градини, социални, здравни и културни институции, които са заявили желание да получат елхички, за да зарадват децата от областите Шумен, Търговище, Варна и Добрич. Всяка година ръководството на предприятието подарява на всички желаещи коледни дръвчета с пожелание за хубави празници и спорна нова година.\r\nИвелина ИВАНОВА", "date": "2017.12.20", "title": "3 605 елхички са предоставили стопанствата в обхвата на Североизточното държавно предприятие на граждани и търговци"}
{"url": "http://www.focus-news.net/news/2017/12/20/2469575/balgariya-shte-polozhi-vsichki-usiliya-izgradenoto-doverie-mezhdu-sluzhbite-ni-za-sigurnost-i-tezi-na-velikobritaniya-da-se-zapazi-i-sled-brekzit-obzor.html", "text": "България ще положи всички усилия изграденото доверие между службите ни за сигурност с Великобритания да се запази и след Брекзит. Това коментира премиерът Бойко Борисов по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\". Министър-председателят заяви, че по тази тема ще направи всичко възможно, тъй като според него в сферата на сигурността не можем да си позволим разединение. Премиерът Борисов припомни, че преди повече от десетилетия във време, в което Европол почти не е искал да контактува с България, са положени усилия да се затвърди доверието, да започне да се обменя информация, да се осъществяват съвместни операции. Борисов коментира и темата за Западни Балкани. \"Влиянието, контактите, агентурата, ако щете, които има Британия в региона, трябва да бъдат в услуга на всички, както досега. По всички теми. За радост с Тереза Мей имаме пълно разбиране по темата, че Западните Балкани и въобще на Балканите трябва много активно да се помогне от ЕС. Дори след Брекзит, Великобритания си запазва желанието да работим съвместно да работим по придвижването на темата Балкани в посока Европа“, коментира министър-председателят. Заместник-председателят на ГЕРБ и председател на парламентарната група на партията Цветан Цветанов допълни, че по темата сигурност винаги управляващи и опозиция трябва да говорят на един език, а в ЕС всички държави го правят. Директорът на Европол Роб Уейнрайт посочи, че България активно подкрепя Европол в борбата с различни видове престъпления. Според него е тясно сътрудничеството между българските и британските правоохранителни органи. Той поясни, че всички държави помагат дейността на Европол. Посланикът на Великобритания в България н. пр.  Ема Хопкинс от своя страна коментира, че ангажиментът на Обединеното кралство към сигурността на Европа е безусловен. По време на дискусията бе коментирано, че е много е важно след Брекзит да имаме европейска перспектива за сътрудничество, както и че дигиталната среда позволява на престъпниците да работят по начин, който по-рано не би бил възможен. На събитието присъстваха още главният прокурор Сотир Цацаров, вътрешният министър Валентин Радев, Алекс Елис - генерален директор в британското Министерство за излизане от ЕС и Иън Кръкстън, заместник-директор Международно разузнаване на британската Национална агенция за борба с престъпността. \r\nДеница КИТАНОВА", "date": "2017.12.20", "title": "България ще положи всички усилия изграденото доверие между службите ни за сигурност и тези на Великобритания да се запази и след Брекзит (ОБЗОР)"}
{"url": "http://www.focus-news.net/news/2017/12/20/2469576/afp-sasht-postaviha-ramzan-karidov-v-cheren-spisak-zaradi-narusheniya-na-choveshkite-prava.html", "text": "САЩ наложиха финансови санкции срещу президента на Чеченската република в Русия Рамзан Кадиров, обвинявайки го в систематична кампания на смъртоносно потисничество, предава  AFP.\r\nПо данни на министерството на финансите на САЩ санкции ще бъдат наложени и срещу високопоставения служител в силите на реда на републиката Аюб Катаев, който също е обвинен в нарушения на човешките права, както и други трима, обвинени в участие в случая за корупция, разкрит от руския адвокат Сергей Магнитски.  Виктор Турмаков", "date": "2017.12.20", "title": "AFP: САЩ поставиха Рамзан Каридов в черен списък заради нарушения на човешките права"}
{"url": "http://www.focus-news.net/news/2017/12/20/2469577/yeni-safak-v-tsentralna-turtsiya-sa-arestuvani-10-chlenove-na-islyamska-darzhava.html", "text": "Десет иракски граждани, заподозрени за връзки с „Ислямска държава“ са арестувани в централната турска провинция Ескишехир, пише  Yeni Safak.\r\n„Те са задържани по време на проведени едновременно антитерористични операции в страната“, съобщава анонимен източник от турските сили за сигурност. \r\nПовече от 300 души са загубили живота си при нападения в Турция, отговорността за които е поета от „Ислямска държава“. Виктор Турмаков", "date": "2017.12.20", "title": "Yeni Safak: В Централна Турция са арестувани 10 членове на „Ислямска държава“"}
{"url": "http://www.focus-news.net/news/2017/12/20/2469578/smolyan-izlozhba-razrushenie-i-sazidanie-posvetena-na-vazrozhdenskiya-maystor-stroitel-kolyo-ficheto-e-aranzhirana-v-regionalniya-istoricheski-muzey.html", "text": "Фотодокументална изложба, посветена на именития български възрожденски майстор-строител Кольо Фичето, е аранжирана в залите на РИМ „Стою Шишков” – Смолян за коледно-новогодишните празници и е достъпна за посетители от днес. Това каза за Радио „Фокус“ – Смолян директорът на музея Таня Марева. Изложбата е реализирана в рамките на първи етап на проекта „Майсторът и времето“ за цифровизация на уникалното архитектурно наследство на Никола Фичев.\r\nСъздадена е от Инcтитyтa пo мaтeмaтикa и инфopмaтикa пpи БАН, с подкрепата на Община Вeликo Tъpнoвo, с партньори Регионален исторически музей във Велико Tъpнoвo и музеите в Дpянoвo, Свищoв и Лoвeч. „На 15 пана са презентирани фотоси и любопитна информация за забележителни обекти, сътворени от Уста Колю Фичето“, поясни Марева.\r\n„В излoжбaтa ca пoкaзaни Пpeoбpaжeнcкият манастир (1861), Килифapeвcкият мaнacтиp (1840 –1842), Кaтeдpaлният хpaм „Рoждecтвo нa пpecвeтa Бoгopoдицa”, църквата “Свeти Спac” (1859), Къщaтa c мaймyнкaтa на Никола Коюв във Велико Търново (1848), Ханът на хаджи Николи Минчоолу (1858) и Попикoнoмoвaтa къщa във Вeликo Tъpнoвo (1858), Беленски мост над река Янтра край град Бяла (1865 – 1867) и Покритият мост в Ловеч над река Осъм (1872 – 1874, оригинален до 1925 г.), цъpквата “Свeти Никoлa” в Дpянoвo (1852), църквата “Свeтa Tpoицa” в Свищoв (1867), Чешма в двора на Соколски манастир до Етъра край Габрово, мaкeтитe нa Лeoн Филипoв, фабриката за коприна на Стефан Карагьозов, както и други изящни конструкции на прочутия и неповторим не само за своето време майстор, строител и архитект“, допълни още директорът на смолянския музей.\r\n„Прочутият български майстор-строител Никола Йованов Фичев, известен като Кольо Фичето и наричан Уста̀ Колю Фичето, е роден в Дряново през 1800 г. в семейството на Йован и Мария Фичеви“, припомни Марева. „Остава рано сирак, без баща, и едва 10-годишен започва да учи занаят при тревненски майстори-дюлгери. На 17 години учи как се дяла камък при майстори от западнобългарската строителна школа от град Корча. След това усвоява строителство на църкви, камбанарии и мостове от брациговските майстори. Още млад, 23-годишен, той е вече калфа. На 36 г. е общопризнат за майстор в търновски дюлгерски еснаф, а през 1854 г. е избран за главен майстор на еснафа. Колю Фичето умира на 15.11.1881 г. във Велико Търново. Като строител Никола Фичев се отличава с изящните си леки конструкции и елементи с тъй наречената „фичевска кобилица”. Въвежда барокови черти и собствен стил – колонки, еркери и каменни релефи с народна символика: нимфи, грифони, лъвове, орли и други фигури с възрожденска символика“, разказа Марева.\r\nГостуването в Смолян на фотодокументалната изложба „Разрушение и съзидание“ е по покана на Регионален академичен център – Смолян при БАН и РИМ „Стою Шишков“, каза още Таня Марева.\r\nНели ГЕРГЬОВСКА", "date": "2017.12.20", "title": "Смолян: Изложба „Разрушение и съзидание”, посветена на възрожденския майстор - строител Кольо Фичето, е аранжирана в Регионалния исторически музей"}
{"url": "http://www.focus-news.net/news/2017/12/20/2469579/zhena-e-zaginala-sled-kato-e-bila-pregazena-ot-tramvay-v-stolitsata.html", "text": "Жена е загинала след като е била прегазена от трамвай в София, съобщава \"Нова телевизия\". Инцидентът станал на спирката на Петте кьошета. По първоначална информация жената е гонила превозното средство и се опитала в движение да отвори вратите, при което се подхлъзнала под него.Инцидентът станал малко преди 15.00 чaса. Възрастната жена била откарана в „Пирогов”. Часове след инцидента от лечебното заведение съобщиха, че тя е починала в шокова зала. Причините за случилото се се изясняват.", "date": "2017.12.20", "title": "Жена е загинала след като е била прегазена от трамвай в столицата"}
{"url": "http://www.focus-news.net/news/2017/12/20/2469133/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Във вторник Белият Дом публично обвини Северна Корея за кибератаката, с използването на вируса „WannaCry”, осъществена на 12 май 2017 година, отбелязвайки, че няколко американски съюзници са стигнали до същото заключение, след като са изследвали фактите внимателно, пише американското издание Washington Examiner.\r\n„Ние не правим такива обвинения за нищо и го правим, представяйки доказателства и данни от партньорите ни“, заяви съветникът на Белия Дом по вътрешната сигурност Том Босърт пред репортери.\r\nКибератаката нанесе щети на САЩ в размер на милиарди долари, като ключови отрасли – като болниците и финансовите компании са оставени без работещи компютри.\r\n„Wannacry е криптирал стотици хиляди компютрим, оставяйки ги неизползваеми. Това беше атака на страхливци, която ни струва много“, написа Босърт в материал за The Wall Street Journal в понеделник.\r\nЗаключенията на администрацията са базирани на сериозни доказателства, събрани от разузнаванията на САЩ и Великобритания, като Канада, Нова Зеландия и Япония са се съгласили, че Пхенян е отговорен за атаката.\r\n*** Десните политически сили в Латинска Америка са решаваща победна серия, пише авторитетното американско издание The New York Times.\r\nВ Бразилия, лявата Работническа партия бе свалена от власт миналата година, след импийчмънта на президента Дилма Русеф.\r\nМиналия месец, президента на Аржентина Маурисио Макри изведе дясноцентристката си коалиция до пълна победа на парламентарните избори, като остави някога могъщата Перонистка партия разделена и без посока.\r\nИ накрая, в Чили, в съботната вечер, последната надежда на лявото да спечели властта в една от най-силните икономики в региона, която е и дипломатически фар за Латинска Америка, се изплъзна, след като милиардера Себастиян Пиниера, участвал в изборите с консервативна програма, разгроми конкуренцията и спечели президентското кресло.\r\n„Чили е спасено“, заяви новият президент пред поддръжниците си, обикаляйки победоносно улиците на столицата Сантяго в съботната нощ, докато един от неговите избиратели беше издигнал бюст на диктатора Аугусто Пиночет.\r\nПолитическата промяна в региона започна преди десет години, когато свърши бума на продоволствените стоки и правителствата бяха принудени да орежат разходите, а корупционните скандали донесоха допълнително за уронването на авторитета на лидерите, дошли на власт, обещавайки да разпределят справедливо богатството сред бедните слоеве на народа, в регион определян от стряскащото неравенство между бедни и богати, бели и цветнокожи и др.\r\n„Населението на Латинска Америка изпраща послание след поредните провали и престъпления на лявото, във всички страни, в които то успя да надделее“, заяви Жаир Болсонаро, крайно-десен депутат от бразилския парламент, който, според анкетите, е на второ място по популярност преди президентските избори в страната, визирайки регионална левичарска конференция, която се провежда ежегодно от 1990 година насам. Той добави, че „Дните на форума в Сао Пауло са преброени“.\r\nСред левите политици, които още са на власт, двамата най-прочути лидери са обвинени, че използват недемократични мерки, за да запазят постовете си.\r\nПрезидентът на Венецуела Николас Мадуро стана регионален пария, след като демократично избраното Народно събрание бе разпуснато и заменено през август от нова институция, лоялна на властите, в най-агресивната от стъпките, предприети от неговата социалистическа партия, опитваща се да консолидира властта си, докато в страната бушува икономическа и хуманитарна криза.\r\nПрезидентът на Боливия Ево Моралес, междувременно, получава критики за това, че се стреми към четвърти мандат на поста, кандидатирайки се на президентските избори през 2019 година. Нещо, което му бе забранено чрез референдум, проведен през 2016 година.\r\n*** За втори пореден ден, масови протести обхванаха Кюрдския регион в Северен Ирак. Те бяха съсредоточени в градовете в източната част на автономния регион на Кюрдското регионално правителство (КРП). В Чамчамал, Койа, Сюлеймания, Рания и други градове, протестиращите палиха и рушиха офисите на големите политически партии, в последната криза, обхванала кюрдския район. Във вторник, се появиха съобщения за няколко загинали демонстранти, а още повече от 100 са били ранени, по време на сблъсъците, които се очаква да предизвикат гняв в целия регион, пише израелското издание The Jerusalem Post.\r\nВ резултат от проведения референдум за независимост на Иракски Кюрдистан и изпращането на танкове от страна на централното правителство в Багдад, за да завземе контрола над Киркук от КРП, регионът бе обхванат от недоволство на обикновените граждани. Това се случи отчасти заради нестабилността, идваща от политическото разделение и горчивия гняв заради твърденията, че висшестоящи политици са предали региона в стремежа му за независимост, дезертирайки в лицето на подкрепяното от Иран военно нахлуване в областта Киркук, където са съсредоточени големи части от петролните резерви на Ирак. Разделението има десетилетни корени. Независимо от това, че Демократичната партия на Кюрдистан (ДПК) и Патриотичният съюз на Кюрдистан (ПСК), двете най-големи партии в региона, работиха заедно по време на войната срещу „Ислямска държава“ и си съдействаха в Багдад, след инвазията на САЩ през 2003-а година, те имат горчиви спомени от гражданския конфликт помежду си през 90-те. За кюрдите от старите поколения, това извиква спомени за клановете, които се биха по време на кюрдската гражданска война. За по младите, текущата ситуация представлява резултат от борбата срещу режима на Саддам Хюсеин, „Ислямска държава“ и сегашната икономическа ситуация. През последното десетилетие кюрдите разшириха международните си връзки, но икономиката на региона цикли и младежта чувства, че след „Ислямска държава“, тези проблеми трябва да бъдат разрешени. Трета част от кюрдското общество изглежда, че се е обявила срещу традиционната двупартийна система и е разярена срещу елита, който, според тях, е загубил досег с обикновените хора.\r\nЗаради политическото разделение, най-вече между регионалната столица Ербил, свързана с ДПК и клана Барзани и Сюлеймания, свързана с ПСК и клана Талабани, два различни възгледа за ситуацията са налагани от медиите. „Кюрдистан 24“, базиран в Ербил, сочи за виновник Шасуар Абдулуахид, собственикът на телевизията NRT TV и онлайн медии. „Подбуждането на граждански безредици по медиите доведе до изгарянето на правителствени сгради и сериозни щети по собствеността на някои хора, както и до препречването на пътища от протестиращите“, се заявява в съобщение от ербилската медия. NRT съобщи, че Шасуар е казал на хората, че те „ трябва да действат чрез мирни протести и не трябва да позволяват да бъдат въвличани в конфорнтация“. Според последната информация, местни източници са заявили, че политици, близки до Шасуар, са задържани. В добавка към това, NRT съобщи, че сили за сигурност, лоялни на ДПК, са нападнали един от репортерите на телевизията .\r\n*** Японското правителство одобри във вторник разполагането на две наземни защитни системи „Егида“ на фона на успешните ядрени и ракетни опити на Северна Корея, отбелязва японското издание The Japan Times.\r\n„Егида“ представлява система, която може автоматично да засече, проследи и унищожи въздушни, наземни или подводни оръдия, като най-разпространената ѝ версия е тази, която се монтира върху военни кораби. \r\nПриетото решение ще позволи на Министерството на отбраната да закупи две такива системи, които ще подсилят защитните механизми на Япония, която вече разполага с няколко кораби тип „унищожител“ оборудвани с „Егида“, както и американски ракети „земя-въздух“ тип „Патриот“. \r\nНовата защитна екипировка ще бъде закупена най-рано през 2023 г., като все още не е решено къде ще бъде разположена. Общата им цена ще бъде повече от 100 млрд. йени (около 9 млн. долара). \r\nИзданието информира още, позовавайки се на данни от правителството, че двете системи ще могат да осигурят защита за цялата територия на японските острови, от Хокайдо до Окинава, което е било една от главните причини за закупуването на \"Егида\" пред противоракетната система THAAD.\r\n***", "date": "2017.12.20", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/20/2469134/predstoyashti-sabitiya-v-stranata-za-20-dekemvri-agentsiya-fokus.html", "text": "***\r\nОт 16.00 часа в София Хотел Балкан Британско посолство и ПанЕвропа България организират публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\". Събитието ще бъде открито от министър-председателя Бойко Борисов и ще продължи с дискусия с Роб Уейнрайт, директор на Европол, министъра на вътрешните работи Валентин Радев, Алекс Елис, генерален директор в британското Министерство за излизане от ЕС, и Иън Кръкстън, заместник-директор Международно разузнаване на британската Национална агенция за борба с престъпността.\r\n***\r\nОт 11.00 часа в зала „Средец“ на Министерство на културата ще се състои заключителното заседание на Националния инициативен комитет за честването на 180-годишнината от рождението на Васил Левски. Поканени да участват са министърът на културата Боил Банов, който е председател на комитета, както и заместник-председателите му – председателят на Изпълнителното бюро на Общобългарски комитет „Васил Левски” Васил Василев и кметовете на Ловеч и Карлово - Корнелия Маринова и д-р Емил Кабаиванов.\r\n***\r\nОт 14.00 часа в зала „Тържествена“ на Министерство на отбраната министърът на отбраната Красимир Каракачанов и началникът на отбраната генерал-лейтенант Андрей Боцев ще наградят военнослужещи и цивилни служители за постигнати високи спортни резултати за изминалата година.\r\n***\r\nДвама министри ще представят социалните приоритети и програмата на българското председателство на Съвета на ЕС пред Координационния съвет на КНСБ. От 14.00 часа в зала „Европа“ на конгресен център „Глобус“ ще говори министърът на труда и социалната политика Бисер Петков.  От 14.30 часа министърът на европейското председателство Лиляна Павлова ще представи детайли кои ще са темите и основните събития в областта на социалната политика по време на председателството.\r\n***\r\nОт 09.00.часа ще се състои заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 09.00 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д., обвинени в организиране и ръководене на организирана престъпна група. \r\n***\r\nОт 10.00 часа в Дом на културата „Средец“ акад. д-р Ганчо Попов, ректор на „Национален български университет – трета възраст“ ще направи равносметка и ще отправи послание за изминаващата 2017 г и настъпващата 2018 г. \r\n***\r\nОт 10.00 часа 13 състав на Специализирания наказателен съд ще гледа делото срещу Иван М., Марио Г., Методи З., Петър Д., Божидар Ст., Димитър Т., Стойко Ст., обвинени в организиране и ръководене на организирана престъпна група.\r\n***\r\nВ 12.00 часа в зала „Музейна“ в централата на БЧК  ще се състои заседание на Националния обществен съвет за управление на финансовите средства от благотворителната кампания на БЧК за пострадалите в село Хитрино.\r\n***\r\nОт 12.00 часа в Американския център на Столична библиотека, пл. „Славейков“ 4А, ще се състои церемонията по връчване на Годишните награди на библиотеката.\r\n***\r\nОт 13.30 часа ще се състои заседание на Прокурорската колегия на ВСС. \r\n***\r\nОт 13.30 часа 11 състав на Специализирания наказателен съд ще гледа делото срещу Зураб Е., Росица Е., Методи И., Красимира Д., обвинени в организиране и ръководене на организирана престъпна група.\r\n***\r\nОт 13.30 часа 3 състав на Специализирания наказателен съд ще гледа делото срещу Георги Г., молба за реабилитация. \r\n***\r\nОт 14.00 часа 11 състав на Специализирания наказателен съд ще гледа делото срещу Нидал А., Алдин Н., Данаил Ал., Георги Ф., обвинени в организиране и ръководене на организирана престъпна група.\r\n***\r\nОт 14.00 часа в Мраморното фоайе на зала „България“ ще се състои пресконференция, с участието на цигуларката Патриция Копачинская и маестро Найден Тодоров по повод съвместния им концерт със Софийската филхармония на 21 декември 2017 г.\r\n***\r\nОт 17.00 часа в залата на Съюза на офицерите от запаса, бул. \"Хр. Ботев\" 48, ще се състои учредяването на Движението за здравно-демографска политика и дълголетие \"Кота-90\", чиято цел е даване на организационни съвети на МЗ, БЛС и всички политици, занимаващи се със здравеопазване у нас\r\n***\r\nОт 18.00 часа в Литературния клуб на Столична библиотека ще се състои голямо предколедно четене на авторите, участвали досега в поредицата „Поет на месеца“.\r\n***\r\nОт 18.30 часа в Конферентна зала, Ректорат на СУ, ще се състои представяне и разговор около книгата „АНТИ/МОДЕРНОСТ: образи на екзотичното и земния рай в Европа през ХIХ век“ от Ангел Ангелов.\r\n***\r\nОт 17.00 часа в залата на Съюза на офицерите и сержантите от запаса ще бъде положено началото на Движение за здраве и дълголетие „Кота-90\".\r\n***\r\nОт 19.00 часа на сцената на Първо студио на БНР, Детски хор на Българското национално радио ще изнесе концерт „Коледни звезди“, който ще бъде посветен на 85-годишнината от рождението своя основател и дългогодишен главен диригент академик Христо Недялков. Входът е свободен за деца до 12-годишна възраст.\r\n***\r\nОт 19.00 часа в Гьоте-институт България ще бъде представен последния за тази година концерт от дигиталната концертна зала на Берлинската филхармония.\r\n***\r\nОт 19.00 часа на ул. „Ангел Кънчев“ и ул. „Парчевич При“  ще бъде открит първия по рода си фестивал на кухните на колела или така популярните вече в цял свят “Фууд Тракове”.\r\n***\r\nОт 10.30 часа на площад „Георги Измирлиев“ ще бъде открит коледен базар. \r\n***\r\nОт 18.00 часа в Младежки дом ще се проведе клавирен концерт на школата по пиано. \r\n***\r\nОт 18.00 часа в зала „Яворов“ ще се проведе коледен концерт на възпитаниците на Национална хуманитарна гимназия „Св.св. Кирил и Методий”. \r\n***\r\nОт 18.00 часа в Регионален исторически музей – Благоевград ще бъде открита коледно – новогодишна изложба. \r\n***\r\nОт 18.30 часа в Регионален исторически музей – Благоевград ще се проведе коледен фолклорен концерт с участието на ВА „Езерец”, ДТС „Вихрен”, Фолклорна група, ДВГ „Джумайчета”. \r\n***\r\nОт 10.00 часа в Заседателната зала на Общинска администрация ще се проведе среща по инициатива на Британското посолство в България във връзка с туристическият сезон - ще бъдат обсъдени въпроси, касаещи засиленото присъствие на британски туристи в Банско по време на активни сезон и спокойният им престой по време на зимната почивка. В 11.00 часа е предвиден брифинг.\r\n*** \r\nОт 09.45 часа в сградата на Специално училище за ученици с нарушено зрение „Проф. д-р Иван Шишманов“ се открива Коледен базар на картички и играчки, изработени от учениците. От 10.00 часа ще започне Коледният спектакъл и посрещането на Дядо Коледа.\r\n*** \r\nОт 10.30 часа в сградата на Областния информационен център - Варна Сдружение “Форум гражданско общество” и Областният информационен център – организират пресконференция за представяне на социалната услуга „Мобилен екип за социална и здравна работа на терен“ в общините Бяла и Долни Чифлик.\r\n*** \r\nОт 11.00 часа във фоайето пред зала „Варна“, Община Варна, ще се проведе традиционното коледуване при кмета с участието на деца от детска ясла №14 „Звънче, ДГ №4 „Теменужка“ и ученици от СУ „Елин Пелин“- Варна. \r\n*** \r\nОт 12.00 часа в Актова зала на ОУ „Захари Стоянов“ ще се проведе заключителен етап на  конкурса „ Училищната библиотека – аз, ти и ние“. \r\n***\r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1, общинският съветник Милена Димова ще има приемен ден. \r\n***\r\nОт 18.30 часа в Концертното студио на Радио Варна ще се проведе Рождественски концерт с участието на детски хор „Ангели”, школата по Актьорско майсторство при храм „Св. Атанасий” и индивидуални изпълнители от НУИ „Добри Христов“ – Варна, Вокална формация „Бънджи Сингърс” и др.\r\n*** \r\nОт 10.30 часа във фоайето пред ритуална зала на  Общината ще бъде открита Новогодишна изложба на децата и младежите от социалните услуги в населените места от община Велико Търново. \r\n*** \r\nОт 15.00 часа в камерен салон на читалище \"Искра\" ръководството и младите театрали на Езикова гимназия ще представят благотворителни спектакли - подарък за децата в неравностойно положение от Велико Търново. \r\n*** \r\nОт 17.00 часа в РНБ „П. Р. Славейков“ ще се проведе \"Гласът на душата\" - разказ в песни за българското народно пеене. Изпълнения на студенти от специалност ПОМ и Народен хор \"ЛАЗАРА\" с ръководител Ана Борисова. \r\n*** \r\nОт 18.00 часа в голяма зала на Община Велико Търново ще се проведе Коледен концерт на балетните формации „Виргиния балет“, „Полиденс“ и балет „Ритъм“ при Младежки дом. \r\n***\r\nОт 11.00 часа в Регионалния пресклуб на БТА  пресконференция на тема „Разлика в заплатите в страните от ЕС и България, и опити за изравняването им“ ще даде евродепутатът и зам.-председател на ВМРО Ангел Джамбазки. \r\n***\r\nОт 11.00 часа на площад „Бдинци\" кметът на Община Видин Огнян Ценков ще поздрави участниците в традиционния фолклорен събор „Бъдник\". От 14.00 часа в залата на Общински съвет Огнян Ценков ще раздаде коледни подаръци на децата от спортното училище за социална интеграция на Фондация „Реал Мадрид\" в града.\r\n***\r\nОт 14.00 часа в Регионалния пресклуб на БТА във Видин пресконференция ще дадат представителите на Видинската търговско-промишлена палата (ВТПП), Агенцията за регионално развитие и бизнес център Видин и партньори от Румъния – Румънската асоциация за електронна индустрия и софтуер – Олтения и Агенцията за малки и средни предприятия Калафат.\r\n*** \r\nОт 16.00 часа в Камерна зала на НЧ „Съединение-1888“  в село Драганово  ще се проведе инициативата „Филмова Коледа“ - прожекция на коледни филми.\r\n*** \r\nОт 18.30 часа в Зала 1 на Общината ще се проведе Благотворителен концерт в подкрепа на Пеньо Пенев с участието на състави при НЧ „Братя Грънчарови-2002“. \r\n***\r\nОт 09.00 до 10.30 часа в ДГ№ 9 и ДГ № 11 ще се играят куклени спектакли  „Коледата е за всички“ на Държавен куклен театър „Дора Габе“.\r\n***\r\nОт 10.00 часа в Бизнес залата на Община град Добрич ще се проведе пресконференция за напредъка на дейностите по интегрирания проект на водния сектор в града.\r\n***\r\nОт 12.00 часа във Възрожденско училище - ЕК „Стария Добрич“ ще се състои музейно възпоменателно събитие по повод 150 години от рождението на свещеник  Павел Атанасов. \r\n***\r\nОт 13.00 часа в Спортна зала „Добротица“ ще се състои церемонията по награждаване на Спортист на годината за 2017 г. \r\n***\r\nОт 19.00 часа в Концертна зала „Добрич“  ще се състои концерт „Барокова Гала“.\r\n***\r\nОт 09.30 часа в Зала „ Инфра“ на Община Казанлък ще се проведе последното за 2017 година редовно заседание  на Общинския съвет в Казанлък. \r\n***\r\nОт 12.00 часа в двора на поделението пред Паметника на летците ще бъдат отбелязани 74 години от подвига на летеца Димитър Списаревски. \r\n***\r\nОт 14.00 часа на втория етаж на етнографски музей „Кьорпеевата къща“ ще бъде представена изложбата „Обредни хлябове, сурвакници и Коледни напеви от Котленско“.\r\n***\r\nОт 10.30 часа в Областен информационен център ще се проведе среща по повод проектите, реализирани по оперативни програми в Кюстендилска област. \r\n***\r\nОт 14.00 часа във фоайето на НЧ „Пробуда – 1935 г.“ ще бъде пресъздаден обичай, свързан с Игнажден. \r\n***\r\nВ 15.00 часа в сградата на РДПБЗН – Перник, гл. комисар Николай Николов ще награди 9 пожарникари за постигнати високи професионални резултати.\r\n***\r\nОт 18.00 часа в Театрален салон „Георги Русев“ ще се състои коледен театрално-музикален спектакъл „В лунната стая“. \r\n***\r\nОт 10.00 часа кметът на Пловдив инж. Иван Тотев и кметът на район \"Южен\" Борислав Инчев ще открият новата детска градина „Ралица“ в квартал „Коматево“ на улица „Захаридово“ 71.\r\n***\r\nОбщинските съветници от ПП ГЕРБ ще имат приемен ден за граждани:\r\nРадослава Ташкова, председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А; Георги Василев, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А;  Д-р Аргир Аргиров, от 17.30  до 18.30 часа в офиса на  ГЕРБ в район „Южен” на ул. „Академик Петър Динеков”№1А; Ани Лафчиева, от 17.00 до 18.30 часа в офиса на  ГЕРБ в район „Източен” на ул. „Коста Паница”№5; Емил Русинов, от 17.30 до 19.00 часа в офиса на  ГЕРБ в район „Източен” на ул. „Коста Паница”№5. \r\n***\r\nВ РБ „Петър Стъпов“ ще бъде организирана работилница „Коледни усмивки“.\r\n*** \r\nОт 10.30 часа в Детски отдел на Градска библиотека ще се проведе „ЗИМНА ВЪРТЕЛЕЖКА“ - Четене на приказки за Дядо Коледа и забавни детски игри\r\nс учениците от I „б“ клас на СУ „Николай Катранов“.\r\n*** \r\nОт 18.00 часа в салона на Читалището ще бъде представен Театрално-танцов спектакъл „Когато Хип-хопа срещне Фолклора“. \r\n***\r\nОт 11.00 часа пред сградата на ОДМВР – Смолян ще бъде открит традиционният коледен турнир по стрелба с пистолет за служители на МВР „Купа България“.\r\n*** \r\nОт 11.00 часа в Сесийна зала но община Смолян ще бъдат връчени наградите „Спортист на община Смолян за 2017 г.“,  „Треньор на община Смолян за 2017 г.“ и „Спортист на гражданите за 2017 г.“. \r\n***\r\nОт 18.00 часа в зала № 2 на Родопски драматичен театър „Николай Хайтов“ – Смолян ще се проведе Коледен благотворителен концерт-спектакъл на Център за подкрепа на личностно развитие към Обединен детски комплекс.\r\n***\r\nОт 18.00 часа в НЧ „Кирил Маджаров-1866“ – квартал Устово в зала „Атанас Илечвски“ ще се проведе Коледно-новогодишен концерт, с участието на всички читалищни състави.\r\n***\r\nОт 18.00 часа в НЧ „Балкански просветител – 1871“ – квартал Райково ще се проведе концерт на групите от читалището.\r\n***\r\nОт 18.30 часа в НЧ „Орфееви гори – 1870“ – квартал Райково, ще се проведе Коледно-новогодишно празненство на всички читалищни колективи от читалището.\r\n***\r\nОт 18.30 часа в НЧ „Христо Ботев – 1871“ – квартал Смолян ще се проведе Коледно-новогодишен концерт, с участието на всички фолклорни състави в читалището.\r\n***\r\nОт 10.00 часа в зала 203 на Община Стара Загора ще се проведе последният за тази година разговор с председателя на Общинския съвет Таньо Брайков.\r\n***\r\nОт 14.00 часа в Регионалния пресклуб на БТА  ще се състои пресконференция на общинските съветници от БСП – Стара Загора. \r\n***\r\nОт 16.00 часа в РБ „Захарий Княжески“ ще се състои коледно тържество на децата изучаващи религия в Неделното училище към Катедрален храм „Св. Димитър“.\r\n***\r\nОт 18.00 часа в зала „Байер“ ще бъде представена традиционна коледна изложба на представителството на СБХ – Стара Загора. \r\n***\r\nВ 17.00 часа в заседателна зала на Община Тетевен ще бъдат определени Годишните номинации - „Хотелиер на годината“ и „Работодател на годината – с принос към младежката заетост“.\r\n***\r\nОт 10.30 часа деца от ДГ “Братя Грим” ще поздравят областния управител проф. Стефан Желев и служителите от администрацията с предстоящите Коледни празници. \r\n***\r\nОт 11.00 часа в  РБ „Ст. Чилингиров“ ще бъде отчетен 22-тия Регионален конкурс „Народните обичаи от Коледа до Васильовден“. \r\n***\r\nОт 18.30 часа в зала ”Проф. Венета Вичева” в сградата на Община Шумен НЧ ”Добри Войников 1856”, Община Шумен и СУ ”Сава Доброплодни” организират съвместен концерт  на смесен хор \"Родни звуци\" и представителния хор на СУ „Сава Доброплодни” под надслов „Отново е Коледа”. \r\n***\r\nОт 18.30 часа в салона на НЧ „Развитие 1874” – гр. Велики Преслав ще бъде представен  фолклорният концерт- спектакъл \"От Игнажден до Коледа\".", "date": "2017.12.20", "title": "Предстоящи събития в страната за 20 декември (Агенция „Фокус“)"}
{"url": "http://www.focus-news.net/news/2017/12/20/2469135/afp-amerikanets-be-osaden-zaradi-planirane-na-obezglavyavane-vdahnoveno-ot-islyamska-darzhava.html", "text": "Американец бе осъден на 28 години затвор заради планиране на убийство чрез обезглавяване на блогър, известен със своите антиислямски възгледи, съобщава AFP. По-рано срещу 28-годишния Дейвид Райт са били повдигнати и обвинения в опити за материално подпомагане на терористичната организация \"Ислямска държава\". В плановете е участвал и неговия чичо Усамаах Рахим, който обаче по-рано е бил убит, след като нападнал полицаи с нож. \r\nСпоред властите, Райт се е опитал да създаде клетка на „Ислямска държава“ на територията на САЩ, като същевременно е призовавал „американските лъвове“ да нападат и убиват американци. Според разследването, той също така е подбудил чичо си да нападне служители на полицията с обещанието, че това ще го превърне в мъченик. Райт е имал връзки с други радикализирани елементи в САЩ, в това число и човек, който според Пентагона е извършвал набор на нови бойци за терористичната организация. : Цанко Цолов", "date": "2017.12.20", "title": "AFP: Американец бе осъден заради планиране на обезглавяване, вдъхновено от “Ислямска Държава“"}
{"url": "http://www.focus-news.net/news/2017/12/20/2469136/pravitelstvoto-otpuska-15-mln-leva-za-ban-te-prekratyavat-protestite-obzor.html", "text": "15 млн. лв. допълнително ще бъдат предоставени на Българската академия на науките (БАН), през бюджета на Министерството на образованието и науката(МОВ) за 2018 г. Това обяви министърът на образованието и науката Красимир Вълчев на брифинг в Министерския съвет след среща на ръководството на БАН с премиера Бойко Борисов, в която са участвали и вицепремиера Томислав Дончев, министъра на финансите Владислав Горанов и председателя на бюджетната комисия Менда Стоянова. Министър Вълчев уточни, че допълнителните средства ще бъдат за сметка на планираните в централния бюджет разходи за научни изследвания. „Това ще стане след влизането в сила на Закона за държавния бюджет за 2018 г. Най-вероятно на първото заседание на МС тези средства ще бъдат разпределени между научните звена в Академията“, обясни той. \r\nПредседателят на БАН акад. Юлиан Ревалски поясни, че допълнителните 15 млн. лв. няма да са нито само за заплати, нито само за издръжка, а ще се разпределят на база на постигнати резултати през миналата година. Той уточни, че е постигнато разбирателство и за увеличаване на докторантските стипендии. Председателят на Общото събрание на БАН Евелина Славчева отбеляза от своя страна, че на събранието в четвъртък ще се гласува за прекратяване на протеста и сваляне на черните знамена от фасадите на БАН. Тя заяви, че са приятно изненадани от бързата реакция на премиера Бойко Борисов. „Получихме едно разбиране и загриженост. Постигнахме договореност, че този диалог ще продължи“, заяви Славчева. Председателят на БАН акад. Юлиан Ревалски също благодари на Бойко Борисов, че макар и да е зает, е намерил време да говорят доста просторно върху проблемите на БАН. „Основната ни тревога е запазването на научния потенциал на БАН и особено на привличането и задържането на млади хора. Тази новина днес е една първа стъпка в тази насока. Тя е чудесна и се надявам, че колегите ни от БАН ще я оценят високо“, каза той.„Фокус“ припомня, че:  в края на ноември учените излязоха на протест под надслов „Повече няма да търпим“, а на фасадата на сградата на БАН бяха спуснати и черни знамена - символ на загиването на Академията. Протестът на учените се състоя, докато народните представители гласуваха Бюджет 2018. Предвидената държавна субсидия за БАН за 2018 г. бе 83 млн. лв. По-късно ръководството на Академията представи и програмата си за протестни действия на учените по време на Българското председателство на Съвета на Европейския съюз. Те поставиха няколко искания, сред които целево финансиране от правителството в размер на 38 млн. лв., месечната стипендия на докторантите да бъде увеличена на 765 лв. и поощрително финансиране за институтите, които са получили добра оценка през годината от МОН за институти. От БАН предупредиха и, че ще уведомят председателите на Европейския парламент и Европейската комисия за „унизителното отношение на Министерски съвет към научната общност на страната“, както и че ще бъде изпратено и писмо до комисаря по изследванията, науката и иновациите и че ще се сезира омбудсмана на Република България Мая Манолова.", "date": "2017.12.20", "title": "Правителството отпуска 15 млн. лева за БАН, те прекратяват протестите (ОБЗОР)"}
{"url": "http://www.focus-news.net/news/2017/12/20/2469137/izvestiyarusiya-ruskoto-vanshno-ministerstvo-izleze-s-pozitsiya-otnosno-novata-strategiya-za-natsionalna-sigurnost-na-sasht.html", "text": "Руското МВнР излезе с позиция относно новата стратегия за национална сигурност на САЩ. Такова е едно от водещите заглавия на страници на вестник “Известия“. \r\nВ публикувания на официалната интернет страница на ведомството текст, се казва, че „вместо да се постави задачата за изграждане на сътруднически отношения, документът демонстрира желанието за се поддържа на всяка цена все повече отслабващото американско надмощие на международната сцена“. Във външното министерство на Русия считат още, че едно от ключовите постановления на новия план – „мир от позицията на силата“, би довел само до понататъшна конфронтация. \r\nВестникът отбелязва още, че според Москва, американската политика на „борба за власт“ не се е променила с новия документ, а напротив, тази стратегия просто е съобщена черно на бяло, като това е знак, показващ намалялата вяра на Вашингтон във силата на тяхната позиция. \r\nПо същото време Русия е готова да „изгради сътрудничество и партньорски отношения със САЩ, в които обаче не трябва да има място за опити за намеса на Америка в нашата вътрешна политика“. : Цанко Цолов", "date": "2017.12.20", "title": "„Известия“(Русия): Руското външно министерство излезе с позиция относно новата стратегия за национална сигурност на САЩ"}
{"url": "http://www.focus-news.net/news/2017/12/20/2469138/cnn-amerikanskiyat-kongres-shte-tryabva-da-podlozhi-na-povtorno-glasuvane-proekta-za-danachnite-promeni.html", "text": "Американският Конгрес ще трябва да подложи на повторно гласуване проекта за данъчни промени, иницииран от президента Доналд Тръмп, това съобщава телевизионният канал CNN. Причината за нужното преразглеждане са някои технически промени засягащи държавното финансиране на частните ученици и частните университети. \r\nТелевизията отбелязва, че Конгресът, в който републиканците имат мнозинство, най-вероятно ще одобри промените, но това все пак ще отложи гласуването на проекта в Сената за сряда. \r\nСпоред американските медии, предложените промени, които предвиждат мащабни намаления на данъците, включително и за големите корпорации, са най-големите реформи в сферата в последните 30 години. Реформата бе едно от предизборните обещания на Тръмп. : Цанко Цолов", "date": "2017.12.20", "title": "CNN: Американският Конгрес ще трябва да подложи на повторно гласуване проекта за данъчните промени"}
{"url": "http://www.focus-news.net/news/2017/12/20/2469139/afp-kanada-i-sasht-shte-provedat-sreshta-otnosno-severnokoreyskata-kriza-prez-yanuari.html", "text": "Канада и САЩ ще организират среща, на която трябва да се обсъди севернокорейската криза, предава AFP, като се позовава на информация, съобщена от външните министри на двете държави. \r\nВъв вторник американският държавен секретар Рекс Тилърсън бе на посещение в Канада, където се срещна с външния министър на страната Кристия Фрийланд. Двамата разкриха, че смятат  да организират среща на 16 януари, на която да бъдат поканени и външните министри на Южна Корея и Япония. По време на преговорите ще се търси начин за напредък в севернокорейската криза, предизвикана от ракетната и ядрена програма на Пхенян. \r\n„Вярваме, че дипломатическото решене на кризата е важно и възможно“, отбеляза Фрийланд по време на обща пресконференция.: Цанко Цолов", "date": "2017.12.20", "title": "AFP: Канада и САЩ ще проведат среща относно севернокорейската криза през януари"}
{"url": "http://www.focus-news.net/news/2017/12/20/2469140/prokuraturata-se-samosezira-za-tsenata-na-vodata-obzor.html", "text": "Върховната административна прокуратура (ВАП) се самосезира и извършва проверка на законосъобразността на решениeто на Комисията за енергийно и водно регулиране (КЕВР) от 15 декември тази година, с което регулаторът постанови нови цени на водоснабдителните и канализационните услуги за 2018г. ВАП се е самосезирала за решения на Комисията от 30 ноември 2017г. за одобряване на бизнес план на \"Водоснабдяване и канализация\" ЕАД в градовете Бургас, Ямбол и Враца. До решението на прокуратурата се е стигнало след работна среща на омбудсмана Мая Манолова със заместника на главния прокурор и ръководител на ВАП Ася Петрова и завеждащия отдел „Надзор за законност“ Виктор Малинов. На срещата са обсъдени решенията на КЕВР от 30 ноември и от 15 декември и основанията за оспорване тяхната законосъобразност пред съда. Ася Петрова поясни, че прокуратурата е изискала преписките от комисията за цената на водата в областите Бургас, Ямбол и Враца. Според омбудсмана Мая Манолова КЕВР си прави каквото си иска и използва еквилибристики, така че да осигури максимално висока пределна цена, за да могат ВиК дружествата да събират максимално пари от хората и да имат максимални печалби. „Очаквам да коригират цената на водата надолу, така че поне хората от малките населени места, където има много ниски доходи, хората да не усещат толкова силно тази несправедливост“, допълни тя.„Фокус“ припомня, че:Комисията за енергийно и водно регулиране взе решение, с което водата в 14 области от страната ще поскъпне от 1 януари 2018 г. с между 2 и 20%. Готвеното поскъпване предизвика недоволство в много от градовете. Заседанието на енергийния регулатор се проведе на фона на протест, организиран от БСП, в който се включи и лидерът на левицата Корнелия Нинова. По думите ѝ независимата КЕВР е независима само от народа си, но е зависима е от концесионера си и не може да се живее повече така. Нинова заяви, че увеличението на цената на водата не е оправдано на фона на доходите на населението и правителството провежда политики на геноцид. \r\nВ Народното събрание, ПГ на БСП излезе с декларация, в която посочиха, че управляващите от последните 2 мандата „търкалят“ реформата във ВиК сектора някъде, но не и към реална и качествена промяна и подчертаха, че правото на достъп до чиста питейна вода е признато право на ООН, докато в нашата страна все още управляващите си мислят, че водата е просто българска песен на Евровизия. \r\nОт ГЕРБ определиха участието на лидера на БСП Корнелия Нинова в протеста срещу по-високите цени на водата като намеса и опит за натиск в работата на независим регулатор. Министърът на регионалното развитие и благоустройството Николай Нанков заяви, че държавата ще помогне на най-бедните, които не могат да си плащат по-висока цена на водата. „Върволица народни представители от БСП лобират пред кабинета ми за пътни и ВиК проекти. 90% от парламентарните въпроси, които ми се задават, са свързани с пътища и ВиК проекти. Или няма координация, или има едно личностно разделение. Довчера асфалт не се ядеше, а сега изведнъж се прояде“, каза Нанков.", "date": "2017.12.20", "title": "Прокуратурата се самосезира за цената на водата (ОБЗОР)"}
{"url": "http://www.focus-news.net/news/2017/12/20/2469141/izvestiyarusiya-vladimir-putin-ocherta-svoyata-strategiya-za-prezidentskite-izbori.html", "text": "Руският държавен глава Владимир Путин очерта своята стратегия за президентските избори, такова е една от водещите заглавия на първите страници на руския вестник “Известия“, който припомня, че на 18 декември бе даден официален старт на предизборната кампания. \r\nПо време на среща на „Общоруския народен фронт“, руският президент заяви, че „опазването и увеличаването на нашия народ, създаването на нова икономика, развиването на арктическия район, Далечния Изток и Сибир, както и всички руски райони“ трябва да са приоритетните теми във вътрешната политика на Русия. Путин подчерта, че от изключителна важност е и нуждата от „истинска революция в медицинските технологии в най-широкия смисъл на думата“. \r\nСпоред държавния глава, нужно е да се направи много за да се подобри състоянието на гражданите, да се пребори бедността и неравенството в обществото. Путин заяви още следното: „Няма съмнение, че ние трябва да бъдем лидери в науката, интелектуалното и културно развитие и разбира се да запазим нашата идентичност и традиции“. : Цанко Цолов", "date": "2017.12.20", "title": "„Известия“(Русия): Владимир Путин очерта своята стратегия за президентските избори"}
{"url": "http://www.focus-news.net/news/2017/12/20/2469142/kommersantrusiya-obshtoto-sabranie-na-oon-opredeli-rusiya-kato-darzhava-okupator.html", "text": "Общото събрание на ООН определи Русия като „държава окупатор“ е една от водещите теми на страниците на руското издание “Коммерсант“. Вестникът цитира част от приетата във вторник резолюция от генералната асамблея на организацията относно ситуацията в Крим, в която се обвинява руската страна в нарушаване на човешките права на полуострова и се призовава Москва „да сложи край на руската окупация на Крим“. \r\nТекстът на резолюцията бе предложен от Украйна в съавторство с още 30 държави, припомня изданието. Общото събрание прие документа с гласовете на 70 страни, 26 бяха против, сред които Русия, Беларус, Казахстан и Китай, отбелязва вестникът. Представителите на 76 страни се въздържаха.\r\nРезолюция за Крим бива гласувана втора година поред, припомнят от редакцията на руския вестник.  \r\nСпоред представителя на Руската федерация в Общото събрание Евгений Загайнов, резолюцията е доказателство за „злоупотребата с темата за човешките права“. Агенция „Фокус“ припомня: В сравнение с гласуваната през 2016 г. резолюция, в текста на преработения документ се съдържа призив за прекратяване на руската окупация на Крим, както и спиране на нарушаването на човешките права от „окупационните власти“ там, сред които са „произволни арести, изтезания и други жестокости“. Русия също така е призована да спазва „действащото законодателство на Украйна, въведено в Крим“. : Цанко Цолов", "date": "2017.12.20", "title": "„Коммерсант“(Русия): Общото събрание на ООН определи Русия като „държава окупатор“"}
{"url": "http://www.focus-news.net/news/2017/12/20/2469143/sebastian-kurts-avstriya-mozhe-da-bade-most-mezhdu-iztoka-i-zapada.html", "text": "Малко след срещата между Себастиан Курц и председателя на Европейската комисия Жан-Клонд Юнкер, новият австрийския канцлер заяви, че страната му може да играе ролята на мост между Изтока и Запада. Това съобщава ТАСС, като цитира съобщение на Курц, публикуванo в социалната мрежа „Туитър“.\r\n„Австрия се намира в сърцето на Европа. Ние искаме да построим мост между Изтока и Запада, да развием сътрудничество. Радвам се, че в следващите години ни предстои подобна работа, се казва в съобщението. \r\nКурц обаче не пропусна да подчертае, че Австрия е проевропейска страна, която ще авземе активно участие в изграждането на Европа. : Цанко Цолов", "date": "2017.12.20", "title": "Себастиан Курц: Австрия може да бъде мост между Изтока и Запада"}
{"url": "http://www.focus-news.net/news/2017/12/20/2469144/novaya-gazeta-initsiativen-komitet-shte-izdigne-kandidat-prezidentskata-kandidatura-na-vladimir-putin-na-26-dekemvri.html", "text": "Кандидатурата на Владимир Путин, който обяви своите намерения да се кандидатира за президентските избори в Русия по-рано през декември, ще бъде издигната на заседание на Инициативен комитет на 26 декември, пише “Новая газета“. Това е съобщеното от лидера на организацията „Общоруски народен фронт“ Алексей Анисимов. \r\n„Инициативният комитет за издигането на кандидатурата на Путин, ще се срещне на 26 декември“, разкри Анисимов, като отбеляза още, че в предизборния щат на сегашния президент най-вероятно „няма да са включени общественици и поддръжници на Путин, а по-скоро хора, които ще изпълняват технически функции“. \r\nПредседателят на \"Общоруския народен фронт\" разкри още, че подкрепа за Путин ще дадат политически партии, публични организации, няколко университета и физически лица, които не членуват в никакви организации. \r\nСпоред информация от местни медии, заседанието на инициативния комитет ще се състои в един московските музеи, като в него ще участват и представители на партията на президента „Единна Русия“. \r\nНа шести декември Путин обяви решението си да се яви като независим кандидат на насрочените за месец март 2018 г. избори, което означава, че държавният глава няма да може да се възползва от правото на своята партия да се яви на избори без да събира граждански подписи. Агенция „Фокус“ припомня: На руски партии, които имат свои фракции в Държавната дума и в 1/3 от законодателните органи на Руската федерация, законодателството разрешава да издигат кандидат за президент без да събират граждански подписи. \r\nЧетирите формации, които изпълняват тези условия в момента са партията на Владимир Путин „Единна Русия“, Комунистическата партия на Руската федерация, Либералнодемократическата партия и „Справедлива Русия“. Тъй като се явява като независима кандидат, Путин няма право да се възползва от привилегията на своята партия и ще трябва да събере 300 хил. подписа. : Цанко Цолов", "date": "2017.12.20", "title": "“Новая газета“: Инициативен комитет ще издигне кандидат-президентската кандидатура на Владимир Путин на 26 декември"}
{"url": "http://www.focus-news.net/news/2017/12/20/2469145/okolnata-sreda-e-osnoven-prioritet-v-byudzhet-2018-na-stolichna-obshtina-obzor.html", "text": "На 3-дневен семинар кметът на София Йорданка Фандъкова и нейните заместници представиха проектобюджета на СО за 2018 година. На 12 януари той ще бъде внесен за разглеждане по комисии и окончателно гласуване от СОС. Бюджетът е 1, 433 млрд. лева, което е с около 105 млн. лева повече в сравнение с 2017 година. Йорданка Фандъкова заяви, че нивата на местните данъци в София ще се запазят, а приходите ще се повишат. Транспортната инфраструктура остава приоритет и за следващата година. 103 млн. лева от бюджета ще отидат за изграждане и ремонт на големи булеварди и улици. Толкова са и средствата за ремонт на малки улици. Изравняването на средствата за големи и малки улици се случва за първи път. По-голямата част от капиталовата програма на Бюджет 2018, или над 480 млн. лева, е предвидена за околна среда и подобряване на качеството на въздуха. Всички приоритети в бюджета ще бъдат подчинени именно на по-чистата околна среда. СО подготвя и собствена система за мониторинг на въздуха. По време на Българското председателство ще бъде организиран форум по темата за чистотата на въздуха. Ще се проведе и среща между Йорданка Фандъкова и министъра на околната среда и водите Нено Димов, на която ще се обсъдят възможностите за ограничаване на използването на отпадъчни материали за отопление. Строителството на третия лъч на метрото ще бъде най-големият проект за 2018 година. Средствата в бюджета са 327,3 млн. лева. С построяването на третата линия се очаква спестяване на 90 хил. тона вредни емисии годишно.Домакинство на Председателството на Съвета на ЕС:\r\nСофия ще бъде домакин на предстоящото Председателство на Съвета на ЕС през 2018 година. Министър Лиляна Павлова заяви, че на 20 декември на заседание на МС ще бъде приет окончателният Календар на събитията за Председателството. Във финалния вариант на календара събитията се увеличават до 300, при първоначално обявени 230. Министърът подчерта, че Председателството ще се води на български език, а по споразумение със СУ „Климент Охридски“ ще бъде създаден речник за студентите, които се обучават за преводачи в европейските институции. Кметът Йорданка Фандъкова посочи, че домакинството на Председателството е сериозна възможност София да покаже всичките си ресурси, с които привлича инвестиции и туристи. Тя уточни, че гражданите ще бъдат уведомявани от МВР и СО кога и къде ще има затруднения в движението заради Председателството. Транспорт и инфраструктура:\r\nПрез 2018 година ще бъдат доставени 162 нови газови автобуса. Сключен е договор за 13 нови трамвая, които се очаква да пристигнат в края на годината. Ще бъде сключен договор и за доставка на 20 електробуса. През 2018 година ще пристигне първият метровлак за новата линия на метрото. Ще бъде удължена тролейбусна линия №5 от ж.к. „Младост“ 1 до „Младост“2. 37,5 млн. лева са средствата в бюджета за следващата година за реконструкция на стари трамвайни трасета. Ще бъдат реконструирани трасетата по бул. „Граф Игнатиев“, по бул. „Цар Борис Трети“, ул. „Каменоделска“ и бул. „България“. Ще бъдат изградени 2 нови буферни паркинги на метростанциите  „Люлин“ и „Васил Левски“. Предвиждат се 220 нови информационни табла и пилотно монтиране на видеонаблюдение на спирките на градския транспорт. През 2018 година ще бъдат ремонтирани 10 моста в София, като стойността на ремонтите е 2,2 млн. лева. Ще бъдат изградени и около 23 км велоалеи.Образование и култура:\r\n32,2 млн. лева ще бъдат инвестирани в строителство и енергийна ефективност на детски градини и училища през 2018 година. Ще продължи строителството и разширението на 3 нови сгради на детски градини в районите „Красно село“, „Витоша“ и „Младост“ за 16 нови групи с 380 нови места. Ще стартира строителството на 2 нови детски градини в район „Лозенец“, в местността „Кръстова вада“ и Район „Триадица“ , в „Манстирски ливади“, както и разширение на 3 детски градини в Район „Витоша“. Ще се извърши цялостна реконструкция и разширение на 4 детски градини в „Красно село“, „Подуяне“, „Искър“ и „Нови Искър“. Ще се извършват ремонти и цялостна модернизация на 24 детски градини и училища в районите „Красна поляна“, „Надежда“, „Връбница“ и „Илинден“.\r\nВъв връзка с Председателството СО ще разработи програмата SO ART с културни маршрути, както и информационна платформа за събитията в столицата. В бюджета за 2018 година има увеличение на средствата за всички културни институти в София. Увеличава се и бюджетът на Столичната библиотека. През 2018 година ще бъде отбелязана 90-тата годишнина от създаването на Музея за история на София.Градоустройствени проекти:\r\nПрез 2018 година ще се проведат конкурси за архитектурно-градоустройствени проекти за площад „Света Неделя“ и пространството пред Централна гара. Ще стартира и конкурсът за възстановяване на запазените елементи от Мемориала на Първи и Шести пехотни полкове и адаптирането им в пространството около НДК. Ще започнат строителните дейности по Центъра за изкуство и култура „Топлоцентралата“. Ще бъде изготвен проект за обновяване на сградата на Столична библиотека. През 2018 ще започне работата по Параклиса-мавзолей в двора на Военната академия в памет на загиналите воини в Първата световна война. Очакват се законови промени за височината на сградите, преместваемите обекти и рекламата. „София- европейска столица на спорта“\r\nФондация „София- европейска столица на спорта“ ще организира над 90 спортните събития през 2018 година. 15 от тях ще бъдат на Витоша. На 13 януари ще се проведе „Витоша Зимен фест“, който е част от инициативата Световен ден на снега под мотото „Открий, забавлявай се и живей“. На 4 февруари ще бъде второто издание на Зимния семеен празник, а през април баскетболния турнир „В памет на Ваня Войнова“ и „Спортувай в твоя град- Ърбан зона“. През годината ще се проведат „Витоша летен фест“ на поляната на хижа „Момина скала“,  „Витоша рън“, „Екстрийм фест“ и Маратонът София. Спортният празник „Да подкрепим колективните спортове“ ще бъде последното събитие за годината. \r\nБиляна ИВАНОВА", "date": "2017.12.20", "title": "Околната среда е основен приоритет в Бюджет 2018 на Столична община (ОБЗОР)"}
{"url": "http://www.focus-news.net/news/2017/12/20/2469146/the-independent-priklyuchi-predizbornata-kampaniya-v-kataluniya.html", "text": "20 декември е ден за размисъл в Каталуния след предизборната кампания за предсрочния парламентарен вот в испанската област, пише британският вестник Independent, като отбелязва, че насрочените за 21 декември избори ще окажат голямо влияние не само върху Испания, но и далеч извън границите на страната. \r\nС края на кампанията, повечето екзитполове дават победата на партията „Републиканска левица за Каталуния“ която се бори за независимост на региона, пише още изданието. На нея са отредени 33 места, с едно или две повече от най-голямата юнионистка партия. За пълно мнозинство в Женералитета обаче са нужни 68 места, като към момента не е ясно дали партиите, искащи независимост или формациите, борещи се против отделяне от Испания ще съберат повече места. \r\nЛявото изданието коментира, че в момента никакви избори в Европа не могат да бъдат пълни без обвинения за намеса на Кремъл в тях, като Каталуния не прави изключение в този случай, отбелязва вестникът, като съобщава още, че според данни на една от агенциите на Европейския съюз, значително се е увеличил броят на фалшивите новини в испанската област. \r\nТакива подозрения има и в Мадрид. По думите на външният министър на Испания Алфонсо Датис, руската намеса е с цел „разпадане на Европейския съюз“. \r\nВ същото време противниците на каталунската независимост обвиняват бившия лидер на областта Карлес  Пучдемон, че с неуспешния опит за обявяване на република от края на октомври и месеца несигурност преди това, е нанесъл големи щети на икономиката на региона. Изданието напомня, че около три хиляди фирми преместиха своите седалища от Каталуния на други места в Испания. Агенция „Фокус“ припомня: На първи октомври се проведе референдум за независимост в Каталуния, обявен за незаконен от Мадрид и с избирателна активност под 50%. На него по-голямата част от гласувалите заявиха желанието да се отделят от Испания. Председателят на Женералитета Карлес Пучдемон не обяви веднага независима държава, но последва състояние на несигурност. В края на месеца Пучдемон и неговото мнозинство в местния парламент прочетоха декларация за съдаване на независима каталунска република. Мадрид противодейства като задейства член 155 от своята Конституция, разпусна Женералитета, пое директен контрол над областта и насрочни предсрочни избори за 21 декември. Общо 10 каталунски министри бяха арестувани, а Пучдемон и няколко негови сподвижници избягаха в Брюксел, откъдето бившия каталунски лидер водеше предизборната си кампания.", "date": "2017.12.20", "title": "The Independent: Приключи предизборната кампания в Каталуния"}
{"url": "http://www.focus-news.net/news/2017/12/20/2469147/reuters-pone-12-zaginali-i-18-raneni-sled-katastrofa-na-avtobus-v-meksiko.html", "text": "Поне 12 души са загинали, други 18 са ранени след катастрофа на туристически автобус в Мексико, предава Reuters. Инцидентът се е случил в мексиканския щат Кинтана Ро, разположен на полуостров Юкатан, който е популярна туристическа дестинация. Шофьорът на превозното средство е изгубил контрол и автобусът се е преобърнал по време на обиколка в древни руини. \r\nГоворителят на местните власти Синтия Мартинез е съобщила, че общо 31 души са пътували в автобуса, а 27 от тях са били част от гостите на круизен кораб. \r\nСпоред турстическата компанията, която се е погрижила да транспортира ранените в близка болница, състоянието на пострадалите е стабилно. \r\nСред пътуващите е имало граждани на САЩ, Бразилия и Швеция, но към момента не е ясна националността на загиналите. : Цанко Цолов", "date": "2017.12.20", "title": "Reuters: Поне 12 загинали и 18 ранени след катастрофа на автобус в Мексико"}
{"url": "http://www.focus-news.net/news/2017/12/20/2469148/moratoriumat-varhu-novite-lekarstva-mozhe-da-padneobzor.html", "text": "ПГ на „БСП за България” внесе в деловодството на парламента предложение за отмяна на параграф 6-ти от Закона за бюджет на НЗОК за следващата  година, който касае мораториума върху лекарствата за болните от рак. По-рано на пресконференция лидерът на БСП Корнелия Нинова обяви, че е разговаряла с премиера Бойко Борисов и е настояла пред него за актуализация на бюджета, за да се отмени въпросният параграф. Нинова посочи, че министър-председателят й е обещал да помисли, а след това с нея се е свързал председателят на ПГ на ГЕРБ Цветан Цветанов, който я уверил, че ще събере групата си, за да обсъди въпроса. Корнелия Нинова подчерта, че ако не се приеме предложението на БСП – партията ще внесе жалба в Конституционния съд. Според нея от  ГЕРБ са направили голяма грешка спрямо онкоболните и сега не трябва да се инатят. \r\nПо-късно през деня председателят на ПГ на ГЕРБ и заместник-председател на партията Цветан Цветанов заяви в позиция, че е провел серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Цветанов обясни, че целта на разговорите е била  да се неутрализират всички възможни спекулации, че български пациенти могат да бъдат оставени без лечение или лекарства. Той поясни, че от  ПГ на ГЕРБ ще предложат на Председателски съвет на Народното събрание да бъде гласувана в пленарна зала отмяната на параграф 6-ти от Закона за бюджета на НЗОК. Цветанов обърна внимание, че от ГЕРБ ще подкрепят предложението единствено при постигането на пълен политически консенсус от всички парламентарни групи и председателите им.\r\nМалко след това стана ясно, че ПГ на „БСП за България“ е внесла в деловодството на парламента предложението за актуализация на бюджета на Националната здравноосигурителна каса по ал. 3 за включване в дневния ред на Народното събрание.„Фокус“ припомня, че:на 8 декември държавният глава върна за ново обсъждане бюджета на Касата за следващата година, заради незаплащането на определени лекарствени продукти. Президентът изрази мнение, че се създава различно третиране на здравноосигурените лица и се засяга основно конституционно право за достъпна медицинска помощ. Здравното министерство определи като несериозни мотивите на държавния глава за налагане на вето върху Бюджета на Касата. На 12 декември бюджетната комисия отхвърли президентското вето, а два дни след това и парламентът преодоля ветото на държавния глава. \r\nБюджетът бе приет на 29 ноември, като бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. \r\nДеница КИТАНОВА", "date": "2017.12.20", "title": "Мораториумът върху новите лекарства може да падне(ОБЗОР)"}
{"url": "http://www.focus-news.net/news/2017/12/20/2469149/rossiyskaya-gazeta-belgrad-progovori-na-ruski.html", "text": "Едно от водещите заглавия на страниците на вестник Российская газета се отнася до състоялата се среща между руския президент Владимир Путин и неговия сръбски колега Александър Вучич. Статията носи името „Белград проговори на сръбски“ и е препратка към заключителното обръщение на Вучич, направено след срещата, част от което бе на руски език.\r\nСръбският лидер говори руски перфектно и познава добре Путин, отбелязва изданието, като припомня, че Вучич се е срещал с руския президент няколко пъти по времето в което бе министър-председател на Сърбия. \r\nПо-време на общата им пресконфернция, Путин обърна внимание на големите възможности, които стоят между двете държави. Голяма стъпка например за добрите икономически връзки би било отварянето на зона за свободна търговия между Евразийския икономически съюз и Сърбия. Путин подчерта, че консултации за създаване на такава зона са в ход.  \r\nДруга важна тема от двустранната среща бе енергетиката, пише още вестникът, като информира, че е налице възможността Сърбия да бъде включена като част от трасето на Турски поток. Очаква се и увеличаване на газовите доставки за балканската страна, като вече няма да съществува забрана за препродаване на руския газ от страна на Белград. \r\nОт своя страна Вучич разкри, че Сърбия не смята да въвежда икономически санкции срещу Русия и изрази желанието си Русия да достави на балканската страна военна техника, изразяваща се най-вече във военни-транспортни средства и засилване на военното сътрудничество. \r\nДвамата засегнаха и Косово. Руският президент разкри, че подкрепя всяко взаимноизгодно политическо решение на въпроса.\r\nВ края на срещата Вучич покани Путин да присъства на церемонията по освещаване на храма „Св. Сава“ в Белград. Все пак, коментира изданието, без руска помощ, църквата не би могла да бъде построена.: Цанко Цолов", "date": "2017.12.20", "title": "„Российская газета“: Белград проговори на руски"}
{"url": "http://www.focus-news.net/news/2017/12/20/2469150/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Едно от водещите заглавия на страниците на вестник Российская газета се отнася до състоялата се среща между руския президент Владимир Путин и неговия сръбски колега Александър Вучич. Статията носи името „Белград проговори на сръбски“ и е препратка към заключителното обръщение на Вучич, направено след срещата, част от което бе на руски език.\r\nСръбският лидер говори руски перфектно и познава добре Путин, отбелязва изданието, като припомня, че Вучич се е срещал с руския президент няколко пъти по времето в което бе министър-председател на Сърбия. \r\nПо-време на общата им пресконфернция, Путин обърна внимание на големите възможности, които стоят между двете държави. Голяма стъпка например за добрите икономически връзки би било отварянето на зона за свободна търговия между Евразийския икономически съюз и Сърбия. Путин подчерта, че консултации за създаване на такава зона са в ход.  \r\nДруга важна тема от двустранната среща бе енергетиката, пише още вестникът, като информира, че е налице възможността Сърбия да бъде включена като част от трасето на Турски поток. Очаква се и увеличаване на газовите доставки за балканската страна, като вече няма да съществува забрана за препродаване на руския газ от страна на Белград. \r\nОт своя страна Вучич разкри, че Сърбия не смята да въвежда икономически санкции срещу Русия и изрази желанието си Русия да достави на балканската страна военна техника, изразяваща се най-вече във военни-транспортни средства и засилване на военното сътрудничество. \r\nДвамата засегнаха и Косово. Руският президент разкри, че подкрепя всяко взаимноизгодно политическо решение на въпроса.\r\nВ края на срещата Вучич покани Путин да присъства на церемонията по освещаване на храма „Св. Сава“ в Белград. Все пак, коментира изданието, без руска помощ, църквата не би могла да бъде построена.\r\n***\r\nКандидатурата на Владимир Путин, който обяви своите намерения да се кандидатира за президентските избори в Русия по-рано през декември, ще бъде издигната на заседание на Инициативен комитет на 26 декември, пише “Новая газета“. Това е съобщеното от лидера на организацията „Общоруски народен фронт“ Алексей Анисимов. \r\n„Инициативният комитет за издигането на кандидатурата на Путин, ще се срещне на 26 декември“, разкри Анисимов, като отбеляза още, че в предизборния щат на сегашния президент най-вероятно „няма да са включени общественици и поддръжници на Путин, а по-скоро хора, които ще изпълняват технически функции“. \r\nПредседателят на \"Общоруския народен фронт\" разкри още, че подкрепа за Путин ще дадат политически партии, публични организации, няколко университета и физически лица, които не членуват в никакви организации. \r\nСпоред информация от местни медии, заседанието на инициативния комитет ще се състои в един московските музеи, като в него ще участват и представители на партията на президента „Единна Русия“. \r\nНа шести декември Путин обяви решението си да се яви като независим кандидат на насрочените за месец март 2018 г. избори, което означава, че държавният глава няма да може да се възползва от правото на своята партия да се яви на избори без да събира граждански подписи. Агенция „Фокус“ припомня: На руски партии, които имат свои фракции в Държавната дума и в 1/3 от законодателните органи на Руската федерация, законодателството разрешава да издигат кандидат за президент без да събират граждански подписи. \r\nЧетирите формации, които изпълняват тези условия в момента са партията на Владимир Путин „Единна Русия“, Комунистическата партия на Руската федерация, Либералнодемократическата партия и „Справедлива Русия“. Тъй като се явява като независима кандидат, Путин няма право да се възползва от привилегията на своята партия и ще трябва да събере 300 хил. подписа. \r\n***\r\nОбщото събрание на ООН определи Русия като „държава окупатор“ е една от водещите теми на страниците на руското издание “Коммерсант“. Вестникът цитира част от приетата във вторник резолюция от генералната асамблея на организацията относно ситуацията в Крим, в която се обвинява руската страна в нарушаване на човешките права на полуострова и се призовава Москва „да сложи край на руската окупация на Крим“. \r\nТекстът на резолюцията бе предложен от Украйна в съавторство с още 30 държави, припомня изданието. Общото събрание прие документа с гласовете на 70 страни, 26 бяха против, сред които Русия, Беларус, Казахстан и Китай, отбелязва вестникът. Представителите на 76 страни се въздържаха.\r\nРезолюция за Крим бива гласувана втора година поред, припомнят от редакцията на руския вестник.  \r\nСпоред представителя на Руската федерация в Общото събрание Евгений Загайнов, резолюцията е доказателство за „злоупотребата с темата за човешките права“. Агенция „Фокус“ припомня: В сравнение с гласуваната през 2016 г. резолюция, в текста на преработения документ се съдържа призив за прекратяване на руската окупация на Крим, както и спиране на нарушаването на човешките права от „окупационните власти“ там, сред които са „произволни арести, изтезания и други жестокости“. Русия също така е призована да спазва „действащото законодателство на Украйна, въведено в Крим“. \r\n***\r\nРуският държавен глава Владимир Путин очерта своята стратегия за президентските избори, такова е една от водещите заглавия на първите страници на руския вестник “Известия“, който припомня, че на 18 декември бе даден официален старт на предизборната кампания. \r\nПо време на среща на „Общоруския народен фронт“, руският президент заяви, че „опазването и увеличаването на нашия народ, създаването на нова икономика, развиването на арктическия район, Далечния Изток и Сибир, както и всички руски райони“ трябва да са приоритетните теми във вътрешната политика на Русия. Путин подчерта, че от изключителна важност е и нуждата от „истинска революция в медицинските технологии в най-широкия смисъл на думата“. \r\nСпоред държавния глава, нужно е да се направи много за да се подобри състоянието на гражданите, да се пребори бедността и неравенството в обществото. Путин заяви още следното: „Няма съмнение, че ние трябва да бъдем лидери в науката, интелектуалното и културно развитие и разбира се да запазим нашата идентичност и традиции“. \r\n***", "date": "2017.12.20", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/12/20/2469151/ministerstvoto-na-turizma-i-unss-podpisaha-sporazumenie-za-satrudnichestvo-obzor.html", "text": "На официална церемония Министерството на туризма и УНСС подписаха споразумение за сътрудничество. Ректорът на УНСС проф. Стати Статев заяви, че висшето учебно заведение ще има много по-силно и активно участие на студенти в активностите на Министерството на туризма. Що се отнася до УНСС, имаме специалност „Икономика на туризма“ както на български, така и на английски език, както и две магистратури в областта на туризма. По думите му годишно в УНСС се дипломират над 100 бакалаври и около 50-60 магистри в областта на туризма. Според него основната част от тях остават да работят в страната. „Разбрали сме, че да отворим взаимодействието си с Министерството на туризма не само към специалността „Икономика на туризма“ и водените от нея магистратури, а към всички наши студенти, които проявяват интерес“, заяви проф. Статев. По думите му имат възможности за това, както през Студентския съвет на УНСС, така и чрез университетския съвет за кариерно развитие. „Става въпрос за едно по-сериозно институционално обвързване. Защо да не проведем, ако не цялото, поне една част от мероприятието със Световната търговска организация през ноември месец“, каза още ректорът на УНСС.\r\nОт своя страна министърът на туризма Николина Ангелкова посочи, че един от основните проблеми и предизвикателства в сектор „Туризъм“ е свързан с кадрите. Тя уточни, че в сектор „Туризъм“ няма безработица, а има необходимост от кадри. Според нея голяма част от интереса в сектор „Туризъм“ не е продиктуван от тези, които учат специалности като „Икономика на туризъма“ в УНСС или „Туризъм“ в Софийския университет, а много икономически специалности са свързани основно с реализация в сектора. По думите ѝ само по последни данни на Световния съвет по туризъм в България има над 330 000 заети в сектора само за миналата година. Ангелкова подчерта, че опитът това лято показва, че има над 3200 заети сезонни работници от трети страни, като се очаква да има голям интерес и по време на предстоящия зимен сезон. Според нея, когато говорят за средносрочни и дългосрочни цели, те залагат на образованието и пряката връзка на нуждите му с бизнеса. „Важно е да институционализираме това взаимодействие, за да може тези, които участват доброволно и помагат нашата дейност, след това да бъдат възнаградени по някакъв начин дали чрез платени стажове, дали чрез участие в наши проекти. Важно е да се стимулира активното включване на студентите в реалната практика и въпроси, които имаме в ежедневието на нашата работа“, каза Ангелкова.\r\nМинистърът на туризма уточни, че за първите 9 месеца на годината има над 6 млрд. лв. приходи в бюджета само от туризъм и свързаните с него индустрии, което е почти 10% ръст. „Само за последните две години успяваме да постигнем устойчивост в сектора както в броя на чуждестранните туристи, които са посетили нашата страна, но също така и по отношение на приходите. За първите 10 месеца повече 8,2 млн. са чуждестранните туристи, което е ръст от почти 8% в сравнение с рекордната 2016 г. „Още следващата година ще поканим УНСС да се включи в наши ключови събития, които предстоят в рамките на председателството“, каза още Николина Ангелкова. \r\nЛюба АЛЕКСИЕВА", "date": "2017.12.20", "title": "Министерството на туризма и УНСС подписаха споразумение за сътрудничество (ОБЗОР)"}
{"url": "http://www.focus-news.net/news/2017/12/20/2469152/the-times-vsichki-voenni-korabi-na-velikobritaniya-se-namirat-v-stranata-si-za-parvi-pat-v-istoriyata.html", "text": "За първи път в своята история Великобритания не разполага с военни кораби в открито море никъде по света, пише авторитетното британско издание Times. Според представител на военните, фактът, че всички британски бойни кораби са се прибрали в родината си е „стратегически срам за страната и стратегически срам за министерството на отбраната“.\r\nВсички шест кораба „разрушител“ тип 45 се намират в пристанището в Портсмут заради комбинация от технически проблеми, рутинен преглед и липса на екипаж, като освен това голяма част от моряците са поискали отпуск за Коледа.\r\nПо същите причини 23-те бойни фрегати са на котва в Портсмут и Девънпорт. Изданието отбелязва, че все пак един от корабите от „Флота на нейно величество“ изпълнява охранителна мисия в родни води.   : Цанко Цолов", "date": "2017.12.20", "title": "The Times: Всички военни кораби на Великобритания се намират в страната си за първи път в историята"}
{"url": "http://www.focus-news.net/news/2017/12/20/2469153/darzhavniyat-sekretar-na-sasht-reks-tilarsan-ne-razpolagam-s-informatsiya-za-otmyana-na-voennite-ucheniya-v-yuzhna-koreya.html", "text": "Държавният секретар на САЩ Рекс Тилърсън заяви, че не разполага с информация относно отмяната на планираните съвместни учения с Южна Корея и Япония, съобщава “Интерфакс“, като се позовава на изказване на Тилърсън, направено пред репортери по време на пресконфренция в канадската столица.\r\n„Не са ми известни никакви планове за отмяна на отдавна готвените учения с нашите съюзници“ Южна Корея и Япония, заяви Тилърсън, като добави, че „тези тренировки се провеждат от много години, ние ги планираме и обявяваме предварително“. \r\nДумите на държавния секретар са направени след като по-рано във вторник южнокорейският президент Мун Дже-ин разкри, че Вашингтон разглеждат възможността за отлагане на военните учения, които ще съвпаднат със зимните олимпийски игри в южнокорейскитя курорт Пьончан. \r\n„Направих такова предложение пред САЩ, като в момента те го обмислят“, заяви държавният глава на Южна Корея.  : Цанко Цолов", "date": "2017.12.20", "title": "Държавният секретар на САЩ Рекс Тилърсън: Не разполагам с информация за отмяна на военните учения в Южна Корея"}
{"url": "http://www.focus-news.net/news/2017/12/20/2469154/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "По-рано във вторник британският премиер Тереза Мей е провела телефонен разговор с американския президент Доналд Тръмп, по време на който двамата са обсъдили решението на държавния глава на САЩ да признае Ерусалим за британска столица. Двамата обаче не са засегнали темата за евентуална визита на Тръмп във Великобритания, отбелязва Guardian. \r\nИзданието припомня, че от „Даунинг стрийт“ №10 отправиха покана към Тръмп по-рано тази година да посети страната и присъства на церемонията по отварянето на новото американско посолство в Лондон. Мълчанието на двамата лидери по въпроса се случва на фона на изказване на американския посланик в страната Уди Джонсън, според който Тръмп ще предприеме пътуване до Великобритания въпреки планираните срещу него демонстрации, пише още лявото издание.   \r\nТереза Мей бе първият чуждестранен лидер, посетила Белия дом след встъпването в длъжност на Тръмп. Британският премиер бе приета на официална церемония в края на януари тази година. \r\nРазговорът между двамата се е състоял 13 дни след като Тереза Мей разкритикува решението на Доналд Тръмп да признае Ерусалим за столица на Израел. Противоречивият ход на американския президент е бил главната тема на проведения разговор. Според официално съобщение от „Даунинг стрийт“, освен че е изразила своите съболезнования за влаковата катастрофа в САЩ в понеделник, Мей е обсъдила с Тръмп „различните позиции, които заехме относно признаването на Ерусалим за израелска столица, като се съгласихме от важността САЩ да предложи нов начин за установяване на мир“ в региона, който обаче бъде одобрен и от международната общност. \r\nПо-рано в понеделник САЩ бе изолиран 14 срещу един, като американският постоянен представител Ники Хейли бе принудена на наложи вето върху резолюция на Съвета за сигурност, която трябваше да отмени решението на Белия дом. Хейли определи действия на останалите членки на Съвета, сред които и Великобритания, като „обида“, която „няма да бъде забравена“. \r\n*** Въоръжени полицаи задържаха четирима души във вторник, като част от операция, имаща за цел да разбие престъпна група, планираща залагането на бомба на Коледа, пише британският Telegraph. Органите на реда са действали в четири къщи, разположени в Южен Йоркшир и Дербишайър след подадени данни от разузнавателни служби. Според разпространената информация, арестуваните са планирали да се сдобият с взривни вещества и извършат ислямистка атака във Великобритания. \r\nЗаподозрените са се намирали под наблюдение от органите на реда, но полицията е решила да действа превантивно заради подозрения, че четиримата вече са започнали процеса по сглобяване на взривното устройство. \r\nПо данни на вестника, в специалните екипи на полицията, извършили операцията, са били включени и военни експерти.\r\nСамоличността на арестуваните не е разкрита, но е станало ясно, че те са на мъже на 22, 31, 36 и 46 години. \r\nПо-данни на очевидци, полицията е използвала експлозив за да отвори една от вратите. Един от съседите е съобщил за изданието, че е чул \"силен гръм, който се оказа експлозив, използван да отвори вратата. Наблюдавах цялото нещо от балкона си - антитерористичния екип влезе вътре и се появи със съдеда ми. Не го познавах много добре, но изглеждаше свястно момче\". \r\nНа свой ред от полицията се потвърдили, че граждани може да се чули силен гръм на един от адресите, но според говорител на органите на реда, това \"не е бил взрив а част от процедурата за осигуряване на достъп\" до кущата. \r\n*** 20 декември е ден за размисъл в Каталуния след предизборната кампания за предсрочния парламентарен вот в испанската област, пише британският вестник Independent, като отбелязва, че насрочените за 21 декември избори ще окажат голямо влияние не само върху Испания, но и далеч извън границите на страната. \r\nС края на кампанията, повечето екзитполове дават победата на партията „Републиканска левица за Каталуния“ която се бори за независимост на региона, пише още изданието. На нея са отредени 33 места, с едно или две повече от най-голямата юнионистка партия. За пълно мнозинство в Женералитета обаче са нужни 68 места, като към момента не е ясно дали партиите, искащи независимост или формациите, борещи се против отделяне от Испания ще съберат повече места. \r\nЛявото изданието коментира, че в момента никакви избори в Европа не могат да бъдат пълни без обвинения за намеса на Кремъл в тях, като Каталуния не прави изключение в този случай, отбелязва вестникът, като съобщава още, че според данни на една от агенциите на Европейския съюз, значително се е увеличил броят на фалшивите новини в испанската област. \r\nТакива подозрения има и в Мадрид. По думите на външният министър на Испания Алфонсо Датис, руската намеса е с цел „разпадане на Европейския съюз“. \r\nВ същото време противниците на каталунската независимост обвиняват бившия лидер на областта Карлес  Пучдемон, че с неуспешния опит за обявяване на република от края на октомври и месеца несигурност преди това, е нанесъл големи щети на икономиката на региона. Изданието напомня, че около три хиляди фирми преместиха своите седалища от Каталуния на други места в Испания. Агенция „Фокус“ припомня: На първи октомври се проведе референдум за независимост в Каталуния, обявен за незаконен от Мадрид и с избирателна активност под 50%. На него по-голямата част от гласувалите заявиха желанието да се отделят от Испания. Председателят на Женералитета Карлес Пучдемон не обяви веднага независима държава, но последва състояние на несигурност. В края на месеца Пучдемон и неговото мнозинство в местния парламент прочетоха декларация за съдаване на независима каталунска република. Мадрид противодейства като задейства член 155 от своята Конституция, разпусна Женералитета, пое директен контрол над областта и насрочни предсрочни избори за 21 декември. Общо 10 каталунски министри бяха арестувани, а Пучдемон и няколко негови сподвижници избягаха в Брюксел, откъдето бившия каталунски лидер водеше предизборната си кампания. \r\n*** За първи път в своята история Великобритания не разполага с военни кораби в открито море никъде по света, пише авторитетното британско издание Times. Според представител на военните, фактът, че всички британски бойни кораби са се прибрали в родината си е „стратегически срам за страната и стратегически срам за министерството на отбраната“.\r\nВсички шест кораба „разрушител“ тип 45 се намират в пристанището в Портсмут заради комбинация от технически проблеми, рутинен преглед и липса на екипаж, като освен това голяма част от моряците са поискали отпуск за Коледа.\r\nПо същите причини 23-те бойни фрегати са на котва в Портсмут и Девънпорт. Изданието отбелязва, че все пак един от корабите от „Флота на нейно величество“ изпълнява охранителна мисия в родни води.   \r\n***", "date": "2017.12.20", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/12/20/2469155/maykata-na-ubitoto-v-momchilgrad-7-godishno-dete-e-obvinena-za-tova-che-go-e-ostavila-bez-nadzor-obzor.html", "text": "Все още не е разкрит извършителят на убийството на 7-годишното момиче в Момчилград. В ареста за 72 часа е задържана майката на детето. Това съобщи в Кърджали главният прокурор Сотир Цацаров. Той уточни, че на майката до момента не е повдигнато обвинение за убийство. По преценка на наблюдаващия прокурор е обвинена по чл. 182 от НК - оставяне дете без надзор. „Тя ще бъде подложена на съдебно-медицинска експертиза“, поясни главният прокурор. Цацаров уточни, че смъртта на детето е настъпила от удушаване чрез притискане, а след това главата му е била омотана с тиксо. Главният прокурор допълни, че е назначена комплексна експертиза, която е ДНК и дактилоскопна и техническа експертиза. „Във връзка сме с Института по криминалистика и криминология на МВР и чрез ръководството на Министерството сме осъществили заедно необходимата координация –най-късно до утре сутринта ДНК експертизата ще да бъде готова, като обикновено се прави до 3 месеца“, каза още той. По думите му предстои назначаване и на още една съдебно-медицинска експертиза, както и съдебно-техническа експертиза на мобилни телефони, както и на преносим компютър, а с майката ще бъде извършен следствен експеримент. \r\nГлавният прокурор Сотир Цацаров обясни, че смъртта на детето в Момчилград е настъпила в сутрешните часове, като не става дума за случайно убийство. Цацаров допълни, че няма други задържани освен майката. На въпрос кога родните ще могат  да погребат детето, Цацаров заяви: „От страна на прокуратурата няма каквито и да е пречки за това“.  \r\nЦацаров допълни, че разследването ще бъде поето от специалисти от София, като се очаква в Кърджали до пристигне и началникът на отдел „Убийства\" и на Криминалния отдел в Главната дирекция „Национална полиция\".  „Версиите стесняват много силно кръга“, каза той. На въпрос засега само майката ли е в този кръг, главният прокурор поясни: „Не. Това, че нямаме други задържани  не означава, че няма други заподозрени“.\r\nОт своя страна директорът на Националната следствена служба Борислав Сарафов уточни, че категорично е изключена версията убийството на детето в Момчилград да е извършено от психопат, който броди по улиците и е опасен за обществото.", "date": "2017.12.20", "title": "Майката на убитото в Момчилград 7-годишно дете е обвинена за това, че го е оставила без надзор (ОБЗОР)"}
{"url": "http://www.focus-news.net/news/2017/12/20/2469156/reuters-sasht-sa-predlozhili-na-kitay-proekt-za-po-strogi-sanktsii-sreshtu-severna-koreya-spored-iztochnitsi.html", "text": "САЩ са предложили на Китай проект за нова резолюция на ООН, която да включва по-строги санкции срещу Северна Корея, като се надяват тя да бъде гласувана бързо, предава Reuters, като се позовава на информация от дипломат, пожелал да остане анонимен.\r\nЧовек от администрацията на американския президент Доналд Тръмп е потвърдил информацията пред агенцията, но според неговите данни все още не е постигнато споразумение. \r\n„Опитване се да се разберем“ е заявил източникът, но е добавил, че все още няма постигната договорка. \r\nСпоред текста на проекта, който все още не е оповестен, САЩ най-вероятно ще предложат затягане на натиска срещу Северна Корея, включително и рестрикции върху доставките на преработен петрол, който към момента е ограничен до 2 млн. барела годишно. \r\nОт Вашингтон няколкократно са изказвали позицията, че Китай държи ключа към решаването на севернокорейската криза. : Цанко Цолов", "date": "2017.12.20", "title": "Reuters: САЩ са предложили на Китай проект за по-строги санкции срещу Северна Корея, според източници"}
{"url": "http://www.focus-news.net/news/2017/12/20/2469157/postoyanniyat-predstavitel-na-sasht-v-oon-niki-heyli-na-sasht-shte-im-badat-lepnati-nyakoi-opredeleniya-kogato-obshtoto-sabranie-glasuva-rezolyutsiyata-za-erusalim.html", "text": "Постоянният представител на САЩ в ООН Ники Хейли заяви, че на САЩ ще им бъдат лепнати някои неприятни определения, когато Общото събрание гласува резолюцията за отмянана на решението на Белия дом за Ерусалим. Това пише американското издание The Hill.\r\nПо думите на Хейли, „в ООН винаги ни призовават да правим повече и да даваме повече. Така че, когато ние вземаме решение, по волята на американския народ, относно това къде да разположим своето посолство, не очакваме тези, на които помагаме, да ни атакуват. В четвъртък ще се проведе гласуване, критикуващо нашето решение. На САЩ ще им бъдат лепнати някои определения“.\r\nСъобщението на Хейли е публикувано на официалната ѝ страница в социалната мрежа „Туитър“. \r\nПо-рано във вторник Съветът за сигурност на ООН гласува резолюция за отменяне на решението на американския президент Доналд Тръмп да признае Ерусалим за израелска столица. На проекта бе наложено вето от страна на САЩ. В четвъртък се очаква Общото събрание на организацията, по време на извънредно заседание, да призове Вашингтон да отмени решението си относно Ерусалим.: Цанко Цолов", "date": "2017.12.20", "title": "Постоянният представител на САЩ в ООН Ники Хейли: На САЩ ще им бъдат лепнати някои определения, когато Общото събрание гласува резолюцията за Ерусалим"}
{"url": "http://www.focus-news.net/news/2017/12/20/2469158/fox-news-sedem-amerikanski-sa-sred-ranenite-v-katastrofata-v-meksiko.html", "text": "Седем американци и двама шведи са сред ранените по време на катастрофата в Мексико, съобщава американският телевизионен канал FOX news, като се позовава на данни от местните власти. Все още не е известна националността на загиналите.Агенция „Фокус“ припомня: По-рано във вторник стана ясно, че поне 12 души са загинали, други 18 са ранени след катастрофа на туристически автобус в Мексико Шофьорът на превозното средство е изгубил контрол и автобусът се е преобърнал по време на обиколка в древни руини. \r\nГоворителят на местните власти Синтия Мартинез е съобщила, че общо 31 души са пътували в автобуса, а 27 от тях са били част от гостите на круизен кораб. : Цанко Цолов", "date": "2017.12.20", "title": "FOX news: Седем американски са сред ранените в катастрофата в Мексико"}
{"url": "http://www.focus-news.net/news/2017/12/20/2469159/sport-mikaela-shifrin-specheli-gigantskiya-slalom-v-kurshevel.html", "text": "Водачката в световната купа за настоящия сезон Микаела Шифрин (САЩ) спечели гигантския слалом в Куршевел, Франция. Втора остана Теса Ворле (Франция), а на трето място се класира Мануела Мьолг (Италия).", "date": "2017.12.20", "title": "Спорт: Микаела Шифрин спечели гигантския слалом в Куршевел"}
{"url": "http://www.focus-news.net/news/2017/12/20/2469160/pravata-na-balgarite-vav-velikobritaniya-sled-brekzit-shte-sa-garantirani-dozhivot-obzor.html", "text": "Правата на българите във Великобритания след Брекзит ще са гарантирани доживот. Около това се обединиха премиерът Бойко Борисов и главният преговарящ за излизането на Великобритания от ЕС Мишел Барние след двустранната си среща в сградата на Министерския съвет. Правата на гражданите, избрали да живеят във Великобритания или в България ще са гарантирани пожизнено. Сложихме край на първия етап от преговорите. Споразумяхме се с Обединеното кралство върху условията на разделянето ни“, заяви Брание. По думите му една от темите засяга България и това е тема, която българският министър-председател няколкократно е засягал по време на изминалите граждани. „Това е темата за положението на българските граждани, които живеят и работят в Обединеното кралство. Те са десетки хиляди, но в същото време има и британски граждани, които са решили да живеят в България. Съвместно с британците постигнахме споразумение, което ще се превърне в договор за напускане на Обединеното кралство, за да може ясно и категорично да бъдат гарантирани правата на всички тези граждани. Правото им да пребивават в Обединеното кралство, да получават социални услуги, преносимост на социалните права, когато се върнат в родината си, правото на обединение на семейството“, допълни той. Според него всички тези граждани ще разполагат с права, които ще бъдат гарантирани пожизнено. „Говоря за гражданите, които днес са направили избора да живеят в Обединеното кралство или за британците, които са решили да живеят в България. Този резултат е изключително важен. Успяхме да го постигнем по време на преговорите с британците и при 100-процентово съгласие на всички членове на ЕС“, заяви Барние и уточни, че тъй като Великобритания е избрала да напусне ЕС, трябва да намерят средство за сътрудничество в областта на отбраната, сигурността и борбата с тероризма. Той уточни, че след като Обединеното кралство окончателно напусне ЕС, ще започнат преговорите по преходния период през февруари и малко по-късно през март ще започнат разговор с британците върху бъдещите връзки. Барния обясни, че при тези бъдещи връзки се засяга и темата за икономиката, за търговията и споразумението на свободна търговия. \r\nОт своя страна премиерът Бойко Борисов уточни, че ако не се проведе с правилни стъпки този Брекзит, може да има щети за милиарди или човешки съдби на кръстопът. „Надявам се през следващите 6 месеца да бъдем добър тандем и да постигнем максимума при преговорите за Брекзит. С Тереза Мей само преди няколко дни разговаряхме за гарантирането на правата на българите, които са там пожизнено – до края на живота им. След периода, когато настъпи развода, ще договарям следващите условия, които сега не бихме могли да говорим по простата причина, че не знаем параметрите след Брекзит. Към момента българските граждани във Великобритания трябва да знаят, че сме се разбрали за техните права да бъдат изцяло защитени“, подчерта Борисов. По думите му социалният, финансовият, икономическият залог е много голям и за Европа, и за Великобритания. Според него не трябва да се мърда от червената линия по спазването на правилата на общия пазар. Премиерът уточни, че този общ пазар е правен включително и от Великобритания преди 40 години и правилата трябва да се спазват. Според него специалните служби трябва да работят в пълна координация с тези на Великобритания по линия на тероризъм, миграция, пране на пари. „Надявам се Великобритания да се върне в ЕС, защото е най-добре, когато се види един труден развод, накрая да преценят и двете страни, че е по-хубаво да се съберат отново. Но това е само оптимизъм“, обясни Борисов и уточни, че Мишел Барние е на българска страна за кохезионната политика. „На последния съвет много се говори да имаме общ фонд по темите: миграция, общата европейска отбрана, селскостопанска политика, кохезия. Но 10 млрд. евро липсват и трябва много внимателно и прецизно да се разпределят парите“, каза още Бойко Борисов. Народните представители от Комисията по външна политика и от Комисията по европейски въпроси и контрол на европейските фондове също се срещнаха с главния преговарящ за излизане на Великобритания от ЕС. Общото мнение на участниците в срещата бе, че преговорите, свързани с Брекзит, ще бъдат по-интензивни по време на Българското председателство на Съвета на ЕС. Барние уточни, че целта е до октомври 2018 г. да се поставят на масата на преговорите решенията, свързани с излизането на Великобритания от ЕС, като се предвижда да бъде подготвена и политическа декларация за бъдещите отношения.\r\nПредседателят на Комисията по външна политика Джема Грозданова изрази надежда през следващата година, когато България е председател на Съвета на ЕС, да има сериозен напредък по преговорите за оттегляне на Великобритания. „Оценяваме постигнатото до момента като добро начало и се надяваме във втората половина на 2018 г. вече да имаме разговори с Великобритания по нашите двустранни отношения, а не само по трите елемента, за които говорим във връзка с Брекзит“, посочи тя и уточни, че Великобритания излиза по чл. 50 от Договора за функциониране на ЕС през март 2019 г., но иска преходен период от две години, в който ще продължи да изпълнява, поетите си ангажименти към ЕС. Според нея на преден план стои въпросът дали всички условия, които бъдат договорени, ще удовлетворяват отделните държави и дали националните парламенти ще ратифицират договора. \r\nПредседателят на Комисията по европейски въпроси и контрол на европейските фондове Кристиан Вигенин посочи, че Народното събрание разчита, както и досега, главният преговарящ на ЕС да продължи активния обмен на информация с националните парламенти. „За нас е важно какви ще бъдат вашите следващи стъпки и какво ние като парламентаристи бихме могли да направим, за да подпомогнем този процес“, добави Кристиан Вигенин. \r\nВицепремиерът и министър на външните работи Екатерина Захариева информира подробно госта си за приоритетите на Българското председателство и конкретно за вижданията на България относно европейската перспектива на Западните Балкани. „Ако Европейският съюз пренебрегне този регион, в него ще доминират други сили, които ще го дестабилизират. Ще ни струва много повече да се борим с това, отколкото да разработваме сега конкретни проекти там”, подчерта тя. „Такива проекти трябва да касаят не само свързаността на шестте страни помежду им и с ЕС, но най-вече младото население в тях. Правителствата и хората в тези страни са наистина мотивирани за реформи, нека не убиваме този стремеж”, призова министър Захариева. \r\nОт своя Страна Мишев Барние заяви, че по време на Българското председателство на Съвета на ЕС трябва да се направят четири важни стъпки по Брекзит и затова разчита силно на България да поддържа общата европейска линия в преговорите. По думите му стъпките са подготовка на директиви за преговорите по преходния период, изготвяне на проект на договора за оттегляне на Обединеното кралство от ЕС, даване на мандат на Комисията да преговаря с Лондон за преходния период и изработване на обща позиция по бъдещите отношения на ЕС с Великобритания. \r\nДвамата се съгласиха, че зад водените от Комисията преговори трябва да стои солиден консенсус между 27-те държави-членки на ЕС, на основата на доверие към главния преговарящ. \r\nЛюба АЛЕКСИЕВА", "date": "2017.12.20", "title": "Правата на българите във Великобритания след Брекзит ще са гарантирани доживот (ОБЗОР)"}
{"url": "http://www.focus-news.net/news/2017/12/20/2469161/pregled-na-mezhdunarodnite-novini-do-6-chasa-agentsiya-fokus.html", "text": "Въоръжени полицаи задържаха четирима души във вторник, като част от операция, имаща за цел да разбие престъпна група, планираща залагането на бомба на Коледа, пише британският Telegraph. Органите на реда са действали в четири къщи, разположени в Южен Йоркшир и Дербишайър след подадени данни от разузнавателни служби. Според разпространената информация, арестуваните са планирали да се сдобият с взривни вещества и извършат ислямистка атака във Великобритания. \r\nЗаподозрените са се намирали под наблюдение от органите на реда, но полицията е решила да действа превантивно заради подозрения, че четиримата вече са започнали процеса по сглобяване на взривното устройство. \r\nПо данни на вестника, в специалните екипи на полицията, извършили операцията, са били включени и военни експерти.\r\nСамоличността на арестуваните не е разкрита, но е станало ясно, че те са на мъже на 22, 31, 36 и 46 години. \r\nПо-данни на очевидци, полицията е използвала експлозив за да отвори една от вратите. Един от съседите е съобщил за изданието, че е чул \"силен гръм, който се оказа експлозив, използван да отвори вратата. Наблюдавах цялото нещо от балкона си - антитерористичния екип влезе вътре и се появи със съседа ми. Не го познавах много добре, но изглеждаше свястно момче\". \r\nНа свой ред от полицията са потвърдили, че граждани може да се чули силен гръм на един от адресите, но според говорител на органите на реда, това \"не е бил взрив а част от процедурата за осигуряване на достъп\" до къщата. \r\n*** Малко след срещата между Себастиан Курц и председателя на Европейската комисия Жан-Клонд Юнкер, новият австрийския канцлер заяви, че страната му може да играе ролята на мост между Изтока и Запада. Това съобщава ТАСС, като цитира съобщение на Курц, публикуванo в социалната мрежа „Туитър“.\r\n„Австрия се намира в сърцето на Европа. Ние искаме да построим мост между Изтока и Запада, да развием сътрудничество. Радвам се, че в следващите години ни предстои подобна работа, се казва в съобщението. \r\nКурц обаче не пропусна да подчертае, че Австрия е проевропейска страна, която ще авземе активно участие в изграждането на Европа. \r\n*** Късно вечерта във вторник гръцките народни представители одобриха бюджета за 2018 г. след дълъг дебат между лидера на опозиционната партия „Нова демокрация“ Кириакос Мицотакис и премиер и председател на управляващата СИРИЗА Алексис Ципрас, информира гръцкото електронно издание Ekathimerini. Министър-председателят определи бюджета като последния, който страната трябва да приеме в рамките на международните изисквания на кредиторите на Атина. Според Ципрас, страната вече се намира на пътя на икономическото възстановяване.\r\n„Това ще бъде първата година с икономически ръст след дългогодишната рецесия“, заяви премиерът. \r\nДумите му бяха посрещнати със скептицизъм от лидера на опозицията Мицотакис. Според него бюджетът е „несправедлив“ и ще подкопае възможностите за растеж на гръцката икономика. Според него парите за погасяването на държавния дълг са осигурени чрез вдигане на данъците, конфискации и намаляване на социалните разходи и инвестициите, от които икономиката трябва да се развива.  \r\nПри крайното гласуване проектът бе приет с 153 на 144 гласа. \r\n*** Американският Конгрес ще трябва да подложи на повторно гласуване проекта за данъчни промени, иницииран от президента Доналд Тръмп, това съобщава телевизионният канал CNN. Причината за нужното преразглеждане са някои технически промени засягащи държавното финансиране на частните ученици и частните университети. \r\nТелевизията отбелязва, че Конгресът, в който републиканците имат мнозинство, най-вероятно ще одобри промените, но това все пак ще отложи гласуването на проекта в Сената за сряда. \r\nСпоред американските медии, предложените промени, които предвиждат мащабни намаления на данъците, включително и за големите корпорации, са най-големите реформи в сферата в последните 30 години. Реформата бе едно от предизборните обещания на Тръмп. \r\n*** Министърът на труда на Русия Максим Топилин и сръбския министър на труда, заетостта, социалната политика и работите на ветераните Зоран Джорджевич подписаха договор за взаимно признаване на правото на гражданите на двете страни на пенсии и социални пособия. Това съобщи във вторник пресслужбата на руското ведомство, предава ТАСС.\r\nОт министерството отбелязват, че на 19 декември в Москва са се състояли преговори между президентите на Русия и Сърбия Владимир Путин и Александър Вучич.\r\n„В рамките на преговорите, министъра на труда и социалната защита на Русия Максим Топилин и министъра на труда, заетостта, социалната политика и работите на ветераните Зоран Джорджевич подписаха Договор между Руската федерация и Република Сърбия за социалното осигуряване“, заявява се в съобщението до медиите.\r\nДокументът е основан на пропорционален принцип на разпределението на финансовите задължения на държавите за стаж, придобити на териториите на Сърбия и Русия, отбелязаха от министерството. Той се разпространява върху лица, които са граждани на тези страни, както и на членовете на семействата им, добавят от ведомството.\r\nКъм предмета на договора се отнасят пенсиите по старост, пенсиите за инвалидност, пенсиите, давани при загуба на невръстно дете и др.\r\nОсвен това, ще бъдат признати правата на гражданите на изплащане на обезщетение във връзка с нещастни случаи при производство или професионално заболяване, в случай на смърт на застраховано лице и средства за погребение, добавят от руското ведомство.\r\n*** Общото събрание на ООН, съставено от делегациите на 193 държави, ще проведе рядка извънредна сесия в четвъртък, по искане на арабските и мюсюлманските страни, заради решението на президента на САЩ Доналд Тръмп да признае Ерусалим за столица на Израел, предава Reuters.\r\nПалестинският пратеник пред ООН Рияд Мансур заяви, че Общото събрание ще гласува проекторезолюция, призоваваща за оттеглянето на декларацията на Тръмп. Същата проекторезолюция бе гласувана и от 15-членния Съвет за сигурност на ООН в понеделник, но постоянният представител на САЩ Ники Хейли наложи вето. Останалите 14 члена на СС гласуваха в полза на предложението  на Египет , в което не се споменаваше специално решението на Белия Дом, а само се изразяваше „дълбоко съжаление за скорошните решения относно статута на Ерусалим“.\r\nМансур заяви в понеделник, че се надява на „огромна подкрепа“ за резолюцията в Общото събрание. Гласуването няма да е обвъзрващо, но, според него, има политическа тежест.\r\n*** Канада и САЩ ще организират среща, на която трябва да се обсъди севернокорейската криза, предава AFP, като се позовава на информация, съобщена от външните министри на двете държави. \r\nВъв вторник американският държавен секретар Рекс Тилърсън бе на посещение в Канада, където се срещна с външния министър на страната Кристия Фрийланд. Двамата разкриха, че смятат  да организират среща на 16 януари, на която да бъдат поканени и външните министри на Южна Корея и Япония. По време на преговорите ще се търси начин за напредък в севернокорейската криза, предизвикана от ракетната и ядрена програма на Пхенян. \r\n„Вярваме, че дипломатическото решене на кризата е важно и възможно“, отбеляза Фрийланд по време на обща пресконференция.\r\n*** Президентът на Русия Владимир Путин заяви, че Москва ще подкрепи всяко взаимноприемливо решение на ситуацията в Косово, постигнато между Белград и Прищина, предава ТАСС, като се позовава на думите на руския държавен глава, изказани след края на срещата му със сръбския президент Александър Вучич, проведена във вторник в Москва.\r\n„Що се касае до Косово, изхождаме от това, че ситуацията там трябва да бъде разрешена по политически път, на основата на диалог между страните и в съответствие с резолюцията на Съвета за сигурност на ООН 1244“, заяви Путин.\r\nРуският лидер подчерта, че Москва ще подкрепи „всяко взаимноприемливо решение, което бъде постигнато между Белград и Прищина“.\r\nПутин е обсъдил с Вучич и „текущото положение на нещата на Балканите“. „Русия е заинтересована от стабилизация на обстановката в този регион и в развиването на взаимноизгодни връзки с всички балкански страни“, увери той. Руският държавен глава „е потвърдил пред господин Вучич, че руската страна ще продължи да оказва подкрепа на Сърбия в сферата на осигуряването на нейния суверенитет и териториална цялост“.", "date": "2017.12.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/20/2469162/reuters-meksikanski-zhurnalist-be-ubit-po-vreme-na-uchilishtno-koledno-tarzhestvo.html", "text": "Мексикански журналист бе застрелян докато присъствал на коледно тържество в училището на сина си във вторник, съобщава Reuters. \r\nГумаро Перез е на 35 години и е 12-ят убит журналист в Мексико за 2017 г.\r\nСамотен стрелец е влязъл в училищната класна стая, където се е провеждало тържеството и прострелял четири пъти занимаващия се с репортажи за наркотрафик репортер. \r\nВластите предполагат, че Перез е убит заради работата си. : Цанко Цолов", "date": "2017.12.20", "title": "Reuters: Мексикански журналист бе убит по време на училищно коледно тържество"}
{"url": "http://www.focus-news.net/news/2017/12/20/2469163/emsc-zemetresenie-s-magnitud-45-po-skalata-na-rihter-e-registrirano-na-o-krit.html", "text": "Земетресение с магнитуд 4,5 по скалата на Рихтер е регистрирано на гръцкия о. Крит около 6:20 часа местно време, съобщава Европейският средиземноморски сеизмологичен център.\r\nЕпицентърът му се е намирал на дълбочина 10 километра под земната кора и на около 80 километра от Палеохора. Към момента не се съобщава за загинали или ранени. : Цанко Цолов", "date": "2017.12.20", "title": "EMSC: Земетресение с магнитуд 4,5 по скалата на Рихтер е регистрирано на о. Крит"}
{"url": "http://www.focus-news.net/news/2017/12/20/2469164/sport-levski-shte-igrae-sreshtu-tsska-v-polufinal-ot-turnira-za-kupata-na-balgariya.html", "text": "Жребият за полуфиналите на Купата на България противопостави ЦСКА срещу \"Левски\" и \"Ботев\"(Пловдив) срещу \"Славия\". Първите срещи ще се играят на 13/14 март 2018 г., а реваншите на 10/11 април 2018 г. Финалът е на 9 юни 2018 г. на стадион \"Васил Левски\".", "date": "2017.12.20", "title": "Спорт: Левски ще играе срещу ЦСКА в полуфинал от турнира за Купата на България"}
{"url": "http://www.focus-news.net/news/2017/12/20/2469165/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 17° до + 5°.\r\nВремето над страната е предимно облачно. \r\nСлаб до умерен вятър духа в областите Бургас, Варна, Видин, Добрич, Плевен, Разград, Русе, Смолян Търговище и Шумен. \r\nСняг вали в обл. Разград, на места в обл. Варна и обл. Шумен, по високите части на обл. Кюстендил и в района на Самоков /обл. София/.\r\nПътните настилки в страната са предимно мокри, а по усойните и планински райони – частично заледени и обработени.\r\nНамалена видимост поради мъгла:\r\n- до 50 м. в района на Нова Загора /обл. Сливен/;\r\n- до 100 м в районите на Богданово, Гълъбово, Раднево и Главан  /обл. Ст. Загора/.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” – забранен за МПС над 12 т с ремаркета и полуремаркета;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът III-842: Временно движението по път III-842 Белово – Юндола е ограничено за МПС над 12 т с ремаркета и полуремаркета, поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът III-864: Ограничено е движението по път III-864 Проглед – Стойките за МПС над 12 т с ремаркета и полуремаркета, поради снегопочистване.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.20", "title": "Актуална пътна обстановка"}
{"url": "http://www.focus-news.net/news/2017/12/20/2469166/predstoyashti-sabitiya-v-stranata-za-20-dekemvri-agentsiya-fokus.html", "text": "***\r\nОт 16.00 часа в София Хотел Балкан Британско посолство и ПанЕвропа България организират публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\". Събитието ще бъде открито от министър-председателя Бойко Борисов и ще продължи с дискусия с Роб Уейнрайт, директор на Европол, министъра на вътрешните работи Валентин Радев, Алекс Елис, генерален директор в британското Министерство за излизане от ЕС, и Иън Кръкстън, заместник-директор Международно разузнаване на британската Национална агенция за борба с престъпността.\r\n***\r\nОт 11.00 часа в зала „Средец“ на Министерство на културата ще се състои заключителното заседание на Националния инициативен комитет за честването на 180-годишнината от рождението на Васил Левски. Поканени да участват са министърът на културата Боил Банов, който е председател на комитета, както и заместник-председателите му – председателят на Изпълнителното бюро на Общобългарски комитет „Васил Левски” Васил Василев и кметовете на Ловеч и Карлово - Корнелия Маринова и д-р Емил Кабаиванов.\r\n***\r\nОт 14.00 часа в зала „Тържествена“ на Министерство на отбраната министърът на отбраната Красимир Каракачанов и началникът на отбраната генерал-лейтенант Андрей Боцев ще наградят военнослужещи и цивилни служители за постигнати високи спортни резултати за изминалата година.\r\n***\r\nДвама министри ще представят социалните приоритети и програмата на българското председателство на Съвета на ЕС пред Координационния съвет на КНСБ. От 14.00 часа в зала „Европа“ на конгресен център „Глобус“ ще говори министърът на труда и социалната политика Бисер Петков.  От 14.30 часа министърът на европейското председателство Лиляна Павлова ще представи детайли кои ще са темите и основните събития в областта на социалната политика по време на председателството.\r\n***\r\nОт 09.00.часа ще се състои заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 09.00 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д., обвинени в организиране и ръководене на организирана престъпна група. \r\n***\r\nОт 10.00 часа в Дом на културата „Средец“ акад. д-р Ганчо Попов, ректор на „Национален български университет – трета възраст“ ще направи равносметка и ще отправи послание за изминаващата 2017 г и настъпващата 2018 г. \r\n***\r\nОт 10.00 часа 13 състав на Специализирания наказателен съд ще гледа делото срещу Иван М., Марио Г., Методи З., Петър Д., Божидар Ст., Димитър Т., Стойко Ст., обвинени в организиране и ръководене на организирана престъпна група.\r\n***\r\nВ 12.00 часа в зала „Музейна“ в централата на БЧК  ще се състои заседание на Националния обществен съвет за управление на финансовите средства от благотворителната кампания на БЧК за пострадалите в село Хитрино.\r\n***\r\nОт 12.00 часа в Американския център на Столична библиотека, пл. „Славейков“ 4А, ще се състои церемонията по връчване на Годишните награди на библиотеката.\r\n***\r\nОт 13.30 часа ще се състои заседание на Прокурорската колегия на ВСС. \r\n***\r\nОт 13.30 часа 11 състав на Специализирания наказателен съд ще гледа делото срещу Зураб Е., Росица Е., Методи И., Красимира Д., обвинени в организиране и ръководене на организирана престъпна група.\r\n***\r\nОт 13.30 часа 3 състав на Специализирания наказателен съд ще гледа делото срещу Георги Г., молба за реабилитация. \r\n***\r\nОт 14.00 часа 11 състав на Специализирания наказателен съд ще гледа делото срещу Нидал А., Алдин Н., Данаил Ал., Георги Ф., обвинени в организиране и ръководене на организирана престъпна група.\r\n***\r\nОт 14.00 часа в Мраморното фоайе на зала „България“ ще се състои пресконференция, с участието на цигуларката Патриция Копачинская и маестро Найден Тодоров по повод съвместния им концерт със Софийската филхармония на 21 декември 2017 г.\r\n***\r\nОт 17.00 часа в залата на Съюза на офицерите от запаса, бул. \"Хр. Ботев\" 48, ще се състои учредяването на Движението за здравно-демографска политика и дълголетие \"Кота-90\", чиято цел е даване на организационни съвети на МЗ, БЛС и всички политици, занимаващи се със здравеопазване у нас\r\n***\r\nОт 18.00 часа в Литературния клуб на Столична библиотека ще се състои голямо предколедно четене на авторите, участвали досега в поредицата „Поет на месеца“.\r\n***\r\nОт 18.30 часа в Конферентна зала, Ректорат на СУ, ще се състои представяне и разговор около книгата „АНТИ/МОДЕРНОСТ: образи на екзотичното и земния рай в Европа през ХIХ век“ от Ангел Ангелов.\r\n***\r\nОт 17.00 часа в залата на Съюза на офицерите и сержантите от запаса ще бъде положено началото на Движение за здраве и дълголетие „Кота-90\".\r\n***\r\nОт 19.00 часа на сцената на Първо студио на БНР, Детски хор на Българското национално радио ще изнесе концерт „Коледни звезди“, който ще бъде посветен на 85-годишнината от рождението своя основател и дългогодишен главен диригент академик Христо Недялков. Входът е свободен за деца до 12-годишна възраст.\r\n***\r\nОт 19.00 часа в Гьоте-институт България ще бъде представен последния за тази година концерт от дигиталната концертна зала на Берлинската филхармония.\r\n***\r\nОт 19.00 часа на ул. „Ангел Кънчев“ и ул. „Парчевич При“  ще бъде открит първия по рода си фестивал на кухните на колела или така популярните вече в цял свят “Фууд Тракове”.\r\n***\r\nОт 10.30 часа на площад „Георги Измирлиев“ ще бъде открит коледен базар. \r\n***\r\nОт 18.00 часа в Младежки дом ще се проведе клавирен концерт на школата по пиано. \r\n***\r\nОт 18.00 часа в зала „Яворов“ ще се проведе коледен концерт на възпитаниците на Национална хуманитарна гимназия „Св.св. Кирил и Методий”. \r\n***\r\nОт 18.00 часа в Регионален исторически музей – Благоевград ще бъде открита коледно – новогодишна изложба. \r\n***\r\nОт 18.30 часа в Регионален исторически музей – Благоевград ще се проведе коледен фолклорен концерт с участието на ВА „Езерец”, ДТС „Вихрен”, Фолклорна група, ДВГ „Джумайчета”. \r\n***\r\nОт 10.00 часа в Заседателната зала на Общинска администрация ще се проведе среща по инициатива на Британското посолство в България във връзка с туристическият сезон - ще бъдат обсъдени въпроси, касаещи засиленото присъствие на британски туристи в Банско по време на активни сезон и спокойният им престой по време на зимната почивка. В 11.00 часа е предвиден брифинг.\r\n*** \r\nОт 09.45 часа в сградата на Специално училище за ученици с нарушено зрение „Проф. д-р Иван Шишманов“ се открива Коледен базар на картички и играчки, изработени от учениците. От 10.00 часа ще започне Коледният спектакъл и посрещането на Дядо Коледа.\r\n*** \r\nОт 10.30 часа в сградата на Областния информационен център - Варна Сдружение “Форум гражданско общество” и Областният информационен център – организират пресконференция за представяне на социалната услуга „Мобилен екип за социална и здравна работа на терен“ в общините Бяла и Долни Чифлик.\r\n*** \r\nОт 11.00 часа във фоайето пред зала „Варна“, Община Варна, ще се проведе традиционното коледуване при кмета с участието на деца от детска ясла №14 „Звънче, ДГ №4 „Теменужка“ и ученици от СУ „Елин Пелин“- Варна. \r\n*** \r\nОт 12.00 часа в Актова зала на ОУ „Захари Стоянов“ ще се проведе заключителен етап на  конкурса „ Училищната библиотека – аз, ти и ние“. \r\n***\r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1, общинският съветник Милена Димова ще има приемен ден. \r\n***\r\nОт 18.30 часа в Концертното студио на Радио Варна ще се проведе Рождественски концерт с участието на детски хор „Ангели”, школата по Актьорско майсторство при храм „Св. Атанасий” и индивидуални изпълнители от НУИ „Добри Христов“ – Варна, Вокална формация „Бънджи Сингърс” и др.\r\n*** \r\nОт 10.30 часа във фоайето пред ритуална зала на  Общината ще бъде открита Новогодишна изложба на децата и младежите от социалните услуги в населените места от община Велико Търново. \r\n*** \r\nОт 15.00 часа в камерен салон на читалище \"Искра\" ръководството и младите театрали на Езикова гимназия ще представят благотворителни спектакли - подарък за децата в неравностойно положение от Велико Търново. \r\n*** \r\nОт 17.00 часа в РНБ „П. Р. Славейков“ ще се проведе \"Гласът на душата\" - разказ в песни за българското народно пеене. Изпълнения на студенти от специалност ПОМ и Народен хор \"ЛАЗАРА\" с ръководител Ана Борисова. \r\n*** \r\nОт 18.00 часа в голяма зала на Община Велико Търново ще се проведе Коледен концерт на балетните формации „Виргиния балет“, „Полиденс“ и балет „Ритъм“ при Младежки дом. \r\n***\r\nОт 11.00 часа в Регионалния пресклуб на БТА  пресконференция на тема „Разлика в заплатите в страните от ЕС и България, и опити за изравняването им“ ще даде евродепутатът и зам.-председател на ВМРО Ангел Джамбазки. \r\n***\r\nОт 11.00 часа на площад „Бдинци\" кметът на Община Видин Огнян Ценков ще поздрави участниците в традиционния фолклорен събор „Бъдник\". От 14.00 часа в залата на Общински съвет Огнян Ценков ще раздаде коледни подаръци на децата от спортното училище за социална интеграция на Фондация „Реал Мадрид\" в града.\r\n***\r\nОт 14.00 часа в Регионалния пресклуб на БТА във Видин пресконференция ще дадат представителите на Видинската търговско-промишлена палата (ВТПП), Агенцията за регионално развитие и бизнес център Видин и партньори от Румъния – Румънската асоциация за електронна индустрия и софтуер – Олтения и Агенцията за малки и средни предприятия Калафат.\r\n*** \r\nОт 16.00 часа в Камерна зала на НЧ „Съединение-1888“  в село Драганово\tще се проведе инициативата „Филмова Коледа“ - прожекция на коледни филми.\r\n*** \r\nОт 18.30 часа в Зала 1 на Общината ще се проведе Благотворителен концерт в подкрепа на Пеньо Пенев с участието на състави при НЧ „Братя Грънчарови-2002“. \r\n***\r\nОт 09.00 до 10.30 часа в ДГ№ 9 и ДГ № 11 ще се играят куклени спектакли  „Коледата е за всички“ на Държавен куклен театър „Дора Габе“.\r\n***\r\nОт 10.00 часа в Бизнес залата на Община град Добрич ще се проведе пресконференция за напредъка на дейностите по интегрирания проект на водния сектор в града.\r\n***\r\nОт 12.00 часа във Възрожденско училище - ЕК „Стария Добрич“ ще се състои музейно възпоменателно събитие по повод 150 години от рождението на свещеник  Павел Атанасов. \r\n***\r\nОт 13.00 часа в Спортна зала „Добротица“ ще се състои церемонията по награждаване на Спортист на годината за 2017 г. \r\n***\r\nОт 19.00 часа в Концертна зала „Добрич“  ще се състои концерт „Барокова Гала“.\r\n***\r\nОт 09.30 часа в Зала „ Инфра“ на Община Казанлък ще се проведе последното за 2017 година редовно заседание  на Общинския съвет в Казанлък. \r\n***\r\nОт 12.00 часа в двора на поделението пред Паметника на летците ще бъдат отбелязани 74 години от подвига на летеца Димитър Списаревски. \r\n***\r\nОт 14.00 часа на втория етаж на етнографски музей „Кьорпеевата къща“ ще бъде представена изложбата „Обредни хлябове, сурвакници и Коледни напеви от Котленско“.\r\n***\r\nОт 10.30 часа в Областен информационен център ще се проведе среща по повод проектите, реализирани по оперативни програми в Кюстендилска област. \r\n***\r\nОт 14.00 часа във фоайето на НЧ „Пробуда – 1935 г.“ ще бъде пресъздаден обичай, свързан с Игнажден. \r\n***\r\nВ 15.00 часа в сградата на РДПБЗН – Перник, гл. комисар Николай Николов ще награди 9 пожарникари за постигнати високи професионални резултати.\r\n***\r\nОт 18.00 часа в Театрален салон „Георги Русев“ ще се състои коледен театрално-музикален спектакъл „В лунната стая“. \r\n***\r\nОт 10.00 часа кметът на Пловдив инж. Иван Тотев и кметът на район \"Южен\" Борислав Инчев ще открият новата детска градина „Ралица“ в квартал „Коматево“ на улица „Захаридово“ 71.\r\n***\r\nОбщинските съветници от ПП ГЕРБ ще имат приемен ден за граждани:\r\nРадослава Ташкова, председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А; Георги Василев, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А;  Д-р Аргир Аргиров, от 17.30  до 18.30 часа в офиса на  ГЕРБ в район „Южен” на ул. „Академик Петър Динеков”№1А; Ани Лафчиева, от 17.00 до 18.30 часа в офиса на  ГЕРБ в район „Източен” на ул. „Коста Паница”№5; Емил Русинов, от 17.30 до 19.00 часа в офиса на  ГЕРБ в район „Източен” на ул. „Коста Паница”№5. \r\n***\r\nВ РБ „Петър Стъпов“ ще бъде организирана работилница „Коледни усмивки“.\r\n*** \r\nОт 10.30 часа в Детски отдел на Градска библиотека ще се проведе „ЗИМНА ВЪРТЕЛЕЖКА“ - Четене на приказки за Дядо Коледа и забавни детски игри\r\nс учениците от I „б“ клас на СУ „Николай Катранов“.\r\n*** \r\nОт 18.00 часа в салона на Читалището ще бъде представен Театрално-танцов спектакъл „Когато Хип-хопа срещне Фолклора“. \r\n***\r\nОт 11.00 часа пред сградата на ОДМВР – Смолян ще бъде открит традиционният коледен турнир по стрелба с пистолет за служители на МВР „Купа България“.\r\n*** \r\nОт 11.00 часа в Сесийна зала но община Смолян ще бъдат връчени наградите „Спортист на община Смолян за 2017 г.“,  „Треньор на община Смолян за 2017 г.“ и „Спортист на гражданите за 2017 г.“. \r\n***\r\nОт 18.00 часа в зала № 2 на Родопски драматичен театър „Николай Хайтов“ – Смолян ще се проведе Коледен благотворителен концерт-спектакъл на Център за подкрепа на личностно развитие към Обединен детски комплекс.\r\n***\r\nОт 18.00 часа в НЧ „Кирил Маджаров-1866“ – квартал Устово в зала „Атанас Илечвски“ ще се проведе Коледно-новогодишен концерт, с участието на всички читалищни състави.\r\n***\r\nОт 18.00 часа в НЧ „Балкански просветител – 1871“ – квартал Райково ще се проведе концерт на групите от читалището.\r\n***\r\nОт 18.30 часа в НЧ „Орфееви гори – 1870“ – квартал Райково, ще се проведе Коледно-новогодишно празненство на всички читалищни колективи от читалището.\r\n***\r\nОт 18.30 часа в НЧ „Христо Ботев – 1871“ – квартал Смолян ще се проведе Коледно-новогодишен концерт, с участието на всички фолклорни състави в читалището.\r\n***\r\nОт 10.00 часа в зала 203 на Община Стара Загора ще се проведе последният за тази година разговор с председателя на Общинския съвет Таньо Брайков.\r\n***\r\nОт 14.00 часа в Регионалния пресклуб на БТА  ще се състои пресконференция на общинските съветници от БСП – Стара Загора. \r\n***\r\nОт 16.00 часа в РБ „Захарий Княжески“ ще се състои коледно тържество на децата изучаващи религия в Неделното училище към Катедрален храм „Св. Димитър“.\r\n***\r\nОт 18.00 часа в зала „Байер“ ще бъде представена традиционна коледна изложба на представителството на СБХ – Стара Загора. \r\n***\r\nВ 17.00 часа в заседателна зала на Община Тетевен ще бъдат определени Годишните номинации - „Хотелиер на годината“ и „Работодател на годината – с принос към младежката заетост“.\r\n***\r\nОт 10.30 часа деца от ДГ “Братя Грим” ще поздравят областния управител проф. Стефан Желев и служителите от администрацията с предстоящите Коледни празници. \r\n***\r\nОт 11.00 часа в  РБ „Ст. Чилингиров“ ще бъде отчетен 22-тия Регионален конкурс „Народните обичаи от Коледа до Васильовден“. \r\n***\r\nОт 18.30 часа в зала ”Проф. Венета Вичева” в сградата на Община Шумен НЧ ”Добри Войников 1856”, Община Шумен и СУ ”Сава Доброплодни” организират съвместен концерт  на смесен хор \"Родни звуци\" и представителния хор на СУ „Сава Доброплодни” под надслов „Отново е Коледа”. \r\n***\r\nОт 18.30 часа в салона на НЧ „Развитие 1874” – гр. Велики Преслав ще бъде представен  фолклорният концерт- спектакъл \"От Игнажден до Коледа\".", "date": "2017.12.20", "title": "Предстоящи събития в страната за 20 декември (Агенция „Фокус“)"}
{"url": "http://www.focus-news.net/news/2017/12/20/2469167/predstoyashti-mezhdunarodni-sabitiya-za-20-dekemvri-agentsiya-fokus.html", "text": "Парламентът на Великобритания ще гласува спорен законопроект във връзка с Брекзит\r\n***Премиерът на Великобритания ще отговаря на въпроси на комисия от високопоставени депутати, основно по темата за Брекзит\r\n***Главният преговарящ за Брекзит от страна на ЕС Мишел Барние ще изложи основните насоки за предстоящите преговори относно търговските отношения между Великобритания и ЕС след напускането на Обединеното кралство\r\n***Европейската комисия ще проведе среща за евентуалното стартиране на наказателна процедура срещу Полша заради провежданата в страната правосъдна реформа\r\n***Канцлерът на Германия Ангела Меркел ще се срещне с лидерите на Германската социалдемократическа партия (ГСДП) за приемане на график на предварителните разговори за формиране на управляваща коалиция\r\n***", "date": "2017.12.20", "title": "Предстоящи международни събития за 20 декември (Агенция „Фокус“)"}
{"url": "http://www.focus-news.net/news/2017/12/20/2469168/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-minus-1-i-4.html", "text": "Днес над по-голямата част от страната ще бъде предимно слънчево. По-значителна облачност ще има над Североизточна България и там ще прехвърча сняг. Ще духа до умерен вятър от запад-северозапад и с него  ще продължи да прониква студен въздух. Максимални температури между минус 1° и 4°, в София минус 1° - 0°. Това съобщи за Агенция „Фокус” дежурният синоптик Красимир Стоев  от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще бъде предимно слънчево. Ще духа до умерен северозападен вятър. Максимални температури на въздуха: 3-4°. Температурата на морската вода е между 9° и 11°. Вълнението на морето ще бъде 2 бала.\r\nНад планините ще бъде предимно слънчево, но студено. Ще духа слаб, след обяд по високите части умерен вятър от запад-северозапад. Максимална температура на височина 1200 метра около минус 4°, на 2000 метра – около минус 9°.\r\nАтмосферното налягане е значително по-високо от средното за декември - няма да се променя съществено.", "date": "2017.12.20", "title": "НИМХ: Днес ще бъде предимно слънчево, максималните температури ще са между минус 1° и 4°"}
{"url": "http://www.focus-news.net/news/2017/12/20/2469169/parlamentat-shte-glasuva-otpadaneto-na-moratoriuma-varhu-novi-lekarstva.html", "text": "Народното събрание да гласува отпадане на мораториума върху новите лекарства, заложен в бюджета на здравната каса за догодина. Това се очаква да предложат от ГЕРБ на председателския съвет на парламента тази сутрин. \r\nПарламентът ще разгледа и оставката на депутата от ГЕРБ Ивайло Константинов. Народният представител от ГЕРБ Ивайло Константинов е депозирал своята оставка в деловодството на парламента на 19 декември 2017 г. Константинов бе втори в листата на ПП ГЕРБ в 10-ти Многомандатен избирателен район – Кюстендил. Очаква се депутатите да продължат работа и по второто четене на Антикорупционния закон. На вниманието им се поставят още промените в Закона за ограничаване на административното регулиране и административния контрол върху стопанската дейност и тези в Закона за контрол върху наркотичните вещества и прекурсорите, които ще бъдат подложени на второ гласуване.", "date": "2017.12.20", "title": "Парламентът ще гласува отпадането на мораториума върху нови лекарства"}
{"url": "http://www.focus-news.net/news/2017/12/20/2469170/pravitelstvoto-shte-prieme-okonchatelniya-kalendar-na-sabitiyata-po-vreme-na-predsedatelstvo-na-saveta-na-evropeyskiya-sayuz.html", "text": "Очаква се Кабинетът да одобри календара на събитията на българското председателство на Съвета на Европейския съюз през 2018 година. Това става ясно от програмата на правителството за редовното му седмично заседание.  В дневния ред е заложено и приемането на доклад за изпълнението на плана за подготовка за председателството. Кабинетът ще приеме и проект на постановление за изпълнението на държавния бюджет на република България за 2018 г., както и проект на постановление за определяне нов размер на минималната работна заплата за страната. Очаква се да бъдат одобрени допълнителни разходи по бюджетите на Министерството на образованието и науката, Министерството на земеделието, храните и горите, Министерството на външните работи, както и по бюджетите на общините за стипендии на учениците след завършено основно образование. Министрите ще обсъдят и промени в няколко закона – за социалното подпомагане, за собствеността, за трудовата миграция и трудовата мобилност, както и Закона за омбудсмана.", "date": "2017.12.20", "title": "Правителството ще приеме окончателния календар на събитията по време на  Председателство на Съвета на Европейския съюз"}
{"url": "http://www.focus-news.net/news/2017/12/20/2469171/ministarat-na-otbranata-krasimir-karakachanov-i-nachalnikat-na-otbranata-general-leytenant-andrey-botsev-shte-nagradyat-nay-dobrite-voenni-sportisti.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще наградят военнослужещи и цивилни служители за постигнати високи спортни резултати за изминалата година, съобщиха от пресцентъра на министерството. Церемонията ще се състои на днес от 14.00 часа в зала „Тържествена“ на Министерството на отбраната. На нея ще присъства и министърът на младежта и спорта Красен Кралев. \r\nС плакет на Министерството на отбраната ще бъдат наградени 10-те най-добри спортисти, а с купи – трите военни спортни клуба, класирани на първите три места от държавните военни първенства, и трите военни формирования, класирани на първите три места от държавните военни шампионати през годината.", "date": "2017.12.20", "title": "Министърът на отбраната Красимир Каракачанов и началникът на отбраната генерал-лейтенант Андрей Боцев ще наградят най-добрите военни спортисти"}
{"url": "http://www.focus-news.net/news/2017/12/20/2469172/ministrite-na-truda-i-sotsialnata-politika-i-na-evropeyskoto-predsedatelstvo-shte-predstavyat-sotsialnite-prioriteti-i-programata-na-balgarskoto-predsedatelstvo-na-saveta-na-es-pred-knsb.html", "text": "Министрите на труда и социалната политика и на европейското председателство ще представят социалните приоритети и програмата на българското председателство на Съвета на ЕС пред Координационния съвет на КНСБ. Това съобщиха от пресцентъра на КНСБ. От 14.00 часа в зала „Европа“ на конгресен център „Глобус“ ще говори министърът на труда и социалната политика Бисер Петков. Той ще представи най-важните европейски цели на МТСП през следващите 6 месеца.\r\nОт 14.30 часа ще гостува министърът на европейското председателство Лиляна Павлова. Тя ще даде детайли кои ще са темите и основните събития в областта на социалната политика по време на председателството.\r\nЕдна от най-важните теми по време на българското председателство, която ще бъде обсъдена, е Европейският социален стълб, който предвижда серия от мерки в областта на трудовото законодателство и доходите, които трябва да станат част от законодателство на Съюза, респективно и България.\r\nДруга важна тема е Алиансът за конвергенция на заплатите в Източна и Западна Европа, иницииран от Европейската конфедерация на профсъюзите, към който трябва да се присъедини и България. Този Алианс е още по-важен с оглед на Западните Балкани, които са главна тема на нашето председателство и общият ръст на заплатите в региона.", "date": "2017.12.20", "title": "Министрите на труда и социалната политика и на европейското председателство ще представят социалните приоритети и програмата на българското председателство на Съвета на ЕС пред КНСБ"}
{"url": "http://www.focus-news.net/news/2017/12/20/2469173/natsionalniyat-initsiativen-komitet-shte-provede-zaklyuchitelno-zasedanie-za-chestvaneto-na-180-godini-ot-rozhdenieto-na-vasil-levski.html", "text": "Днес от 11.00 часа в галерия „Средец” на Министерството на културата ще се състои заключителното заседание на Националния инициативен комитет за честването на 180-годишнината от рождението на Васил Левски. Това съобщиха от пресцентъра на Министерството на културата. В събитието са поканени да вземат участие министърът на културата Боил Банов, който е председател на комитета, както и заместник-председателите му – председателят на Изпълнителното бюро на Общобългарски комитет „Васил Левски” Васил Василев и кметовете на Ловеч и Карлово - Корнелия Маринова и д-р Емил Кабаиванов.\r\nВ комитета, който бе сформиран на 11 януари т.г., участват още министри, кметове, академици, професори, интелектуалци, духoвни лица, видни общественици, ръководители на медии, висши военни, представители на различни етнически групи.\r\nПрез цялата 2017 г., която е обявена за Година на Левски, бяха осъществени редица инициативи из цялата страна и в чужбина, посветени на величавото дело и подвига на Апостола на свободата. В тях най-активно се включиха и участниците в клубовете „Млади възрожденци” от всички краища на страната. \r\nОтбелязването на 180-годишнината от рождението на Васил Левски е и в Културния календар на Министерството на културата за 2017 г.", "date": "2017.12.20", "title": "Националният инициативен комитет ще проведе заключително заседание за честването на 180 години от рождението на Васил Левски"}
{"url": "http://www.focus-news.net/news/2017/12/20/2469174/pregled-na-osnovnite-temi-v-starozagorskiya-pechat.html", "text": "\"След 8-годишна сага чирпанските магистрати вече са в нов дом\" е водещо заглавие от страниците на вестник „Старозагорски новини“. Почти 8 години е продължила \"сагата\" около предоставянето на нова сграда за нуждите на чирпанските районни прокурори, наложило се е лично премиерът Бойко Борисов да се намеси за прехвърлянето й от МО на правосъдното министерство, припомни главният прокурор Сотир Цацаров. Единствено бившият министър Христо Иванов е бил против, но след намесата на министър-председателя нещата се задвижили, уточни бившият член на ВСС и настоящ прокурор от Пловдивската апелативна прокуратура Румен Боев. Той припомни, че условията за работа тук са били окаяни, но след направената инвестиция от близо 200 000 лв. нещата сега били вече на съвременно ниво. \r\nЛично Старозагорският митрополит Киприан освети новата придобивка и пожела на работещите тук здраве и успехи. Сред дошлите да уважат събитието бяха областният управител на Стара Загора Гергана Микова, кметът на Чирпан Кичка Петкова, новоизбраният шеф на националното следствие Борис Сарафов, ръководителите на Районната прокуратура, директорът на ОД на МВР - Стара Загора, и председателят на Окръжния съд. \r\nПред старозагорските медии главният прокурор Сотир Цацаров заяви, че срещу Иво Стаменов е стреляно веднъж с карабина. \"Все още очакваме резултата от балистичната експертиза, но вече мога да кажа, че срещу Иво Стаменов, шеф на отдел \"Фискален контрол\" при НАП, е стреляно еднократно от дългоцевно нарезно оръжие, най-вероятно карабина. Нараняванията са две, само едното е от куршум. Второто е от парче стъкло\", заяви вчера главният прокурор Сотир Цацаров при посещението си Чирпан, където присъства на церемонията по откриването на нова сграда за нуждите на Районната прокуратура. Според него водеща версия в разследването за стрелбата срещу данъчния служител от понеделник в София е свързана с кръга от търговските субекти, които е проверявал той. Цацаров отказа да коментира развитието на разследването около убийството на 8-годишната Далма от Момчилград, преди да се е видял с окръжния прокурор от Кърджали, закъдето трябваше да отпътува. На журналистически въпрос дали е оказвал някакъв натиск върху членовете на КОНПИ за запориране имуществото на Иво Прокопиев, главният прокурор припомни, че комисията е от петима членове. Той отрече да е оказвал какъвто и да е натиск и лаконично заяви: \"Защитните тези на обвиняемия Прокопиев няма да получат коментар от ръководството на прокуратурата. Срещу всеки, за когото има данни за извършено престъпление, ще бъде образувано разследване!\". На друго журналистическо питане - дали да се очаква разследване срещу издателя на вестниците \"Телеграф\" и \"Монитор\" Делян Пеевски, отговорът беше: \"А за какво престъпление?\". Помолен да коментира оправдателната присъда срещу бившия социален министър Емилия Масларова, главният прокурор припомни, че присъдите не се коментират, а се изпълняват. \"Специално по това дело съм подготвял справка за Европейската комисия и ако трябва да отправят някакви укори, то те няма да бъдат спрямо прокуратурата!\", уточни Сотир Цацаров. \r\n\"Самотник загина от задушаване във фургон\" пише още изданието. Самотноживеещ възрастен старозагорец е открит мъртъв след сигнал за горящ фургон. Съобщението за евентуален палеж е бил подаден около 11:30 часа в понеделник. След загасяването на почти изпепеления фургон в квартал \"Кольо Ганчев\" огнеборците открили тялото на използвал го като дом 85-годишен мъж. Не са намерени доказателства за умишлен палеж, според разследващите най-вероятно искрата е изпаднала от забравена отворена вратичка на печка на твърдо гориво. Задушливият пушек пък се е образувал при тлеенето на мокри дърва, складирани вътре и купчина завивки. По случая е образувано досъдебно производство по чл. 330, ал. 3 от НК. \r\n\"Доброволец от Казанлък получи Почетния знак на областния управител\" е друга тема от страниците на вестника. Гергана Микова връчи вчера Почетния знак на областния управител на Андриян Качанов, член на Доброволния отряд към Община Казанлък. Отличието му бе присъдено за проявена смелост и себеотрицание при потушаването на голям летен пожар край Казанлък. За своите професионални действия при овладяването на огнената стихия преди броени дни Качанов беше удостоен и със званието \"Доброволец на годината\" в национален мащаб. Номинацията беше на Асоциацията на доброволците в България и след гласуване в интернет младият мъж спечели почетното звание. Андриян Качанов е на 24 години. Роден е в Казанлък. Завършил е бакалавърска степен по специалността \"Защита на населението при бедствия, аварии и катастрофи\" във Военния университет във Велико Търново. Защитил е магистратура по същата специалност. Понастоящем живее в родния си град и работи в частна фирма за противопожарна техника. За разлика от много млади българи, е категоричен, че няма да напусне родината си, защото тук му харесва и обича своята работа. В деня на пожара - 23 август, доброволецът пътувал с колата си, когато забелязал гъсти облаци дим в източния край на Казанлък. Веднага се отправил към мястото на произшествието. \"Винаги екипът ми е с мен в автомобила. Сърцето ми се разтуптя, като видях колко е голям пожарът. До този момент не бях участвал в гасенето на пожар, но влязох смело в \"боя\". Помагах на професионалните пожарникари да се преборят с огъня\", разказва скромно Андриян Качанов. В допълнение на неговите думи комисар Стоян Колев, директор на РД ПБЗН, заяви, че момчето наистина е проявило изключителна смелост и самообладание и наравно с огнеборците е действало за потушаване на пожара. \"Малко хора получават Почетния знак на областния управител. Това са личности със значим принос и заслуги към обществото. Вие сте сред тях и аз много се радвам да Ви връча почетното отличие\", обяви Гергана Микова.", "date": "2017.12.20", "title": "Преглед на основните теми в старозагорския печат"}
{"url": "http://www.focus-news.net/news/2017/12/20/2469175/ignazhden-e.html", "text": "За народа новата година започва на 20 декември, Игнажден. Всичко, което се прави на този ден, има магическа сила, може да роди здраве и живот, плодородие и късмет. Празникът се нарича още Идинажден, Млада година, Нов ден, Млад месец, Полаз или Полазовден. Вярва се, че огньовете, които се палят на земята на този ден, са вид слънчева магия. Те символизират слънчевия диск и помагат на слънцето да свети по-силно. Огънят притежава и магическата сила да пречиства всичко лошо. Посредник е между двата свята - земния и небесния. Поради това на този ден празнуват и всички, който носят името Огнян и Пламен. На празника се месят колачета за всеки член от семейството. Първата щипка от тестото се суши за цяр. Старите българи са вярвали, че помага при болки в стомаха и бодежи в сърдечната област. С втората се прави кръст над вратата. По традиция на трапезата всички ястия трябва да са постни. Обикновено се слагат пита с мая (без украса), ошав, варена царевица, жито, просо, картофи с праз или булгур, боб, зеле, лук, чесън, туршия, кравайчета, орехи, мед. На празничната вечеря стопанинът разчупва обредна пита. У когото остане по-голямото парче от питата, у него ще е късметът. Домакинята избира за всеки член от семейството по два ореха, оставя ги в чиния, да стоят до Бъдни вечер, когато по тях се гадае за здраве и късмет. \r\nНа днешния ден според народните вярвания не бива да се изнася нищо от къщата - най-вече огън, жар или сол - за да „не излезе берекетът\". Жените не трябва да шият, перат или плетат, за да няма болести през годината. Бременните и нераждалите не трябва да работят, за да родят лесно. Това е свързано с вярата, че от Игнажден започват родилните мъки на Богородица, затова тези дни се наричат още и Мъченици. \r\nХарактерен за празника е обичаят “Полазване”. Полазник е човекът, който пръв влиза в къщата. Ако той е добър, с добри мисли, добро здраве, щедра ръка и късмет, очаква се да ги предаде и на дома, в който влиза. Полазникът се чака с радост и се посреща като скъп гост. \r\nАко първият гост е мъж или момче, през годината ще има повече петлета, телета, мъжки животни. Ако е жена или девойка, животните ще са женски. Особено се радвали българите, когато млада, здрава, красива и бременна жена, сама или с малките си деца, прекрачи прага на дома. \r\nНа Игнажден момите гадаят за късмета си. Ако иска да види кой ще е избраникът ѝ, момата излиза на дръвника, посипва се със семена от ечемик и казва: „Който ми е на късмет, да дойде нощес да го жънем заедно.\" Като тръгне за вкъщи, трябва да вземе в едната ръка трески и клечици, в другата - зрънца ечемик. Ако пръчките са нечетен брой, ще се омъжи през годината, ако са четен - сватба няма да има. Семената момата поставя под възглавница, който момък сънува, той ще е бъдещият й съпруг. \r\nНа този ден, според старите хора е лошо да те срещнат жена магьосница; човек, чийто баща не се знае или е нарушил закона, било то семеeн, нравствен и всякакъв; повтарян човек (отбит веднъж като бебе и после отново закърмен поради някакви причини). Лоша е и срещата с поп. Ако на Игнажден такъв човек върви насреща, е задължително да се изчака поне един час. Добра е срещата с циганин. Добре е да те срещне човек с пълни ръце, с пълна душа. Добре е и ако лисица мине пътя ти. \r\nАко на Игнажден времето е ясно, през април ще има суша. Ако вали дъжд, през април ще има дъжд и плодородие. Добре е, ако на Игнажден, а също и по Коледа вали сняг.  Ако на Игнажден времето е облачно, реколтата ще е добра и в кошерите ще има изобилие. Времето през последните дванадесет дни на месеца - от 20 до 31 декември - показва времето през дванадесетте месеца на идващата година. 20 декември определя какво ще е времето през януари.", "date": "2017.12.20", "title": "Игнажден е"}
{"url": "http://www.focus-news.net/news/2017/12/20/2469176/sport-rakovodstvoto-na-atletiko-madrid-vaznameryava-da-izprati-ofitsialno-pismo-do-fifa-s-zhalba-sreshtu-barselona.html", "text": "Ръководството на Атлетико (Мадрид) възнамерява да изпрати официално писмо до ФИФА с жалба срещу \"Барселона\" заради действията на каталунския клуб по привличането на нападателя Антоан Гризман, съобщава Marca.\r\nСпоред изданието клубното ръководство на \"Атлетико\" е възмутено от контактите на \"Барселона\" със семейството на Гризман извън зимния трансферен прозорец и смята, че подобни действия водят дестабилизиране на отборите, които спорят за титлата в първенството. Договорът на Гризман с \"Атлетико\" е до 2022 г., но медиите в Испания вече съобщават за преминаването му в \"Барселона\".", "date": "2017.12.20", "title": "Спорт: Ръководството на Атлетико (Мадрид) възнамерява да изпрати официално писмо до ФИФА с жалба срещу \"Барселона\""}
{"url": "http://www.focus-news.net/news/2017/12/20/2469177/smolyan-shte-bade-vrachena-nagradata-sportist-na-obshtina-smolyan-za-2017-g.html", "text": "От 11.00 часа в зала 247 на Община Смолян ще бъдат връчени наградите: \"Спортист на община Смолян за 2017 г.\", \"Треньор на община Смолян за 2017 г.\" и \"Спортист на гражданите\". Това съобщиха от пресцентъра на Община Смолян.", "date": "2017.12.20", "title": "Смолян: Ще бъде връчена наградата \"Спортист на община Смолян за 2017 г.\""}
{"url": "http://www.focus-news.net/news/2017/12/20/2469178/pernik-dnes-shte-bade-otkrita-remontiranata-ul-strimon.html", "text": "Днес в 11.30 часа ще бъде открита ремонтираната ул. \"Стримон\". Това съобщиха от пресцентъра на Община Перник. Събитието ще бъде близо до пенсинерския клуб в кв. \"Твърди ливади\".", "date": "2017.12.20", "title": "Перник: Днес ще бъде открита ремонтираната ул. \"Стримон\""}
{"url": "http://www.focus-news.net/news/2017/12/20/2469179/blagoevgrad-v-bansko-shte-se-provede-sreshta-po-initsiativa-na-britanskoto-posolstvo-v-balgariya-vav-vrazka-s-turisticheskiyat-sezon.html", "text": "В Заседателната зала на Общинска администрация Банско от 10.00 часа, ще се проведе станалата традиционна среща по инициатива на Британското посолство в България. Това съобщиха от пресцентъра на Община Банско. На нея ще присъстват консулът Пол Кларк и неговия екип, представители на местния туристически бизнес, туроператори, представител на концесионера, както и ръководството на община Банско. Ще бъдат обсъдени въпроси, касаещи засиленото присъствие на британски туристи в Банско по време на активни сезон и спокойният им престой по време на зимната почивка. В 11.00 часа е предвиден брифинг.", "date": "2017.12.20", "title": "Благоевград: В Банско ще се проведе среща по инициатива на Британското посолство в България във връзка с туристическият сезон"}
{"url": "http://www.focus-news.net/news/2017/12/20/2469180/gd-granichna-politsiya-intenziven-e-trafikat-za-tovarni-avtomobili-na-granitsata-s-turtsiya-i-rumaniya.html", "text": "Интензивен е трафикът за товарни автомобили на изход на границата с Турция и в двете посоки на границата с Румъния. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония и Гърция движението се извършва нормално на всички гранични контролно-пропускателни пунктове.\r\nОт 11 декември 2017 г. на ГКПП \"Кулата\" поради ремонтни дейности гръцките власти са затворили за движение крайно дясно трасе /за товарни автомобили/ за излизане от Р.България. Ремонтът ще продължи няколко дни.", "date": "2017.12.20", "title": "ГД „Гранична полиция“: Интензивен е трафикът за товарни автомобили на границата с Турция и Румъния"}
{"url": "http://www.focus-news.net/news/2017/12/20/2469181/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa.html", "text": "Константийският епископ Яков ще оглави архиерейска света Литургия в  храм \"Св. Богородица\" за Игнажден, предаде репортер на Агенция \"Фокус\". Днес Православната църква прославя св. свщмчк Игнатий Богоносец - Игнажден. По този повод във всички епархии на Българската православна църква се отслужва празнична света Литургия.\r\nНа Игнажден с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в пазарджишкия храм \"Св. Богородица\". Началото е от 9.00 часа. \r\nНикола ПЕТКОВ", "date": "2017.12.20", "title": "Пазарджик: Константийският епископ Яков ще оглави архиерейска света Литургия в  храм \"Св. Богородица\""}
{"url": "http://www.focus-news.net/news/2017/12/20/2469182/gl-komisar-nikolay-nikolov-shte-nagradi-9-pozharnikari-ot-pernik-za-postignati-visoki-profesionalni-rezultati.html", "text": "Гл. комисар Николай Николов ще награди 9 пожарникари от Перник за постигнати високи професионални резултати. Това съобщиха от пресцентъра на МВР. Церемонията ще се състои в 15.00 часа в сградата на РДПБЗН - Перник. Директорът на ГД „Пожарна безопасност и защита на населението“ ще се срещне с пожарникарите от Регионалната дирекция в Перник. В рамките на срещата гл. комисар Николай Николов ще награди девет служители, постигнали високи професионални резултати през 2017 година.", "date": "2017.12.20", "title": "Гл. комисар Николай Николов ще награди 9 пожарникари от Перник за постигнати високи професионални резултати"}
{"url": "http://www.focus-news.net/news/2017/12/20/2469183/obshtestveniyat-savet-za-upravlenie-na-sredstvata-ot-blagotvoritelnata-kampaniya-na-bchk-za-postradalite-v-selo-hitrino-shte-zasedava.html", "text": "Общественият съвет за управление на средствата от благотворителната кампания на БЧК за пострадалите в село Хитрино ще заседава. Това съобщиха от пресцентъра на БЧК. Заседанието ще започне в 12.00 часа в Централата на БЧК, зала „Музейна“. \r\nНационалният обществен съвет ще обсъди предложения от местния обществен съвет на Хитрино, в това число и във връзка с постъпили жалби от жители на селото.", "date": "2017.12.20", "title": "Общественият съвет за управление на средствата от благотворителната кампания на БЧК за пострадалите в село Хитрино ще заседава"}
{"url": "http://www.focus-news.net/news/2017/12/20/2469184/dobrich-tseremoniya-po-nagrazhdavane-na-sportist-na-godinata-shte-se-sastoi-v-sportna-zala-dobrotitsa.html", "text": "Церемонията по награждаване на Спортист на годината за 2017 г. ще се състои от 13.00 часа в Спортна зала „Добротица“. Това съобщиха от пресцентъра на Община Добрич.", "date": "2017.12.20", "title": "Добрич: Церемония по награждаване на Спортист на годината ще се състои в Спортна зала „Добротица“"}
{"url": "http://www.focus-news.net/news/2017/12/20/2469185/reuters-vodenata-ot-sauditska-arabiya-koalitsiya-shte-ostavi-otvoreno-za-oshte-mesets-yemenskoto-pristanishte-vapreki-raketnoto-napadenie.html", "text": "Водената от Саудитска Арабия коалиция, която участва в бойните действия в Йемен е решила да остави главното йеменско пристанище отворено за един месец, въпреки извършения опит за атака с балистична ракета от страна на йеменската групировка „хути“. Това предава Reuters, като се позовава на данни от говорител на коалицията, съобщени в сряда. \r\nАгенцията напомня, че миналия месец, след подобна атака, Саудитска Арабия и водената от нея коалиция, наложиха военна блока на всички входове към Йемен, което предизвика хуманитарна криза в страната. \r\nВъв вторник военните на Саудитска Арабия засекоха ракета, която според тях е целяла да удари резиденцията на крал Салман.: Цанко Цолов", "date": "2017.12.20", "title": "Reuters: Водената от Саудитска Арабия коалиция ще остави отворено за още месец йеменското пристанище, въпреки ракетното нападение"}
{"url": "http://www.focus-news.net/news/2017/12/20/2469186/kardzhali-dnes-se-ochakva-dnk-ekspertizata-po-deloto-za-ubiystvo-na-7-godishnoto-momiche-ot-momchilgrad.html", "text": "Днес се очаква да бъде готова ДНК експертизата по делото за убийство на 7-годишното момиче от Момчилград. Резултатите от съдебно-психиатричната и техническата експертиза на телефони и преносими компютри на семейството се очакват до 48 часа. В ареста за 72 часа е задържана майката на детето, която е обвинена за това, че го е оставила без надзор.Според тройната съдебно-медицинска експертиза, смъртта на детето е настъпила в ранните часове на неделния ден, а причината е задушаване чрез притискане на устата. По думите на главния прокурор Сотир Цацаров не става дума за случайно убийство. От своя страна директорът на Националната следствена служба Борислав Сарафов уточни, че категорично е изключена версията убийството на детето в Момчилград да е извършено от психопат, който броди по улиците и е опасен за обществото.", "date": "2017.12.20", "title": "Кърджали: Днес се очаква ДНК експертизата по делото за убийство на 7-годишното момиче от Момчилград"}
{"url": "http://www.focus-news.net/news/2017/12/20/2469187/tsentar-za-lichnostno-i-tvorchesko-razvitie-na-detsata-na-blagoevgrad-predstavya-koledni-spektakli-v-navecherieto-na-nay-svetlite-praznitsi.html", "text": "Децата от Център за личностно и творческо развитие на Благоевград участват в Коледната програма на Община Благоевград с различни коледни инициативи. това съобщиха от пресцентъра на Община Благоевград. От 18.00 часа, в зала 3 на Младежки дом- Благоевград децата от школата по пиано на Златка Таскова ще застанат зад пианото за да покажат умелото владеене на клавишите. По същото време в Младежки дом, малките грации от школата по балет, с ръководител Красимира Митова, ще пресъздадат финес и нежност чрез танци.\r\nВ четвъртък изненадите от Центъра за личностно и творческо развитие на децата на Благоевград продължават. В 17.30 часа, възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“. Събитието ще се проведе в зала 3 на Младежки дом- Благоевград. В 18.00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“. Възпитаниците на художествения ръководител Веселинка Боянова ще представят мелодии чрез различни народни инструменти. \r\nЦентър за личностно и творческо развитие на децата на Благоевград участва активно в програмата на Община Благоевград. Различните школи представят талантливите деца на Благоевград в разнообразни инициативи и събития.", "date": "2017.12.20", "title": "Център за личностно и творческо развитие на децата на Благоевград представя коледни спектакли в навечерието на най- светлите празници"}
{"url": "http://www.focus-news.net/news/2017/12/20/2469188/vidin-kmetat-ognyan-tsenkov-shte-pozdravi-uchastnitsite-v-traditsionniya-folkloren-sabor-badnik.html", "text": "От 11.00 часа на площад \"Бдинци\" кметът на Община Видин Огнян Ценков ще поздрави участниците в традиционния фолклорен събор \"Бъдник\". Това съобщиха от пресцентъра на Община Видин. От 14.00 часа в залата на Общински съвет Огнян Ценков ще раздаде коледни подаръци на децата от спортното училище за социална интеграция на Фондация \"Реал Мадрид\" във Видин.", "date": "2017.12.20", "title": "Видин: Кметът Огнян Ценков ще поздрави участниците в традиционния фолклорен събор \"Бъдник\""}
{"url": "http://www.focus-news.net/news/2017/12/20/2469189/la-times-pozharat-tomas-veche-e-vtori-nay-golyam-v-istoriyata-na-kaliforniya.html", "text": "Пожарът „Томас“ продължава да се разпространява и вече е втори по големина в историята на щата Калифорния, пише местното издание Los Angeles Times. Пожарът, който избухна на четвърти декември в близост до Санта Паула е обхванал над 110 хил. хектара във вторник вечерта (местно време). Според пожарникарите, пожарът е овладян наполовина, но не се очаква да бъде потушен напълно поне до началото на месец януари. \r\nКъм момента хиляди пожарникари продължават да се борят с огъня, като по-рано към техните усилия бяха включени хеликоптери. : Цанко Цолов", "date": "2017.12.20", "title": "LA Times: Пожарът „Томас“ вече е втори най-голям в историята на Калифорния"}
{"url": "http://www.focus-news.net/news/2017/12/20/2469190/dimitar-margaritov-kzp-pokray-praznitsite-otnovo-shte-ima-opiti-na-targovtsi-za-neloyalni-targovski-praktiki.html", "text": "Покрай празниците отново ще има опити на търговци за нелоялни търговски практики. Това каза председателят на Комисията за защита на потребителите Димитър Маргаритов в интервю за предаването „Тази сутрин“ по бТВ. „Хората трябва да знаят, че в този период около празниците ще има опити на търговци да ги измамят - с фалшиви намаления, с изкуствени промоции, с това, че уж ви подаряват нещо към това, което купувате, а всъщност плащате повече, с това да ви привлекат в търговския обект с някаква шумна реклама за евтини елхички например, а след това се оказва, че такива не са налични и вие си купувате нещо друго на по-висока цена. Това са основните рискове“, обясни той и уточни, че в онлайн средата също съществуват нелоялни търговски практики. „В момента, в който настъпва периодът на активното пазаруване, търговецът рязко вдига цената на определени стоки, за да може на следващия ден да анонсира едно „намаление“ от тази цена, а намалението всъщност трябва да бъде от цената, на която стоката се е продавала поне един месец преди това“, каза Маргаритов.\r\nПо думите му, когато пазаруват онлайн, потребителите трябва да знаят, че винаги имат право да откажат покупката, ако тя не дойде в определения за доставка срок, или да върнат стоката в срок от 14 дни. „Това е най-динамичният терен, защото хората постоянно пазаруват и статистиката показва, че през 2017 г. са се увеличили с 20% онлайн магазините на български търговци“, каза още Маргаритов. Той уточни, че КЗП следи активно търговската мрежа, онлайн пространството и коледните пазари. „Предстои да направим проверки и на ски пистите, за да можем да гарантираме на потребителите едно спокойно изкарване на зимния туристически сезон“, обясни той.", "date": "2017.12.20", "title": "Димитър Маргаритов, КЗП: Покрай празниците отново ще има опити на търговци за нелоялни търговски практики"}
{"url": "http://www.focus-news.net/news/2017/12/20/2469191/veliko-tarnovo-izlozhbata-malki-srachkovtsi-predstavya-tvortsi-ot-tsentrovete-za-detsa-i-mladezhi.html", "text": "Изложбата „Малки сръчковци“ ще представи творбите на талантливите самодейци от двадесетте центрове за работа с деца и младежи, които работят в населените места от община Велико Търново. Това съобщиха от пресцентъра на Община Велико Търново. Експозицията е първа по рода си, а поводът за организирането ѝ са предстоящите коледни и новогодишни празници. Изложбата ще бъде подредена във фоайето на партера на общината и ще бъде открита в 13.00 часа.\r\nПредставени ще бъдат ръчно изработени сувенири, картички, коледна и новогодишна украса и други ръкоделия, създадени от различни материали и чрез използването на разнообразни техники. \r\nОрганизатори на изложбата са Община Велико Търново и Дарителско сдружение „Св. Иван Рилски“. Талантливите творци ще получат подаръци от Съюза на пивоварите в България – организация, която е успешен партньор на местната власт в работата с деца и младежи.", "date": "2017.12.20", "title": "Велико Търново: Изложбата „Малки сръчковци“ представя творци от центровете за деца и младежи"}
{"url": "http://www.focus-news.net/news/2017/12/20/2469192/nim-etnografska-izlozhba-iz-bita-na-lozengradskite-balgari-shte-bade-otkrita-v-turskiya-grad-karklareli.html", "text": "Етнографска изложба „Из бита на лозенградските българи” ще бъде открита в турския град Къркларели. Това съобщиха от пресцентъра на Националния исторически музей. Тя е осъществена по покана на Община Къркларели със специалното съдействие на Генералното консулство на България в Одрин и с финансовата подкрепа на Министерството на културата. Експозицията е част от международен проект, обединен в Къща-музей на етносите в града, и представящ изложби от Турция, България, Гърция и Черна гора.\r\nЦелта на изложбата е да покаже елементи от живота на българите, населяващи Лозенградския вилает до края на Турската война за независимост (1919-1923 г.).  Един от основните акценти в изложбата е облеклото на българското население от региона. Традиционната женска носия е от сукманен тип, а мъжката - от чернодрешен. Всички костюми са притежание на български преселници от Източна Тракия и на техни наследници.\r\nОсновният поминък на населението от този край до началото на XX в. е било лозарството , което дава и българското име на града. Лозарството се е развивано навсякъде, където е имало благоприятни условия за това. Винарството е процъфтявало из целия регион. Тук са се произвеждали вино и ракия, съхранявани в дървени бъчви, а за консумация алкохолът е бил пренасян в дървени бъклици, павури, в глинени плоски, стомни и крондири, показани в експозицията.\r\nДървообработващите занаяти са били сред основните, практикувани от тамошното население. Много добре развито е било и бакърджийството (медникарството), и тези занаяти са представени чрез експонати от втората половина на XIX в.\r\nСпециален акцент в изложбата са накитите и украшенията, носени от жените през този период. Накитите са задължителен елемент от традиционния костюм на българката. Начинът на изработка и употребата им показват социален статус, маркират обичаи и обреди на преход - женитба, раждане; предпазват хората от зли сили. \r\nВъв витрина с вътрешно осветление са експонирани пафти, тепелъци и други накити за глава -  прочелници, обеци, висулки, подбрадници, както и огърлици, гривни и пръстени.\r\nЛозенград попада в рамките на Османската империя през 1363 г., по време на управлението на султан Мурад I. Византийското име на града - „Четиридесет църкви“, което на османотурски е преведено като Kırk Kilise, е запазено до 1924 г., когато е променено на Къркларели (Kırklareli)  – „Мястото на 40-те“. Българското име - Лозенград, е засвидетелствано най-рано през XVI в., като до края на XIX в. градът е населен предимно от българи, гърци, турци и от малки компактни групи от евреи и арменци.\r\nБългарското население в Лозенград и региона живее до началото на XX в. в мултиетнична среда, в която успешно съжителстват и си взаимодействат различни по етнос и религия общности. Чрез своето присъствие в продължение на няколко века там, българите оказват сериозно стопанско и икономическо влияние в целия регион, оставяйки своя отпечатък върху историята и културата на Източна Тракия.\r\nВ изложбата са включени експонати от колекции на НИМ, както и от колекции, собственост на ОКИ „Музеен свят” - Созопол, Тракийско дружество „Яни Попов” - Созопол и Общински исторически музей (ОИM) - Ивайловград.", "date": "2017.12.20", "title": "НИМ: Етнографска изложба „Из бита на лозенградските българи” ще бъде открита в турския град Къркларели"}
{"url": "http://www.focus-news.net/news/2017/12/20/2469193/dobrich-na-preskonferentsiya-shte-bade-predstaven-napredakat-na-deynostite-po-integriraniya-proekt-na-vodniya-sektor-v-grada.html", "text": "На пресконференция ще бъде представен напредъкът на дейностите по интегрирания проект на водния сектор в града. Това съобщиха от пресцентъра на Община Добрич. Междинната пресконференция за напредъка на дейностите по „Интегриран проект за подобряване на водния сектор в град Добрич - фаза 1”, финансиран от ОП „Околна среда 2014-2020 г.“, ще се състои от 10.00 часа в Бизнес залата на Община град Добрич.", "date": "2017.12.20", "title": "Добрич: На пресконференция ще бъде представен напредъкът на дейностите по интегрирания проект на водния сектор в града"}
{"url": "http://www.focus-news.net/news/2017/12/20/2469194/stolichna-biblioteka-za-chetvarta-poredna-godina-organizira-tseremoniya-po-vrachvane-na-godishnite-nagradi-na-bibliotekata.html", "text": "Столична библиотека за четвърта поредна година организира церемония по връчване на Годишните награди на библиотеката Писател на годината & Читател на годината 2017 г. На нея ще присъства кметът на Столична община госпожа Йорданка Фандъкова и заместник-кметът доц. д-р Тодор Чобанов. Това съобщиха от пресцентъра на Столичната библиотека.\r\nНа церемонията ще бъдат раздадени награди за: читател на годината, писател на годината, медии, популяризирали дейността на библиотеката, и партньорски организации. На церемонията ще присъстват носители на миналогодишни награди на Столична библиотека, членове на Обществения съвет, журналисти, издатели, писатели, медии и партньори (училища, висши учебни заведения, районни администрации и дарители).\r\nЦеремонията ще се състои от 12.00 часа в Американския център на Столична библиотека, пл. „Славейков“ 4А.", "date": "2017.12.20", "title": "Столична библиотека за четвърта поредна година организира церемония по връчване на Годишните награди на библиотеката"}
{"url": "http://www.focus-news.net/news/2017/12/20/2469195/afp-senatat-na-sasht-odobri-danachnata-reforma-na-donald-tramp.html", "text": "В сряда Сенатът на САЩ одобри данъчната реформа, предложена от държавния глава Доналд Тръмп, предава AFP.\r\nПредложението бе подкрепено с гласовете на 51 от общо 100 сенатори, 48 от демократите гласуваха „против“. За окончателното прокарване на реформата е необходимо обаче одобрението и на Камарата на представителите. \r\nВ центъра на проекта на Тръмп е намаляване на данъка върху доходите за компаниите от 35% на 21%.Тереза Герова", "date": "2017.12.20", "title": "AFP: Сенатът на САЩ одобри данъчната реформа на Доналд Тръмп"}
{"url": "http://www.focus-news.net/news/2017/12/20/2469196/sofiya-vremenno-se-zabranyava-vlizaneto-v-krayna-dyasna-lenta-na-bul-nikola-vaptsarov.html", "text": "От 19.00 часа до 24.00 часа днес се забранява влизането и се разрешава паркирането на пътни превозни средства в крайна дясна лента на бул. „Никола Вапцаров“ между входа на служебния паркинг на НСО и входа на ЧСУ „Свети Георги“. Това съобщиха от пресцентъра на Столична община. Промяната в организацията на движение се налага във връзка с провеждане на коледен базар в сградата на бул. „Никола Вапцаров“ 47.", "date": "2017.12.20", "title": "София: Временно се забранява влизането в крайна дясна лента на бул. „Никола Вапцаров“"}
{"url": "http://www.focus-news.net/news/2017/12/20/2469197/pazardzhik-poradi-snegopochistvane-e-ogranicheno-dvizhenieto-na-tezhkotovarni-prevozni-sredstva-po-planinskite-otsechki-batak-dospat-i-belovo-yundola.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри, но почистени и опесъчени. По усойните места настилките са заледени и заснежени. Въведени са ограничения за товарните автомобили. Забранено е преминаването на МПС над 12 тона с ремаркета и полуремаркета по двете планински отсечки Батак-Доспат, Белово-Юндола  поради снегопочистване. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.20", "title": "Пазарджик: Поради снегопочистване е ограничено движението на тежкотоварни превозни средства по планинските отсечки Батак-Доспат и Белово-Юндола"}
{"url": "http://www.focus-news.net/news/2017/12/20/2469198/yeroshimonah-dimitriy-zografski-shte-iznese-lektsiya-beseda-na-tema-za-mistikata-v-duhovniya-zhivot-v-su-sv-kliment-ohridski.html", "text": "По покана на Софийския университет \"Св. Климент Охридски\" и Центъра за семиотични и културни изследвания днес йеросхимонах Димитрий Зографски ще изнесе лекция-беседа на тема: \"За мистиката в духовния живот\", предаде репортер на Агенция \"Фокус\". Тематично лекторът ще коментира въпроса за светата Евхаристия като извор на вечен животи мистичен център на човешките духовни стремежи, както по други духовни теми.\r\nМодератори на събитието ще бъдат:проф. Андрей Бояджиев, Факултет по славянски филологии, СУ и проф. Мирослав Дачев, Център за семиотични и културни изследвания. \r\nЩе бъде представена и новата книга на йеросхимонах Димитрий Зографски - \"ЕВХАРИСТИЯТА КАТО МИСТИЧЕН ЦЕНТЪР НА ДУХОВНИЯ ЖИВОТ\", издание на ”Всемирното Православие”.\r\nЛекцията ще се проведе от 17.30 ч. в Аулата на СУ „Св. Климент Охридски”. \r\nНикола ПETKOВ", "date": "2017.12.20", "title": "Йеросхимонах Димитрий Зографски ще изнесе лекция-беседа на тема: \"За мистиката в духовния живот\" в СУ \"Св. Климент Охридски\""}
{"url": "http://www.focus-news.net/news/2017/12/20/2469199/petar-paunov-kmet-na-kyustendil-600-dushi-shte-ostanat-bez-zaplati-zaradi-zapora-na-smetkite-na-obshtinata.html", "text": "600 души ще останат без заплати заради запора на сметките на Общината. Това каза кметът на Кюстендил в интервю за предаването „Тази сутрин“ по бТВ. От предаването припомнят, че през 2009 г. фирма прави ремонт на сградата на общината заради наводнение, сама решава да удължи ремонтните дейности и съответно натоварва с доста пари общината. Не ѝ е платено и завежда дело, след което следва запор.\r\n„Това е абсолютен прецедент. Има запориране на сметки предпразнично и на нечия трапеза ще се озоват половин милион лева, а възнагражденията на нашите служители ще бъдат рискувани. Държавата вече е сезирана, колегите от Министерски съвет също са уведомени. Надявам се, че ще направят една Междуведомствена комисия, за да видим къде е това неоснователно“, каза още кметът и обясни, че очаква по най-бързия начин подкрепа от държавата и ще се работи да бъде предотвратен друг подобен удар по държавността в бъдеще.  \r\n„Предупреждаваме абсолютно всички колеги кметове, местната власт, държавната власт, законодателна и изпълнителна власт. Днес тези камъни са изсипани в градината на Община Кюстендил, но утре може да бъдат някъде другаде. Само да сме наясно, че оттук нататък с този съдебен абсурден прецедент и с тази законодателна възможност, която се твърди, че я има, ако не бъде променен законът по най-бързия начин, всеки, който влезе във вашия дом – позволено или непозволено, може да извърши някакви ремонтни дейности и след това да ви осъди за тях или да се окажете неоснователно обогатен. Съзирали сме министъра на правосъдието и Висшия съдебен съвет и очакваме техните отговори. Според нас има много работа и на прокуратурата и на данъчните“, каза още Паунов и уточни, че в момента в общината има ревизори, които разследват действия на служителите още отпреди години. „Проверяват да речем на Празника на черешата през 2010 г. да не би да съм пял аз вместо Тони Димитрова“, oбясни още той. \r\n„Представете си как може да дойде една фирма, да влезе в дома ви, да твърди, че е надработила за половин милион лева, три години след това да заведе дело и да се твърди, че вие сте се облагодетелствали по някакъв начин без да имате подпис или каквито и да било договорни отношения. Ние не сме осъдени на договорно основание, а за неоснователно обогатяване – прецедент, от който може да пострада всеки“, каза Паунов.\r\nПо думите му само със запорното съобщение общината е натоварена с още 22 хил. лв. разноски. „6000 от тях са за адвокатски хонорари – колкото е годишната заплата на юрисконсулт на Общината“, каза още кметът.", "date": "2017.12.20", "title": "Петър Паунов, кмет на Кюстендил: 600 души ще останат без заплати заради запора на сметките на Общината"}
{"url": "http://www.focus-news.net/news/2017/12/20/2469200/plovdiv-obshtinskite-savetnitsi-ot-pp-gerb-shte-provedat-priemni-s-grazhdanite.html", "text": "Общинските съветници от ПП ГЕРБ ще проведат приемни с гражданите. Това съобщиха от пресцентъра на ПП ГЕРБ. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на партията в район „Южен” на ул.„Академик Петър Динеков” №1А. По същото време там приемна ще има и Георги Василев, а от 17.30 часа гражданите ще могат да се срещнат с д-р Аргир Аргиров.\r\nОбщинските съветници Ани Лафчиева и Емил Русинов ще имат приемни, от 17.00 и от 17.30 часа, в офиса на  ГЕРБ в район „Източен” на ул.„Коста Паница”№5.", "date": "2017.12.20", "title": "Пловдив: Общинските съветници от ПП ГЕРБ ще проведат приемни с гражданите"}
{"url": "http://www.focus-news.net/news/2017/12/20/2469201/sofiya-rozhdestvensko-tarzhestvo-shte-se-provede-dnes-v-hram-sv-paraskeva.html", "text": "Днес от 11,00 ч. в столичния храм \"Св. Параскева\" ще се проведе Благотворителен Рождествен концерт „От деца за деца”, организиран от Софийска св. митрополия, Църковното настоятелство при храма и фондация\"Дарби\", предаде репортер на Агенция \"Фокус\". Тази година той е в полза на децата и младежите от тринадесет Центъра за настаняване от семеен тип в страната и ще се проведе за единадесети път.\r\nВ празничната програма ще вземат участие: Хор „Бодра смяна”,  Хор \"Елици\" на НГДЕК „Константин Кирил Философ”, Хорът на 91-ва НЕГ, Детска вокална група към ДГ 146 „Звездица” – Район Кремиковци, Камерен хор \"Арахангелский глас\" към Ловчанска митрополия, деца от ЦНСТ 1 и 2 в с. Дрен, деца от „Православен детско-юношески културно – просветен център” при Катедрален храм „Света Неделя”, вокална група на деца от ЦНСТ в гр.Самоков. \r\nНикола ПЕТКОВ", "date": "2017.12.20", "title": "София: Рождественско тържество ще се проведе днес в храм \"Св. Параскева\""}
{"url": "http://www.focus-news.net/news/2017/12/20/2469202/mkd-makedoniya-ratko-mladich-tvardi-che-e-v-kritichno-sastoyanie-moli-advokata-si-da-mu-spasi-zhivota.html", "text": "Осъденият от Трибунала в Хага за военни престъпления Ратко Младич е изпратил на адвоката си Драган Иветич драматично искане „спешно да му спаси живота“, пише скопското електронно издание МКД.\r\nБишвият генерал на босненските сърби е потърсил помощта на адвоката си веднага след посещение на лекари, подчертавайки, че животът му е в опасност. Не е ясно какво да установили медиците при посещението в затвора, тъй като не им е позволено да разпространяват публично информация за здравето на Младич.\r\n„Ситуацията е тревожна, ние се грижим и чакаме доклада на сръбски експерти. Не знам какво обезпокои баща ми, за да поиска адвокатът да спаси живота му“, коментира синът му Дарко Младич пред сръбски медии.\r\nАдвокатът на Младич - Бранко Лукич, твърди че бившият генерал „никога не се оплаква от нищо\" и затова е бил изненадан, когато е чул за неговата молба. „През всичките тези години това е първият път, в който той се обръща към нас с някакъв проблем“, подчерта Лукич.Тереза Герова", "date": "2017.12.20", "title": "МКД (Македония): Ратко Младич твърди, че е в критично състояние, моли адвоката си да му „спаси живота“"}
{"url": "http://www.focus-news.net/news/2017/12/20/2469203/pregled-na-osnovnite-temi-v-dobrudzhanskiya-pechat.html", "text": "„Плаж „Болата“ предстои да бъде изведен от защитена зона „Калиакра“, съобщава на първа страница вестник „Нова добруджанска трибуна“. При засилен интерес в Каварненско са преминали приемните на народния представител от ГЕРБ Пламен Манушев. Той е припомнил, че това е ангажимент, с който се е наел пред двама министри – на туризма Николина Ангелкова и на регионалното развитие Николай Нанков. От Община Каварна е поискана обосновка за извеждането след което се очаква да се пристъпи към реално извеждане. От Североизточното държавно предприятие предупреждават да не се купуват елхи без контролни пластини, съобщава изданието. Всяка законно придобита елха трябва да има такава с индивидуален номер. Пластината е закрепена на второто разклонение от върха на дървото. Специалистите съветват когато бъде закупено живо дръвче, стопаните да се погрижат за неговата плавна адаптация към условията на дома. Вестникът представя решенията, взети на последната за годината сесия на Общинския съвет на Добрич. Предвидените 600 000 лева за изграждане на система за видеонаблюдение ще бъдат разходвани за ремонт на тротоари, актуализиран е и бюджетът на Общината за 2017 година. Освен това е приет общият размер на план-сметката за поддържане чистотата на територията на града. \r\n„Отлагат проекта за видеонаблюдение, пренасочват 600 000 лева за ремонт на тротоари“, съобщава на първа страница другият регионален всекидневник „Добруджанска трибуна“. Заради наложените финансови корекции и прихванати суми по проекта за регионалното депо край село Стожер към момента е невъзможно да се отделят допълнителни пари от общинската хазна за довършване на системата за видеонаблюдение. „Четири коледни концерта ще бъдат представени днес в Добрич“, съобщава всекидневникът. Единият е от 17.30 часа в Народно читалище „Йордан Йовков“ – Коледен концерт на музикалната школа там. Другият е със същия начален час, в Огледална зала „Нели Божкова“ на Музикална школа „Доминанта“. Другите два концерта са за почитателите на народната музика и на класиката. „Дърворезба вдъхна нов живот на изсъхнали вековни секвои в Тервел“, съобщава всекидневникът. Три дървета от вида секвоя, всяко на възраст около 100 години, са превърнати в скулптори от дърворезба. Те красят площадното пространство на град Тервел. До това решение се е стигнало след оглед през лятото на тази година, когато е установено, че дърветата са в различна степен на загниване и съхнене.", "date": "2017.12.20", "title": "Преглед на основните теми в добруджанския печат"}
{"url": "http://www.focus-news.net/news/2017/12/20/2469204/stolichna-biblioteka-organizira-golyamo-predkoledno-chetene-na-avtorite-uchastvali-dosega-v-poreditsata-poet-na-mesetsa.html", "text": "Голямо предколедно четене на авторите, участвали досега в поредицата „Поет на месеца“ на Столична библиотека, ще се състои от 18.00 часа в Литературния клуб на библиотеката (пл. \"Славейков\" № 4). Това съобщиха от пресцентъра на Столична библиотека. Свои творби ще четат Аксиния Михайлова, Роман Кисьов, Александър Шурбанов, Пламен Дойнов, Владимир Левчев, Кристин Димитрова, Бойко Ламбовски, Мирела Иванова, Марин Бодаков, Георги Константинов, Александър Секулов. Ще бъдат прочетени също и стихове на Георги Господинов, който в момента не е в България.", "date": "2017.12.20", "title": "Столична библиотека организира голямо предколедно четене на авторите, участвали досега в поредицата „Поет на месеца“"}
{"url": "http://www.focus-news.net/news/2017/12/20/2469205/dobrich-patnite-nastilki-v-oblastta-sa-mokri-i-hlazgavi.html", "text": "Пътните настилки са мокри и хлъзгави, предаде кореспондентът на Радио „Фокус” – Варна. Няма въведени ограничения на движението на автомобили. Времето в Добрич е тихо, слънчево и ясно, без снеговалеж, температурата е около 0 градуса към 08.30 часа. От Автогара – Добрич се пътува по всички направления от разписанието. \r\nЖулиета НИКОЛОВА", "date": "2017.12.20", "title": "Добрич: Пътните настилки в областта са мокри и хлъзгави"}
{"url": "http://www.focus-news.net/news/2017/12/20/2469206/stara-zagora-obshtinskiya-savet-v-kazanlak-shte-zasedava-za-posledno-za-2017-godina.html", "text": "Последно за 2017 година заседание на Общинския съвет в Казанлък ще се проведе от 9.30 часа. Дневният ред на сесията включва 20 точки, една от които е отчет за свършената работа и взети решения за последните 6 месеца - в периода 9 май - 9 ноември 2017 г.\r\nСъветниците ще дискутират по въпроса за годишната план-сметка за 2018-та по сметосъбирането и други съпътстващи дейности. През 2018 година за чистотата в община Казанлък, включително сметосъбирането, извозването и обезвреждането на отпадъци ще бъдат заделени над 4 млн. лв., като сумата е по-малка от тази за 2017 година, която е близо 5 млн. лв. За събирането и транспортирането на отпадъци са заделени 2 млн. лв. За 2018 г. Общината залага малко по-голяма сума за почистване на уличните платна - близо половин милион лева, за тази година са гласувани 360 хил. лв. Около 60 хил. лв. са предвидени в новата план-сметка за осигуряване дейността на площадката за строителни отпадъци и близо 200 000 лв. за закупуване на нови съдове за битови отпадъци - 400 еднофамилни кофи и 350 контейнера тип \"бобър\".\r\nНа сесията ще бъде разгледано и предложение за корекция на Наредба 30 за движението на превозните средства на територията на община Казанлък. Промяната касае разширяване на забранения за каруци периметър от улици в град Казанлък. Това  се налага заради натовареността на движението в града, избягване на предпоставки за ПТП, „предотвратяването на криминални деяния с участието на ППС с животинска тяга и избягване на замърсяването на пътните платна“. При условие, че са регистрирани надлежно, каруците ще имат право да се движат след промените в наредбата - само от махалата на изток, южно под жп линията, западно – след Абаята и на север - в крайните квартали на града – над Стадиона и Хидравлика. \r\nНа заседанието съветниците ще разгледат и мониторингов доклад за 2017 по изпълнението на плана за интеграция на ромите в община Казанлък.\r\nГодишната програма за дейността на читалищата е също точка, по която ще дискутират съветниците на последното си за 2017 година заседание. \r\nСлавяна ГАЙДАРОВА", "date": "2017.12.20", "title": "Стара Загора: Общинския съвет в Казанлък ще заседава за последно за 2017 година"}
{"url": "http://www.focus-news.net/news/2017/12/20/2469207/darzhavnata-opera-v-burgas-predstavya-baleta-leshnikotroshachkata.html", "text": "Класическата коледна история по приказка на Хофман „Лешникотрошачката“, претворена в балет от Чайковски, ще зарадва по Коледа любителите на музикално-танцовото изкуство. Това съобщиха от пресцентъра на Държавна опера-Бургас. Днес, от 18.00 часа, балетът на Бургаската опера ще се появи на сцената за традиционния за цял свят коледен спектакъл – историята за съня на малкото момиченце и превъплъщението на лешникотрошачката в приказен принц. Хореографията и режисурата е на проф. Хикмет Мехмедов, а освен солистите и ансамбъла на балета на Държавна опера – Бургас, зрителите в залата ще видят възпитаници на балетните паралелки на НУМСИ „Проф. Панчо Владигеров“ – Бургас.\r\n„Лешникотрошачката“ е историята на малко момиче, което получава от своя кръстник лешникотрошачка за коледен подарък. Все още тя не знае, че дървеният войник, чието предназначение е просто да разчупва твърдите черупки на лешниците и орехите, ще се превъплъти в приказен принц, който ще я отведе при танцуващите снежинки и феи, при най-красивите кукли и цветя, че ще воюва с краля на мишките и ще се омъжи за нея, за да стане тя приказна принцеса. Балетът на Чайковски е поставен за първи път в седмицата преди Коледа на 1892 г. в Мариинския театър в Санкт Петербург, но без особен успех. Повече от четиридесет години са трябвали, за да бъде оценен по света – в Англия е поставен през 1934 година, десет години по-късно успехът го следва и зад океана, в Сан Франциско, САЩ, а след още десет – и в Ню Йорк, където достига върха на славата си. От тогава балетът се поставя там всяка година по Коледа и това е неизменна традиция. Либретото на „Лешникотрошачката“ е на тандема Всеволожки – Петипа, които са в основата на най-успешните творби на Чайковски.\r\nПостановката на Бургаската опера, също традиционна за коледните празници, е добре позната както на сцената в Бургас, така и в страната. Спектакълът на проф. Хикмедов е чест гост на театрите в България в края на декември и винаги се е радвал на небивал интерес. Тази година в рамките на седмица спектакълът гостува на няколко театъра в Южна България и приключва тазгодишния си коледен тур именно на родна сцена – под покрива на Държавна опера – Бургас.", "date": "2017.12.20", "title": "Държавната опера в Бургас представя балета „Лешникотрошачката“"}
{"url": "http://www.focus-news.net/news/2017/12/20/2469208/sofiya-vremenno-se-zabranyavat-prestoyat-i-parkiraneto-na-ul-nikola-mirchev.html", "text": "Временно се забраняват престоят и паркирането на ул. „Никола Мирчев“, съобщиха от пресцентъра на Столична община. От 12.00 часа до приключване на събитието се забраняват престоят и паркирането на пътни превозни средства на ул. „Никола Мирчев“ между бул. „Драган Цанков“ и ул. „Ф.Ж. Кюри“ От 18.00 часа ще се забранява влизането на пътни превозни средства в двете посоки по ул. „Никола Мирчев“ между бул. „Драган Цанков“ и „ул. „Ф.Ж.Кюри“ само при необходимост и по преценка на отдел „Пътна полиция“ пир СДВР.", "date": "2017.12.20", "title": "София: Временно се забраняват престоят и паркирането на ул. „Никола Мирчев“"}
{"url": "http://www.focus-news.net/news/2017/12/20/2469209/sport-manchestar-siti-se-klasira-za-polufinalite-na-kupata-na-ligata.html", "text": "Манчестър Сити се класира за полуфиналите на Купата на Лигата, след като победи като гост отбора на Лестър. Редовното време завърши при резултат 1:1, който не бе променен и през двете продължения. Така се стигна до дузпи, с които бе оформен крайният резултат от 4:3 в полза на Манчестър Сити. \r\nПолуфиналите на Купата на Лигата ще се играят на 9-10 и 23-24 януари. Финалът ще се състои на 25 февруари на стадион „Уембли“ в Лондон.", "date": "2017.12.20", "title": "Спорт: Манчестър Сити се класира за полуфиналите на Купата на Лигата"}
{"url": "http://www.focus-news.net/news/2017/12/20/2469210/varna-obshtinskiyat-savetnik-ot-gerb-milena-dimova-shte-se-sreshtne-s-grazhdani.html", "text": "Общинският съветник от ГЕРБ Милена Димова ще се срещне с граждани. Това съобщиха от пресцентъра на ПП ГЕРБ. Приемната ще се проведе от 14.00 до 16.00 часа в офиса на партията на ул. „Георги Бенковски” №1.", "date": "2017.12.20", "title": "Варна: Общинският съветник от ГЕРБ Милена Димова ще се срещне с граждани"}
{"url": "http://www.focus-news.net/news/2017/12/20/2469211/plovdiv-patnite-nastilki-v-planinskite-rayoni-sa-obraboteni-sreshtu-zaledyavane-zabraneno-e-dvizhenieto-na-mps-nad-12-tona-prez-prohoda-troyan-karnare.html", "text": "Движението по основните направления в Пловдивска област е натоварено. Това съобщиха за Радио „Фокус“ – Пловдив от Областното пътно управление. Интензивен е трафикът по участъка на автомагистрала „Тракия“ в областта, както и по пътищата Пловдив - Карлово и Пловдив - Асеновград. Всички пътища в областта са нормално проходими. В равнинните части настилките са предимно сухи, в усойните райони – мокри, а в планинските райони – обработени срещу заледяване заради по-ниските температури. Опасност от свличане на земна и скална маса има по направленията Бачково - Нареченски бани, Югово - Лъки и Кричим - Девин, както и в района на проходите Козница и Стражата. Забранено е движението за МПС над 12 тона през прохода Троян - Кърнаре. Утре трябва да отпадне забраната за движение на тежкотоварни камиони над 12 тона по пътя Поповица - Болярци. До 22 декември остава ограничено движението по пътя Карлово - Баня заради ремонт. Обходният маршрут за водачите за посока София е през гр. Баня – с. Марино поле – град Карлово и път I-6 Карлово – София. За посока Бургас водачите трябва да минат през гр. Баня – с. Васил Левски и път I-6 Карлово – Бургас.\r\nТрафикът в град Пловдив също е натоварен. Задръствания се образуват по главните булеварди „Христо Ботев“, „Цар Борис III Обединител“, „Пещерско шосе“, „Дунав“, „България“, „Източен“, „Шести септември“ и „Руски“. Преминаването през светофарните уредби отнема от 5 до 10 минути. Призовават се водачите да шофират с повишено внимание и съобразена скорост. Пътните настилки в града са сухи и нормално проходими.\r\nТони МИХАЙЛОВ", "date": "2017.12.20", "title": "Пловдив: Пътните настилки в планинските райони са обработени срещу заледяване, забранено е движението на МПС над 12 тона през прохода Троян - Кърнаре"}
{"url": "http://www.focus-news.net/news/2017/12/20/2469212/stara-zagora-do-100-metra-e-namalena-vidimostta-v-rayona-na-radnevo-galabovo-i-chirpan-poradi-magla.html", "text": "До 100 метра е намалена видимостта в района на Раднево, Гълъбово и Чирпан поради мъгла. Това каза за Радио „Фокус“ дежурният в Областно пътно управление - Стара Загора. Частично заледени и обработени са пътните настилки в областта. Без ограничения е движението в проходите Шипка и Хаинбоаз. Пътните настилки са частично заледени и обработени, времето е ясно.\r\nСухи са настилките на автомагистралите „Тракия“ и „Марица“ на територията на област Стара Загора. Времето е ясно, движението е без ограничения.\r\nСлавяна ГАЙДАРОВА", "date": "2017.12.20", "title": "Стара Загора: До 100 метра е намалена видимостта в района на Раднево, Гълъбово и Чирпан поради мъгла"}
{"url": "http://www.focus-news.net/news/2017/12/20/2469213/sofiya-hristos-razhdaetsya-rozhdestvenski-kontsert-ot-pravoslavni-pesnopeniya-shte-se-provede-v-hram-rozhdestvo-hristovo.html", "text": "Днес, Игнажден, ще се състои концерт \"Христос раждается - православни напеви\", предаде репортер на Агенция \"Фокус\". Тoй ще се проведе  в столичния храм \"Рождество Христово\", кв. \"Младост, и ще бъде изпълнен от \"Работилница за източноцърковно пеене\" с ръководител Никола Антонов. Началото е в 18.30 часа. \r\nНикола ПЕТКОВ", "date": "2017.12.20", "title": "София: Христос раждается - Рождественски концерт от православни песнопения, ще се проведе в храм \"Рождество Христово\""}
{"url": "http://www.focus-news.net/news/2017/12/20/2469214/dimitar-margaritov-kzp-zasegnatite-ot-prekratyavaneto-na-deynostta-na-sofiya-tur-i-holidey-eood-shte-poluchat-parite-si-ot-zastrahovkata-profesionalna-otgovornost-na-turoperatora.html", "text": "Наличието на застраховка професионална отговорност на обявилия прекратяване на дейността си туроператор „София тур и Холидей” ЕООД ще даде възможност на засегнатите потребители да получат обратно парите си за неосъществените пътувания. Това коментира председателят на Комисията за защита на потребителите (КЗП) Димитър Маргаритов в предаването \"Тази сутрин\" по бТВ, съ общиха от пресцентъра на КЗП. „В България единственият способ, по който това се случва, е застраховката професионална отговорност на туроператора. Такава застраховка има. Тя, съгласно закона, е определена в зависимост от оборота на туроператора в предходни периоди”, добави Маргаритов. Необходимо е да се подготвят и представят на застрахователя всички необходими документи – договор за организирано пътуване, касови бонове за извършените плащания, копие от полицата \"Туроператорска отговорност\" и други налични. \r\nМаргаритов предупреди за характерните за предпразничните периоди нелоялни практики в търговската мрежа и онлайн пространството. На база статистиката от контролната дейност той посочи, че се увеличава броят на забраняваните от контролния орган нелоялни практики, което намалява рисковете от това потребителите да станат жертва на некоректни търговци. „Да кажем, че пазарът е стерилен, няма да бъдем откровени. Естествено, че има нелоялни търговски практики. Особено сега при най-активното пазаруване по празниците има опити на търговците да ги измамят с фалшиви намаления, изкуствени промоции, че им подаряват нещо към това, което основно искат да си купят, а цената всъщност е по-висока и нещо не им подаряват. Или с кампания за коледни елхички например, а да се окаже, че те не са налични и вие да си купите нещо друго на по-висока цена”, даде примери председателят. В онлайн средата също се срещат подобни прийоми. „В момента, в който настъпва периодът на активното пазаруване, търговецът рязко вдига цената на определена група стоки, които са по-търсени, за да може следващия ден да анонсира едно „намаление”, но то трябва да е от цената, на която стоката е продаване поне един месец преди това”, обясни Маргаритов. Той добави, че при кампанията „Черен петък” е имало 30-40 сигнала за подобни нарушения.", "date": "2017.12.20", "title": "Димитър Маргаритов, КЗП: Засегнатите от прекратяването на дейността на „София тур и Холидей” ЕООД ще получат парите си от застраховката професионална отговорност на туроператора"}
{"url": "http://www.focus-news.net/news/2017/12/20/2469215/faz-v-germaniya-zasilvat-politseyskoto-prisastvie-za-kolednite-bogosluzheniya.html", "text": "Полицейското присъствие в големите германски градове ще бъде засилено за коледните богослужения, съобщава националният ежедневник Die Frankfurter Allgemeine Zeitung.\r\nПравоохранителните органи ще въведат допълнителни мерки за сигурност за богослуженията, които традиционно биват посещавани от голям брой хора. В Берлин и Мюнхен ще бъде прилаган индивидуален подход при проверките, като се предвижда тясно сътрудничество с организаторите на религиозни събития. По-засилени ще бъдат мерките за сигурност в рейнския град Кьолн. Там ще бъде забранено влизането в катедралите с големи чанти, куфари или туристически раници.Тереза Герова", "date": "2017.12.20", "title": "FAZ: В Германия засилват полицейското присъствие за коледните богослужения"}
{"url": "http://www.focus-news.net/news/2017/12/20/2469216/pazardzhik-navarshva-se-edna-godina-ot-hirotoniyata-na-negovo-preosveshtenstvo-konstantiyski-episkop-yakov.html", "text": "В деня, в който Православната църква почита свещеномъченик Игнатий Богоносец, се навършва една година от хиротонията на Негово Преосвещенство Константийски епископ Яков. Това съобщиха за Радио „Фокус“ - Пазарджик от Архиерейското наместничество в града. В катедрален храм „Успение Богородично“ от 9.00 часа ще се извърши св. Литургия, в която участие ще вземат Негово Преосвещенство Константийски епископ Яков в съслужение със свещеници от града.\r\nСветлана ЕЛЕНКИНА", "date": "2017.12.20", "title": "Пазарджик: Навършва се една година от хиротонията на Негово Преосвещенство Константийски епископ Яков"}
{"url": "http://www.focus-news.net/news/2017/12/20/2469217/veliko-tarnovo-mokri-i-zaledeni-na-mesta-sa-patnite-nastilki-v-oblastta.html", "text": "Натоварен е трафикът във Велико Търново в началото на работния ден, предаде репортер на Радио „Фокус” – Велико Търново. Времето е слънчево. Температурата на въздуха е минус 2 градуса. Пътните настилки са мокри, на места заледени. Светофарната уредба под НВУ „Васил Левски“ не работи. Движението се регулира с пътни знаци. Интензивен е трафикът в центъра на града – на кръстовището пред Съдебната палата и пред сградата на пощата в града, както и по бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна.\r\nОтворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2017.12.20", "title": "Велико Търново: Мокри и заледени на места са пътните настилки в областта"}
{"url": "http://www.focus-news.net/news/2017/12/20/2469218/pazardzhik-okrazhniyat-sad-shte-gleda-delo-za-narushavane-pravilata-za-dvizhenie-i-prichinyavane-na-smart-po-nepredpazlivost.html", "text": "Окръжен съд - Пазарджик ще гледа дело за нарушаване правилата за движение и причиняване на смърт по непредпазливост, съобщиха за Радио „Фокус“ - Пазарджик от съда. Делото е образувано по внесен от Окръжна прокуратура – Пазарджик обвинителен акт. Срещу лице е повдигнато обвинение за това, че на 20 декември 2015 год. в с. Голямо Белово при управление на лек автомобил е нарушил правилата за движение по пътищата – не е намалил скоростта и не е бил предпазлив към възрастна пешеходка. Вследствие настъпилото ПТП по непредпазливост е причинил смъртта на човек. Началото на делото е от 9.00 часа, докладчик е съдия Кристина Пунтева.", "date": "2017.12.20", "title": "Пазарджик: Окръжният съд ще гледа дело за нарушаване правилата за движение и причиняване на смърт по непредпазливост"}
{"url": "http://www.focus-news.net/news/2017/12/20/2469219/gabrovo-mokri-i-na-mesta-zaledeni-sa-patnite-nastilki-v-oblastta.html", "text": "Мокри и на места заледени, но почистени и опесъчени, са пътните настилки в област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е минус 1 градус. На прохода е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III–5004 – път II–44 – път III–4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2017.12.20", "title": "Габрово: Мокри и на места заледени са пътните настилки в областта"}
{"url": "http://www.focus-news.net/news/2017/12/20/2469220/yambol-obshtinata-shte-otbelezhi-kolednite-praznitsi-s-traditsionniya-festival-na-koledarskiya-buenek.html", "text": "Общината ще отбележи коледните празници с традиционния фестивал на коледарския буенек. Това съобщиха от пресцентъра на Община Ямбол. Със завладяващия танц на неповторимите ямболски коледари градът ще отбележи отново най-светлия християнски празник – Рождество Христово. Уникалната за България традиция на танцуващите коледари, характерна единствено за град Ямбол, е заявена от общината в Петентното ведомство за регистриране на „Ямболски коледарски буенек“ като запазена марка.\r\nНа 25 декември най-добрите коледарски групи ще покажат майсторство с ритъма на мъжкия буенек. Празникът очаква всички жители и гости на града от 11.30 часа в Градския парк на сцената до централния фонтан. За начало ямболлии ще могат да се насладят на празничния концерт на Професионален фолклорен ансамбъл „Странджа“. От 12.40 часа започва тържествената Коледна церемония с празничното обръщение на кмета Георги Славов и Рождественското послание на Негово Високопреосвещенство Сливенския митрополит Иоаникий. В 13.00 е началото на представянето на танцуващите коледари. Общо 11 групи (куди) ще участват в дефилето. Всички те са в вписани в специалния Регистър на коледарските групи и отличени като пример за съхраняване на автентичната ямболската традиция. От миналата година представянето на кудите няма конкурсен характер. Всички допуснати до участие са покрили предварителните критерии за придържане към установените традиции и осигуряване тяхната приемственост. В надиграването на Коледа всяка група ще доказва на многобройната публика своето майсторство в пресъздаването на уникалния ямболски обичай – с танц, облекло, персонажи, подбор на песни и благословии. Всички групи получават диплом за участие и парични премии като стимул за поддържането на традицията.\r\nНа 21 декември ще бъде Празникът на детските коледарски групи. Общо 15 са участници от различни ямболски училища и детски градини. Представянето им започва от 11.00 часа на сцената в Голямата зала на общината. \r\nДетският коледарски празник ще бъде съпътстван от благотворителен базар с изработени играчки и други празнични аксесоари и декорация. Изделията са дело на малчугани от детските градини. Събраните средства ще бъдат внесени във фонда на традиционната Коледна благотворителна кампания на община Ямбол „Подай ръка – спаси живот“. В допълнение на празничната атмосфера, във фоайето на залата ще бъде подредена и изложба базар „От Коледа до Васильовден“, провеждана ежегодно от Общинския детски комплекс.", "date": "2017.12.20", "title": "Ямбол: Общината ще отбележи коледните празници с традиционния фестивал на коледарския буенек"}
{"url": "http://www.focus-news.net/news/2017/12/20/2469221/kyustendil-prohodimi-pri-zimni-usloviya-sa-patishtata-v-oblastta-vav-visokite-chasti-vali-slab-snyag.html", "text": "Проходими при зимни условия са пътищата в областта, във високите части вали слаб сняг. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са обработени против заледяване. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.20", "title": "Кюстендил: Проходими при зимни условия са пътищата в областта, във високите части вали слаб сняг"}
{"url": "http://www.focus-news.net/news/2017/12/20/2469222/blagoevgrad-uchenitsi-ot-grada-se-vklyuchvat-aktivno-v-kolednata-programa-na-obshtinata.html", "text": "Ученици от Благоевград се включват активно в Кkледната програма на Община Благоевград. Това съобщиха от пресцентъра на Община Благоевград. Представители на две елитни гимназии от града се включват в Коледния фестивал, който тази година се провежда под мотото „Сподели любов, сподели добро…“.  Те ще се представят с базар, изложба и концерти. От 10:30 часа, във фоайето на Община Благоевград учениците от Езикова гимназия „Акад. Людмил Стоянова“- Благоевград  ще подредят Коледен базар. На масите ще бъдат изложени ръчно приготвени лакомства, подаръци, сувенири. От 18:00 часа в зала „Яворов“  възпитаниците  от Национална хуманитарна гимназия „Св.св. Кирил и Методий“ ще блеснат на сцената с Коледен концерт.\r\nНа 21 декември /четвъртък/ от 18:30 часа, в АУБ,в навечерието на на-светлите християнски празници,  представителите  на Градски детски хор ще се включат в Коледен фестивал 2017 с музикално представление. Те ще представят множество творби от български и европейски композитори. Диригент е Христо Кротев, а хормайстор и пианист Николина Кротева. \r\n„Сподели любов, сподели добро…“ е мотото на „Коледен фестивал“ 2017. Тази година програмата на Община Благоевград е изключително богата и наситена с разнообразие и изненади. Активно участие в представленията взимат децата на Благоевград.\r\nПресцентър", "date": "2017.12.20", "title": "Благоевград: Ученици от града се включват активно в коледната програма на Общината"}
{"url": "http://www.focus-news.net/news/2017/12/20/2469223/pregled-na-osnovnite-temi-v-shumenskiya-pechat.html", "text": "„Два нови завода се откриват в Шумен следващата година“ е водещото заглавие във вестник „Шуменска заря“. Две нови производства в Индустриалния парк ще заработят през 2018 г. „Предприятието за изолационни материали работи, но не в пълния си капацитет. Ще трябва да се доставят още машини и тогава ще заработи с пълен капацитет. Там ще работят 250 души“, обяви кметът на Община Шумен Любомир Христов. Втората фирма ще произвежда алуминиева и пластмасова дограма. Инвестицията е на предприемач от Шумен, който е закупил терен в Индустриалния парк. „60 торби с капачки за каузата на неонатологията“ е акцент от стр.2 в броя. Над 60 торби с капачки предадоха днес служителите на ДГС-Смядово в отделението по Неонатология към МБАЛ - Шумен. Кампанията за събиране на пластмасови капачки за рециклиране, с цел закупуването на апаратура за отделението, стартира в стопанството на 27 ноември. „КЕВР намали цената на водата в Шумен с 0,027 лв.“, пише изданието. Вместо 3,325 лв. от 1 януари 2018 г. кубик вода ще струва а 3,298 лв. Това е записано в решение на Комисията за енергийно и водно регулиране от 15.12.2018 г., публикувано на сайта. „Допълнителен трансфер на средства от държавния бюджет за Шумен“, пише ежедневникът. Допълнително още 500 000 лв. отпусна правителството за проект за благоустрояване на Шумен. Средствата за създаване на модерно пространство пред Съдебната палата. „Подготвя се идейния проект. Ще има обществено обсъждане. Това, което предвиждаме да направим е да сменим тротоарните плочи, част от старите дървета ще се махнат и на тяхно място ще се засадят нови. Ще има още пейки, ново осветление и водно пространство“, каза кметът на община Шумен Любомир Христов на последния за 2017 г. брифинг. „Кметът на Венец Нехрибан Ахмедова дари сурвакари със сладкиши и много лакомства“, пише всекидневникът. Ученици от Основно училище „Христо Смирненски” село Ясенково поздравиха ръководството на Община Венец по случай приближаващите коледни и новогодишни празници. Децата пресъздадоха традиционните обичаи “коледуване” и “сурвакане” и пожелаха здраве и успех на кмета на Община Венец – Нехрибан Ахмедова и цялото общинско ръководство. “Националната награда за лирика „Иван Пейчев“ ще бъде връчена“, пише ежедневникът.", "date": "2017.12.20", "title": "Преглед на основните теми в шуменския печат"}
{"url": "http://www.focus-news.net/news/2017/12/20/2469224/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към БЧК. Във високите части на планините е слънчево и тихо, на места има преминаваща мъгла. сутрешните температури са от -12 до - 8 градуса. Туристите трябва да обърнат внимание, че снежната покривка на места достига до 40 см. и в комбинация с отрицателните температури съществува опасност от измръзване. \r\nВ Банско и Пампорово работят част от лифтовете. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.20", "title": "ПСС: Добри са условията за туризъм в планините"}
{"url": "http://www.focus-news.net/news/2017/12/20/2469225/the-new-york-times-pochina-kardinal-barnard-lou.html", "text": "Американският кардинал Бърнард Лоу, който пррез 2002 г. се оказа в центъра на скандал за сексуални посегателства, почина на 86-годишна възраст, съобщава вестник The New York Times.\r\nКончината му бе потвърдена в съобщение от Ватикана. \r\nБърнард Лоу бе възпитаник на „Харвард“, защитник на социалната справедливост за имигрантите и бедните хора, борещи се за граждански права в сегрегирания Юг. През 1984 г. пристига в Бостън като архиепископ на папа Йоан Павел II.През следващите 17 години Бърнард Лоу става един от най-влиятелните църковни представители,  протеже и доверено лице на папата, приятел на президентите и влиятелна политическа фигура. Поддържа добри отношения с протестанти, евреи и представители на други религиозни общности. Мнозина бяха уверени, че той може да стане първият американски папа. Подава оставка през 2002 г., след като името му е замесено в скандал за сексуални злоупотреби. Тереза Герова", "date": "2017.12.20", "title": "The New York Times: Почина кардинал Бърнард Лоу"}
{"url": "http://www.focus-news.net/news/2017/12/20/2469226/plovdiv-eksperti-na-riosv-sa-izvarshili-obhod-na-sklada-za-neopasni-otpadatsi-v-selo-shishmantsi-nyama-tleeshti-otpadatsi.html", "text": "Експерти на Регионалната инспекция по околната среда и водите са извършили обход на склада за съхранение на неопасни отпадъци, в който имаше пожар през уикенда. Това съобщиха за Радио „Фокус“ – Пловдив от ръководството на институцията. Пожарът е напълно овладян, няма тлеещи отпадъци като предпоставка за възникване на ново огнище. В халето има отпадъци, които не могат да бъдат разчистени заради досъдебното производство.\r\nПрез юли 2017 година екоинспекцията прекрати регистрационния документ на оператора. Халето се ползва от фирма съгласно договор за наем. На дружеството бяха наложени две наказателни постановления от по 4 000 лв. – за неводене на отчетност и за неуведомяване за случай на непосредствена заплаха за екологични щети. Все още се водят следствени действия по случая. До месец юни в него са се съхранявали неопасни отпадъци, предимно от пластмасови опаковки.„Фокус“ припомня, че пожарът през уикенда е бил в същия склад, който горя през есента. Този път не са горели пластмаси, а текстилни отпадъци. На място има оставена само техника, която да послужи при нужда.\r\nТони МИХАЙЛОВ", "date": "2017.12.20", "title": "Пловдив: Експерти на РИОСВ са извършили обход на склада за неопасни отпадъци в село Шишманци, няма тлеещи отпадъци"}
{"url": "http://www.focus-news.net/news/2017/12/20/2469227/petko-petkov-kmet-na-bratsigovo-prez-izminalata-godina-rabotihme-po-proekti-koito-sa-vazhni-za-naselenieto.html", "text": "През изминалата година работихме по проекти, които са важни за населението. Това съобщи за Радио „Фокус“ - Пазарджик кметът на Брацигово Петко Петков. „Извършихме ремонт на водопроводната мрежа в Брацигово. Направихме две нови площадки за децата и техните родители. Развихме услугата социален патронаж. Оборудвахме ги с нова техника, която прави по-лесна грижата за нуждаещите се, с цел да обхванем по-голям брой население“, уточни Петков. Той добави, че се извършва и социалната услуга „топъл обяд“ и още други програми от Социалното министерство.\r\nСветлана ЕЛЕНКИНА", "date": "2017.12.20", "title": "Петко Петков, кмет на Брацигово: През изминалата година работихме по проекти, които са важни за населението"}
{"url": "http://www.focus-news.net/news/2017/12/20/2469228/pregled-na-osnovnite-temi-v-kyustendilskiya-pechat.html", "text": "На първа си страница в новия си брой на седмичникът „Наблюдател” акцентира върху това, че на официална церемония в Дома на Европа в София се е провело награждаването на конкурса „Дърво с корен – 2017“. Кое е любимото дърво на България? На този въпрос за 8-ми пореден път е отговорил екипът на Фондация „ЕкоОбщност”. Секвоите в местността „Ючбунар” при село Богослов, община Кюстендил са събрали най-много гласове и са победители в конкурса „Дърво с корен – 2017“. Две са били номинациите в конкурса за секвоите. Едната е от Туристическо дружество „Осогово“ – Кюстендил, а втората е под формата на репортаж на журналиста Живко Константинов. Дървото-победител ще получи диагностика с препоръки за подходящи грижи от Асоциацията на арбористите в България.  Секвоите в местността „Ючбунар” при село Богослов ще представят България в международния конкурс  „Европейско дърво на годината 2018”.\r\nВ рубриката „Репортери” вестникът акцентира върху това, че е приключило изграждането на екопътека край третия по височина водопад в България – Скакавишкия /72м/. Тя е изградена с 200 хил. лева по проект на Община Кюстендил. Всички атракции са изцяло от дърво – не е полаган и грама бетон. Екопътеката е дълга около 700 м, с денивелация около 100 м. Изградени са подходи, както и алея, широка около 1 метър. Тя следва самия водопад. По досегашната пътека докъм средата на водопада са изградени дървени стълби и парапети. При едната от скалите – дървено мостче. Има и беседки – едната от които е под надвесените скали.\r\nИзданието съобщава, че Окръжна прокуратура – Кюстендил разследва контрабанда на цигари с участието на косовски гражданин. На 13 декември 2017 година, около 6 часа сутринта, на Митнически пункт „Гюешево”, е бил спрян за проверка лек автомобил „Ситроен“, управляван от собственика му – гражданина на Косово Елвис Ш. Заедно с него в колата пътувал Севки К. Чужденците се предвижвали от Македония към България. Под предните седалки, в облегалките на задните седалки и в резервната гума митническите служители открили 84 пакета с жълто-зелена тревиста маса, която при извършения полеви тест е реагирала на марихуана. Теглото на укритото наркотично вещество е 20.674 кг, на обща стойност 82 696 лева. По случая е образувано досъдебно производство.\r\nВ рубриката „Общество” изданието съобщава, че след 1 януари догодина община Невестино с 23 села остава без обществен транспорт. Досегашният превозвач – кюстендилска фирма, е уведомила общината, че спира изпълнението на автобусните линии от тази дата поради неефективност. До някои от по-отдалечените и обезлюдени села като Ветрен, Раково, Страдалово, например, автобусът е спрян още от лятото на тази година. Сега това предстои и за останалите по-големи села. Общината е провела търг за отдаване на линиите до отдалечените села в началото на ноември, явили се две фирми, но се отказали от конкурса поради неудовлетвореност от условията – въпреки че на тримесечие на превозвача се плаща субсидия от 3829 лева.", "date": "2017.12.20", "title": "Преглед на основните теми в кюстендилския печат"}
{"url": "http://www.focus-news.net/news/2017/12/20/2469229/smolyan-ogranicheno-e-dvizhenieto-na-avtomobili-nad-12-tona-bez-remarketa-i-poluremarketa-prez-prohoda-prevala.html", "text": "Проходими при зимни условия са пътищата в област Смолян. Остават въведените през вчерашния ден ограничения за движение на товарни автомобили над 12 тона без ремаркета и полуремаркета през прохода Превала и пътищата Доспат – Батак и Проглед – Пампорово – Стойките. Това съобщиха за Радио „Фокус“ – Смолян от Областно пътно управление – Смолян. Времето е слънчево и ясно без валежи. Температурите навсякъде са под нулата. Пътните настилки са почистени, опесъчени и осолени. През нощта не са регистрирани инциденти по републиканските пътища в областта. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти, като се регулира с пътни знаци. Заради пропадане на каменна подпорна движението между селата Кошница и Могилица се осъществява в едната лента. Мястото е обозначено с пътни знаци.\r\nВ Смолян времето е слънчево и ясно. Пътните настилки са заснежени, но почистени и обработени. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.20", "title": "Смолян: Ограничено е движението на автомобили над 12 тона без ремаркета и полуремаркета през прохода Превала"}
{"url": "http://www.focus-news.net/news/2017/12/20/2469230/afp-iran-kategorichno-otricha-obvineniyata-za-vaorazhavane-na-buntovnitsite-v-yemen.html", "text": "В сряда Техеран отрече „категорично“ обвиненията, че доставя оръжия на йеменските бунтовници, с които са извършени нападения срещу Саудитска Арабия, съгласно твърденията на Рияд и Вашингтон, предава AFP.\r\nГоворителят на Министерството на външните работи на Иран Бахрам Гасеми заяви пред агенция ISNA, че Техеран няма „оръжейни връзки“ с Йемен.\r\n„Отхвърляме категорично обвинението, че Иран дава оръжия да различни групировки“, увери Гасеми. Тереза Герова", "date": "2017.12.20", "title": "AFP: Иран „категорично отрича\" обвиненията за въоръжаване на бунтовниците в Йемен"}
{"url": "http://www.focus-news.net/news/2017/12/20/2469231/aktsenti-v-predavaneto-vsichki-v-chas-na-radio-fokus.html", "text": "В последното за годината издание на седмичното образователно предаване „Всички в час“ ще ви запознаем с дейността на Центъра за учебно-тренировъчните фирми в средните професионални училища. Колко фирми са включени в мрежата? Кои сектори обхваща тя? Към кои от тях има най-силен интерес? По темата ще разговаряме в студиото с директора на центъра Дария Мавродиева. Очакваме тя да ни разкаже и за проектите, по които работят и да ни разкрие какво предвиждат за идната 2018 г. \r\nСлед това ще проверим какво показва Рейтинговата система на висшите училища в България. Какво констатират проучванията за състоянието на системата за висше образование у нас за 2017 г.? Каква е реализацията на специалисти с висше образование на българския пазар през вече изтичащата календарна година? По темата – изпълнителния директор на институт \"Отворено общество\" Георги Стойчев.\r\nВлезте в час с предаването „Всички в час“ на Радио „Фокус“ между 10.00 и 11.00 ,с водещ Милослава Ангелова.", "date": "2017.12.20", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/12/20/2469232/mvr-edin-chovek-e-s-opasnost-za-zhivota-a-29-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е с опасност за живота, а 29 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 24 тежки пътнотранспортни произшествия. В София са регистрирани 247 леки и 4 тежки катастрофи, при които са пострадали четирима души.", "date": "2017.12.20", "title": "МВР: Един човек е с опасност за живота, а 29 са пострадали при катастрофи в страната през изминалото денонощие"}
{"url": "http://www.focus-news.net/news/2017/12/20/2469233/kyustendil-oblastniyat-informatsionen-tsentar-shte-predstavi-rezultatite-ot-izpalnenieto-na-operativnite-programi-v-regiona.html", "text": "Областният информационен център в Кюстендил ще представи резултатите от изпълнението на оперативните програми в региона. Това каза пред Радио „Фокус” – Кюстендил Любомира Велинова, управител на Областен информационен център – Кюстендил. Работната среща ще се проведе от 10.30 часа в офиса на центъра. Темата на срещата е „Изпълнението на оперативните програми в област Кюстендил“. „Ще предоставим информация относно реализирането на проекти по всяка една от европейските програми в региона. Проектите се изпълняват от общини, работодатели, образователни институции и организации”, каза Любомира Велинова. В рамките на работната среща ще стане ясно и на кое място в страната е област Кюстендил по отношение на привлечените европейски средства.\r\nВенцеслав ИЛЧЕВ", "date": "2017.12.20", "title": "Кюстендил: Областният информационен център ще представи резултатите от изпълнението на оперативните програми в региона"}
{"url": "http://www.focus-news.net/news/2017/12/20/2469234/mustafa-karadaya-dps-vsichki-byaha-zad-ideyata-na-dps-za-otpadane-na-moratoriuma-na-lekarstvata-za-onkobolnite-no-formulata-na-upravlenieto-e-proba-greshka.html", "text": "Всички бяха зад идеята на ДПС за отпадане на мораториума на лекарствата за онкоболните, но формулата на управлението е проба-грешка. Това каза председателят на ДПС Мустафа Карадайъ след Председателски съвет на Народното събрание, където бе обсъдено включването в дневния ред предложението за отпадане на мораториума върху лекарствата за онкоболните, предаде репортер на Агенция „Фокус“. Карадайъ поясни, че на Председателски съвет на Народното събрание се е подкрепило предложението на ПГ на ДПС от 15 ноември за отпадане на параграф 6-ти от Закона за бюджета на НЗОК за 2018 г. „Ние им благодарихме. Безспорно благодарихме и на БСП за подкрепата, когато се разглеждаше нашето предложение. Благодарихме и на останалите колеги, които мисля, че 7 пъти са гласували „против“ това предложение и се стигна до същността и идеята на това, което сме предложили“, поясни Карадайъ. „Обявихме за пореден път формулата на съществуване на тази власт на проби-грешки и пак проби-грешки. Формулата е търсене на консенсус за поправка на грешките, а в останалите случаи партиен диктат, независимо от мотивите на предложенията“, заяви Карадайъ и обясни, че значение има само кой е направил предложението. \r\nДеница КИТАНОВА", "date": "2017.12.20", "title": "Мустафа Карадайъ, ДПС: Всички бяха зад идеята на ДПС за отпадане на мораториума на лекарствата за онкоболните, но формулата на управлението е проба-грешка"}
{"url": "http://www.focus-news.net/news/2017/12/20/2469235/veliko-tarnovo-v-tsarkovnite-hramove-v-grada-se-otsluzhva-sveta-liturgiya-po-povod-ignazhden.html", "text": "По повод Деня на св. Игнатий Богоносец в църковните храмове във Велико Търново се отслужва света Литургия, предаде репортер на Радио „Фокус“ – Велико Търново. Рано тази сутрин църковните камбани на православните храмове в града възвестиха началото на празника. Стотици миряни днес се молят за здраве и благоденствие. С Игнажден започват коледните празници. Най-характерен за празника е обичаят „полазване“. От това кой ще влезе пръв в къщата на Игнажден се гадае каква ще бъде и следващата година. Ако „сполезът“ е добър, то и в къщата през цялата година ще има благоденствие и успех във всичко. На днешния ден според народните вярвания не бива да се изнася нищо от къщата – най-вече огън, жар или сол, за да „не излезе берекетът“. Жените не трябва да шият, перат или плетат, за да няма болести през годината. Бременните и нераждалите не трябва да работят, за да родят лесно. Това е свързано с вярата, че от Игнажден започват родилните мъки на Богородица, затова тези дни се наричат още и Мъченици.\r\nНадежда КРЪСТЕВА", "date": "2017.12.20", "title": "Велико Търново: В църковните храмове в града се отслужва света Литургия по повод Игнажден"}
{"url": "http://www.focus-news.net/news/2017/12/20/2469236/georgi-yordanov-bsp-za-balgariya-prodalzhavame-borbata-v-zashtita-na-onkobolnite.html", "text": "Днес получаваме още една възможност да премахнем мораториума върху новите лекарства. Няма да се откажем от борбата за защита на правата на окноболните. Правим го заради тях, които всяка сутрин ни чакат на входа на Народното събрание, и ни молят да направим нужните промени, за да имат те лъч надежда и шанс за живот“. Това заяви пред Нова телевизия народният представител от ПГ на „БСП за България“ д-р Георги Йорданов, съобщиха от пресцентъра на НС на БСП. Той обясни, че в разговор на Корнелия Нинова  с пациентски организации на онкоболните и болните с редки болести,  те са изявили желание, ако техният прблем не намери разрешение- да застанат пред МС докато получат своите права. Заради болните Нинова се обадила и говорила с премиера Борисов за решение на проблема. В следствие на този  разговор и  ПГ на ГЕРБ приема да се преразгледа мораториума. „Очакваме това да стане днес“, подчерта д-р Йорданов. Той допълни, че от страна на Цветанов са били поставени няколко условия сред които, всички парламентарни групи да са съгласни.\r\nГеорги Йорданов опроверга твърденията, че новите медикаменти ще бъдат изпробвани върху българските пациенти. „Лекарставата които се внасят у нас и чакат да бъдат включени в списъка за реимбурсиране, се внасят от 2015г. Това са изпитани медикаменти и са 2-ри или 3-ти избор за лечение на определени заболявания“, заключи д-р Георги Йорданов.", "date": "2017.12.20", "title": "Георги Йорданов, „БСП за България“: Продължаваме борбата в защита на онкоболните"}
{"url": "http://www.focus-news.net/news/2017/12/20/2469237/plovdiv-10-godishno-dete-e-zaginalo-na-myasto-sled-kato-e-bilo-blasnato-ot-dzhip-v-plovdivskoto-selo-parvenets.html", "text": "10-годишно дете е загинало на място, след като е било блъснато от джип в пловдивското село Първенец. Това съобщи за Радио „Фокус“ – Пловдив говорителят на Областната дирекция на МВР-Пловдив. Сигналът за инцидента е получен към 08.00 часа тази сутрин. Според подадената информация, джип \"Сангюнг\" е блъснал 10-годишно момиченце с майка му. На място е загинало детето, а майката е откарана в болница за медицинска помощ. Роднини на семейството са нанесли побой на водача на колата, който е 56-годишен. На място са екипи на Първо РУ, Специализирани полицейски сили и Пътна полиция. Напрежението е овладяно, установен е единият от участниците в побоя. Местопроизшествието е запазено, причините и обстоятелствата около катастрофата се изясняват.", "date": "2017.12.20", "title": "Пловдив: 10-годишно дете е загинало на място, след като е било блъснато от джип в пловдивското село Първенец"}
{"url": "http://www.focus-news.net/news/2017/12/20/2469238/smolyan-patnicheski-avtobus-e-avariral-na-ul-han-presiyan-zaradi-obilen-snegovalezh-ekip-na-pozharnata-e-izteglil-prevoznoto-sredstvo.html", "text": "Пътнически автобус е аварирал на ул. „Хан Пресиян“ заради обилен снеговалеж, екип на пожарната е изтеглил превозното средство. Това съобщиха от ОДМВР - Смолян. Сигналът за инцидента е подаден на 19 декември 2017 г. в 16.20 часа на тел. 112. Екип на РСПБЗН е оказал на помощ при извличане на автобуса „Ивеко“, който е собственост на „Рожен-Експрес“. Автобусът е закъсал на ул. „Хан Пресиян“ в град Смолян. Причината в обилен снеговалеж.", "date": "2017.12.20", "title": "Смолян: Пътнически автобус е аварирал на ул. „Хан Пресиян“ заради обилен снеговалеж, екип на пожарната е изтеглил превозното средство"}
{"url": "http://www.focus-news.net/news/2017/12/20/2469239/sebastian-kurts-v-bryuksel-predsedatelyat-na-ek-vizhda-v-avstriya-nadezhden-partnyori.html", "text": "Ден след встъпването си в длъжност, новият канцлер на Австрия Себастиан Курц даде ясен сигнал за проевропейския курс на водената от него черно-синя коалиция с демонстративно посещение в Брюксел – първото в качеството му на правителствен лидер, отбелязва националният ежедневник Der Standard.\r\nАвстриецът получи топло посрещане от председателя на Европейската комисия Жан-Клод Юнкер – или поне такова впечатление бе създадено на присъстващите на официалната част от срещата между младия канцлер и люксембургския политик. Енергичната размяна на целувки по бузите обаче не бе последвана от сърдечна прегръдка, коментират от редакцията. Нещо повече. Запитан от журналист дали все още гледа на Австрия като на надежден партньор, Юнкер отговори малко смутено с половинчато и не съвсем убедително „да“.Тереза Герова", "date": "2017.12.20", "title": "Себастиан Курц в Брюксел: Председателят на ЕК вижда в Австрия надежден партньор?"}
{"url": "http://www.focus-news.net/news/2017/12/20/2469240/blagoevgrad-21-godishen-mazh-e-v-bolnitsa-s-probodna-rana-v-gardite-sled-samorazprava-v-zavedenie-v-razlog.html", "text": "Около 21:30 часа на 19 декември 2017 г. в Районно управление на МВР-Разлог е получено съобщение от Филиал за спешна медицинска помощ (ФСМП)-Разлог за постъпил за оказване на медицинска помощ 21-годишен мъж от Разлог, който е с прободна рана в областта на гърдите. Това съобщиха от ОДМВР-Благоевград. След проведени издирвателни мероприятия е установено, че същият е пострадал при възникнала в питейно заведение в Разлог, физическа саморазправа между него и Д. Д. /22 г./ от гр. Разлог. Извършителят на деянието Д. Д. е задържан със заповед за задържане до 24 часа. Уведомена е Районна прокуратура-Разлог. Пострадалият е настанен за лечение в МБАЛ-Благоевград без опасност за живота. По случая е образувано досъдебно производство.", "date": "2017.12.20", "title": "Благоевград: 21-годишен мъж е в болница с прободна рана в гърдите след саморазправа в заведение в Разлог"}
{"url": "http://www.focus-news.net/news/2017/12/20/2469241/blagotvoritelen-predrozhdestvenski-kontsert-v-podkrepa-na-zhurnalista-stanislava-pircheva-shte-se-provede-v-sofiya.html", "text": "Софийската света митрополия и Българското национално радио организират с благословението на Негово Светейшество Неофит, Митрополит Софийски и Патриарх Български, благотворителен предрождественски концерт в подкрепа на журналиста от БНР Станислава Пирчева, предаде репортер на Агенция \"Фокус\". В него участие ще вземат Детският радиохор при БНР с диригент Венеция Караманова, Софийският свещенически хор с диригент Кирил Попов и Смесеният хор при БНР с диригент Любомира Александрова. Встъпително слово ще изнесе Негово Високоблагоговейнство ст. ик. Ангел Ангелов – духовен надзорник на Софийската света митрополия и предстоятел на храм\"Св. София Премъдрост Божия\". Водещ ще бъде доцент д-р Костадин Нушев.\r\nСъбитието ще се състои днес в старинен храм „Св. София - Премъдрост Божия“ от 18.00 часа. Входът е свободен.                                          \r\nНикола ПЕТКОВ", "date": "2017.12.20", "title": "Благотворителен предрождественски концерт в подкрепа на журналиста Станислава Пирчева ще се проведе в София"}
{"url": "http://www.focus-news.net/news/2017/12/20/2469242/prof-dobrin-dobrev-izlozhbata-zimen-salon-nosi-useshtane-za-badeshto-lyato.html", "text": "Изложбата „Зимен салон“ носи повече усещане за бъдещо лято. Това заяви при представянето на традиционната колективна проява на Дружеството на шуменските художници и Съюза на българските художници - представителство Шумен проф. Добрин Добрев, предаде репортер на Радио „Фокус“ - Шумен. В експозицията в Художествена галерия „Екатерина Карамихайлова“ са представени живопис, графика, пластика, приложни изкуства, дърворезба и инсталации. Изложбата няма тематично представителство, но под наслова „Зимен салон“ успява да обедини различни видове изкуства, нееднородни форми, различни композиционни подходи и богата цветова гама. Представените творби носят усещане за свободен дух, творческа инвенция и експериментаторски порив, отбеляза проф. Добрин Добрев. „Видях няколко изключителни салона и ми се струва, че в Шумен художествената гилдия видимо порасна в последните години.  Усеща се експериментаторският порив. Който внимателно се вгледа в изложените творби, ще открие, че духът на шуменските художници се е освободил в последните години, същото важи и за шуменските поети и белетристи, като че ли духът на Шумен се възражда. Имам усещане, че все повече хора в нашия град изпитват радост, когато се срещат с произведения на различните видове изкуства“, заяви проф. Добрин Добрев. Откриването на изложбата „Зимен салон“ бе съпроводено и с изпълнения на хор „Родни звуци“ при НЧ „Добри Войников“, с диригент Христо Атанасов.\r\nИвелина ИВАНОВА", "date": "2017.12.20", "title": "Проф. Добрин Добрев: Изложбата „Зимен салон“ носи усещане за бъдещо лято"}
{"url": "http://www.focus-news.net/news/2017/12/20/2469243/lena-kirilova-etnograf-ignazhden-se-chestva-iz-tsyalata-etnicheska-teritoriya-na-balgariya.html", "text": "Игнажден се чества из цялата етническа територия на България и според християнските традиции, както се пее в българските фолклорни песни: Замъчи се Божа майка от Игнажден до Коледа, т.е. - според традицията на този ден започват родилните мъки на Богородица, която ще роди на Коледа Божието чедо. Това заяви Лена Кирилова, уредник в Етнографска къща - Добрич, предаде кореспондентът на Радио „Фокус” – Варна. Според народния календар, който е свързан с древни, езически вярвания, Игнажден бележи началото на коледно-новогодишния цикъл. Той е структуриран и позициониран в народния календар около времето на най-късия ден в годината. Това е зимното слънцестоене. Затова народът вярва, че от Игнажден започва новата слънчева година. \r\n„Това е празник, изключително подходящ за гадания, защото е свързан с магията на първия ден. Един от най-важните ритуали, който се изпълнява на празника и е познат навсякъде, това е обичаят полазник или полезник. Нарича се по различен начин в различните региони. Всъщност се вярва, че добрите очи на първия човек за деня могат да осигурят плодородие, здраве и късмет на дома. Първият, който пристъпи прага на дома, дойде ли с добри намерения, с любов, с топлина в този дом, той ще осигури всичко това за хората в дома. Много често нашите предци са си имали свой любим полазник, когото са канели още предходните дни, за да са сигурни, че през цялата година ще се радват на берекет и плодородие. Той е бил посрещан изключително тържествено, с питка и зърна, които трябва да ръси около огнището. Той отива там, където живее според вярванията народният дух, покровител на дома. Разравя огнището, хвърля зърната нагоре и благославя за здраве, късмет, за добро в дома. Всичко много му се радват и на следващата година очакват да бъде същият полазник, за да се радват на добри и честити дни хората“, разказа Лена Кирилова. \r\nТя допълни, че на Игнажден е първата кадена вечер в рамките на Коледния пост. На трапезата се слага всичко, което е родила природата и самият стопанин е отгледал в дома си. На трапезата задължително присъстват елементи, които ги има и на трапезата на Бъдни вечер.  Те са с определена символика – чесънът, лукът, хлябът, който е в центъра, сушени плодове. Каденето на трапезата има за цел да пречисти дома от зли сили, за да има берекет и плодородие през цялата следващата година. \r\nЖулиета НИКОЛОВА", "date": "2017.12.20", "title": "Лена Кирилова, етнограф: Игнажден се чества из цялата етническа територия на България"}
{"url": "http://www.focus-news.net/news/2017/12/20/2469244/montana-6-mashini-sa-obrabotvali-patnata-nastilka-na-prohoda-petrohan-patishtata-v-oblastta-sa-prohodimi-pri-zimni-usloviya.html", "text": "6 машини са обработвали тази сутрин пътната настилка на прохода Петрохан, през нощта са работили 3 машини. Това каза за Радио „Фокус“ – Видин дежурният служител в Областно пътно управление – Монтана. Той посочи, че пътят през Петрохан е заснежен и на места има мокри участъци, а пътуването там е при зимни условия. В област Монтана също е имало заледени участъци по част от републиканската пътна мрежа, като 10 машини са излезли да обработят пътищата тази сутрин. Тихо и ясно е времето в областта, на Петрохан температурата на въздуха е минус 8 градуса.\r\nАнна ЛОЗАНОВА", "date": "2017.12.20", "title": "Монтана: 6 машини са обработвали пътната настилка на прохода Петрохан, пътищата в областта са проходими при зимни условия"}
{"url": "http://www.focus-news.net/news/2017/12/20/2469245/korneliya-ninova-bsp-ne-e-vazhno-dali-bsp-ili-gerb-sa-predlozhili-otpadane-na-moratoriuma-varhu-lekarstvata-a-rezultatat-koyto-udovletvoryava-bolnite.html", "text": "Не е важно дали БСП или ГЕРБ са предложили отпадане на мораториума върху лекарствата, най-важен е  резултатът, който удовлетворява болните. Това каза лидерът на БСП Корнелия Нинова след Председателски съвет на Народното събрание, където бе обсъдено включването в дневния ред предложението за отпадане на мораториума върху лекарствата за онкоболните, предаде репортер на Агенция „Фокус“. Лидерът на БСП поясни, че точката ще бъде включена като първа в утрешната програма за работа на Народното събрание. „Предложението, което вкарахме вчера за отпадане на параграф 6-ти се подкрепя от всички парламентарни групи. Сега ще го подпишем като консенсусно такова“, каза Нинова. По думите ѝ правителството уверява, че не е въпрос на средства. \"Радвам се, че има политическа воля тази огромна грешка да бъде поправена“, заяви Нинова.  \r\nДеница КИТАНОВА", "date": "2017.12.20", "title": "Корнелия Нинова, БСП: Не е важно дали БСП или ГЕРБ  са предложили отпадане на мораториума върху лекарствата, а резултатът, който удовлетворява болните"}
{"url": "http://www.focus-news.net/news/2017/12/20/2469246/kyustendil-shte-bade-otkrit-memorialen-znak-v-pamet-na-pochetniya-grazhdanin-na-grada-lili-shmidt.html", "text": "В града ще бъде открит мемориален знак в памет на почетния гражданин на Кюстендил – Лили Шмидт. Това съобщи за Радио „Фокус” – Кюстендил Виолета Атанасова, председател на Сдружение „Майчина любов”. Мемориалният знак ще бъде осветен от 11.30 часа в градинката пред общинската социална трапезария. Самата трапезария е създадена по идея и с подкрепата на Лили Шмидт. Дейността ѝ е започнала с предоставянето на  топъл обяд за 30 души, осигуряван със средства, дарявани от обикновени германски граждани, а днес в трапезарията се раздава храна на 250 бедни жители на Кюстендил, като дейността ѝ се финансира от общинския бюджет и по европейски програми. Инициативата за изработването на мемориална е на Сдружение женско дружество „Майчина любов“ с финансовата подкрепа на създадената от Лили Шмидт българо-германска фондация „Помощ за България“, а мястото за поставянето му е определено от Общинския съвет. За освещаването на мемориалния знак са поканени кметът Петър Паунов, заместник-кметовете на Община Кюстендил, общински съветници,  граждани, получаващи храна в трапезарията, неправителствени организации, социални работници, дарители, инвалиди и др.\r\nВенцеслав ИЛЧЕВ", "date": "2017.12.20", "title": "Кюстендил: Ще бъде открит мемориален знак в памет на почетния гражданин на града – Лили Шмидт"}
{"url": "http://www.focus-news.net/news/2017/12/20/2469247/stara-zagora-detsa-ot-grada-satvoriha-unikalni-survachki-i-koledni-podaratsi.html", "text": "Деца от Стара Загора сътвориха уникални сурвачки и коледни подаръци. Това съобщиха от пресцентъра на Общината. Традиционният Коледен базар на децата от Школата за изобразително изкуство при Народно читалище „Родина“ бе открит снощи във фоайето на Община Стара Загора. В него децата представят свои произведения от различни техники.\r\n„Наложи се традицията да красите фоайето на Община Стара Загора и да привличате естети, които имат отношение към изкуството. Това разнообразие от сюжети и техники говори много. Хвала на тези хора, които организират децата по този начин. А за самите творци е много важно да израстват, да имат и подкрепата на родителите. Да има надежда и красота“,   каза при откриването Иванка Сотирова, зам.-кмет на Община Стара Загора. \r\n„Това са оригинални и неповторими творения, тенденцията е авторите им да са все по-малки, но уникални като творци“, обясни ръководителят на школата Марияна Алипиева. По думите й децата са щастливи, защото могат да видят оценката на своите родители и приятели, както и на други хора, дошли на базара.\r\nНетърпеливите малки творци едва дочакаха да свърши официалната част и се втурнаха към масите, където бяха подредени творенията им. Родители и гости пък се надпреварваха да правят откупки на красивите картини и картички. Над 200 сурвачки и 220 рисунки участваха в конкурса „Сурва, Весела година“, организиран от Община Стара Загора и Центъра за подкрепа за личностно развитие. В надпреварата се включиха 30 училища в Общината, както и представители на училища от Раднево и селата Нова махала и Черна гора.\r\n„Конкурсът стана традиционен и все повече деца се включват“, обясни Искра Иванова, ръководител на Центъра за подкрепа за личностно развитие. По регламент участниците са разделени на две групи - ученици от І-ІV клас и V-VІІ клас.\r\nКомпетентно жури включващо преподаватели от Центъра: Тошо Стефанов, Юлия Славова и Слави Славов е оценило творбите.  Най-добрите получиха и награди. „Всяка година нивото се вдига. Бяха представени много качествено изработени сурвачки. Беше ни трудно да ги оценим и да излъчим победители“, посочи Слави Славов.", "date": "2017.12.20", "title": "Стара Загора: Деца от града сътвориха уникални сурвачки и коледни подаръци"}
{"url": "http://www.focus-news.net/news/2017/12/20/2469248/smolyan-koledno-novogodishni-kontserti-shte-se-provedat-v-chitalishtata-v-grada.html", "text": "Коледно-новогодишни концерти ще се проведат в четирите читалища в Смолян днес. Това става ясно от програмата на Община Смолян за предстоящите празници, публикувана на сайта на Общината. От 18.00 часа в НЧ „Кирил Маджаров-1866“ в квартал \"Устово\" в зала „Атанас Илечвски“ ще се проведе коледно-новогодишен концерт с участието на всички читалищни състави. В същия час в НЧ „Балкански просветител – 1871“ в квартал \"Райково\" ще се проведе празничен концерт на групите от читалището. В 18.30 часа в НЧ „Орфееви гори – 1870“ в квартал \"Райково\" започва проведе коледно-новогодишно празненство на всички читалищни колективи от читалището. Отново в 18.30 часа в НЧ “Христо Ботев – 1871“ в квартал \"Смолян\" ще се проведе коледно-новогодишен концерт с участието на всички фолклорни състави в читалището. От 18.00 часа в зала №2 на Родопски драматичен театър „Николай Хайтов“ – Смолян ще се проведе коледен благотворителен концерт-спектакъл на Център за подкрепа на личностно развитие към Обединен детски комплекс.", "date": "2017.12.20", "title": "Смолян: Коледно-новогодишни концерти ще се проведат в читалищата в града"}
{"url": "http://www.focus-news.net/news/2017/12/20/2469249/the-slovak-spectator-nad-dve-treti-ot-chehite-i-slovatsite-vse-oshte-ne-odobryavat-razpadaneto-na-chehoslovakiya.html", "text": "На 1 януари 1993 г. Словакия се отделя от Чехословакия. Оказва се обаче, че в навечерието на 25-та годишнина от обявяването на независимостта, голяма част от гражданите на Словакия са на мнение, че през бурната 1992 г. е трябвало да бъде взето предвид мнението им за разпадането на Чехословакия – чрез организирането на референдум, пише вестник The Slovak Spectator.\r\nНастроенията в съседната Чешка република не са по-различни. Проучване на общественото мнение от месец октомври показва, че по-голямата част от хората в двете страни се противопоставят на идеята, че Чехословакия е трябвало да бъде разделена. \r\nЕдва 27% от чехите и 35% от словаците над 43-годишна възраст гледат с одобрение на разделителния процес, започнал в самото начало на 1993 г. Над две трети от чехите и словаците все още са недоволни от факта, че не им е било позволено да изразят мнението си по въпроса за разделянето на Чехословакия. \r\n„Очевидно е, че хората с критично мнение за разделението на Чехословакия гледат на референдума като възможност да предотвратят разпадането и все още смятат, че това е отрицателно събитие\", обяснява експертът Паулина Табери, коментирайки резултатите от анкетата.Тереза Герова", "date": "2017.12.20", "title": "The Slovak Spectator: Над две трети от чехите и словаците все още не одобряват разпадането на Чехословакия"}
{"url": "http://www.focus-news.net/news/2017/12/20/2469250/tsvetan-tsvetanov-gerb-uspokoihme-onkobolnite-po-dobre-da-napravim-kompromis-i-da-se-varnem-nazad-kogato-nyakoya-politicheska-sila-se-zaigrava-sas-strahovete-na-horata.html", "text": "Важно е, че успокоихме онкоболните - по-добре да направим компромис и да се върнем назад, когато някоя политическа сила се заиграва със страховете на хората. Това каза председателят на ПГ на ГЕРБ и заместник-председател на партията Цветан Цветанов пред журналисти след Председателски съвет на Народното събрание, предаде репортер на Агенция „Фокус“. Цветанов уточни, че днес и утре ще има удължено работно време, за да се приеме отпадането на текста за мораториума за нови лекарства. Той обясни, че не трябва политическите сили да си приписват това решение като политически дивидент и благодари за постигнатия консенсус. „Времето щеше да покаже, че щеше да заработи нормата, заложена в бюджета. Това, което е изключително важно да се знае и да се каже, че Министерство на здравеопазването след заседание на Министерски съвет трябваше да направи съответното оповестяване на необходимата организация. Това са 6 заповеди с необходимите подзаконови нормативни актове. В никакъв случай нямаше да се допусне да има онкоболен да не бъде лекуван“, заяви Цветанов. Според него тази норма е щяла да ограничи източването на средства. „Не бих искал да говоря дали е грешка или не, защото смятам, че ще се върнем в дебата през миналата седмица. За мен е важно, че днес на Председателски съвет всички единодушно се подписахме за отпадане на параграф 6-ти. Нека да намалим напрежението, което изкуствено беше създадено, и се създаде едно противоречие между политическите формации, което смятам, че е недопустимо в здравеопазването“, коментира Цветанов.  \r\nДеница КИТАНОВА", "date": "2017.12.20", "title": "Цветан Цветанов, ГЕРБ: Успокоихме онкоболните - по-добре да направим компромис и да се върнем назад, когато някоя политическа сила се заиграва със страховете на хората"}
{"url": "http://www.focus-news.net/news/2017/12/20/2469251/vidin-zaledeni-sa-na-mesta-patishtata-vav-visokata-chast-na-belogradchishkiya-rayon.html", "text": "Заледени са на места пътищата във високата част на Белоградчишкия район. Това каза за Радио „Фокус“ - Видин дежурният в Пътно управление – Белоградчик. Той посочи, че 4 машини тази сутрин са обработвали пътни участъци в общините Белоградчик и Димово. Температурата на въздуха в района е минус 3 градуса. Трафикът е с нормална интензивност.\r\nАнна ЛОЗАНОВА", "date": "2017.12.20", "title": "Видин: Заледени са на места пътищата във високата част на Белоградчишкия район"}
{"url": "http://www.focus-news.net/news/2017/12/20/2469252/parlamentat-shte-glasuva-otmyanata-na-moratoriuma-varhu-novi-lekarstva-na-utreshnoto-plenarno-zasedanie.html", "text": "Парламентът ще гласува отмяната на мораториума върху нови лекарства в бюджета на НЗОК за 2018 година на утрешното пленарно заседание, предаде репортер на Агенция „Фокус“. Гласуването ще бъде първа точка в дневния ред след решение на Председателски съвет.„Фокус“ припомня: На 15 декември държавният глава Румен Радев обяви, че ще наложи вето на Антикорупционния закон. Това е четвърто вето от встъпването му в длъжност. На 19 декември ПГ на „БСП за България” внесе в деловодството на парламента предложение за отмяна на параграф 6-ти от Закона за бюджет на НЗОК за следващата година, който касае мораториума. По-късно, председателят на ПГ на ГЕРБ Цветан Цветанов заяви, че групата ще предложи на Председателски съвет в зала да бъде гласувана отмяната на параграфа за новите лекарства.\r\nБиляна ИВАНОВА", "date": "2017.12.20", "title": "Парламентът ще гласува отмяната на мораториума върху нови лекарства на утрешното пленарно заседание"}
{"url": "http://www.focus-news.net/news/2017/12/20/2469253/gabrovo-normalna-e-obstanovkata-v-oblastta-sled-obilniya-snegovalezh.html", "text": "Нормална е обстановката в област Габрово след обилния снеговалеж от вчера, съобщават от пресцентъра на Общината. Времето в Габрово е облачно и спокойно. Височината на снежната покривка в централната градска част е 5 - 6 см. Температурата на въздуха е минус 2 градуса, а влажността – 90%.\r\nПроходът Шипка е проходим при зимни условия, височината на снежната покривкае 5 см, температурата – минус 8 градуса. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за град Севлиево, Трявна, Дряново са почистени и проходими при зимни условия.\r\nОсновните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. Обработва се както градската пътна мрежа, така и пътните участъци в към селата.\r\nУчениците, подлежащи на задължително обучение и живеещи в населени места, в които няма училища през учебната 2017/2018 година, са транспортирани до училищата и водят нормален учебен процес.", "date": "2017.12.20", "title": "Габрово: Нормална е обстановката в областта след обилния снеговалеж"}
{"url": "http://www.focus-news.net/news/2017/12/20/2469254/parlamentat-prie-ostavkata-na-deputata-ot-pg-na-gerb-ivaylo-konstantinov.html", "text": "Парламентът прие оставката на депутата от ПГ на ГЕРБ Ивайло Константинов с 156 гласа „за“, 6 „против“ и 11 „въздържал се“, предаде репортер на Агенция „Фокус“. Оставката му е депозирана в деловодството на 19 декември. Ивайло Константинов беше втори в листата на ГЕРБ в Кюстендилския избирателен район след Кирил Калфин. Константинов е предприемач и координатор на ГЕРБ-Дупница. Следващи в листата са областният управител на Кюстендил Виктор Янев и зам.-областният управител на Дупница Радослава Чеканска. Очаква се един от двамата да заеме мястото на Ивайло Константинов в парламента.\r\nБиляна ИВАНОВА", "date": "2017.12.20", "title": "Парламентът прие оставката на депутата от ПГ на ГЕРБ Ивайло Константинов"}
{"url": "http://www.focus-news.net/news/2017/12/20/2469255/blagoevgrad-folkloren-kontsert-shte-se-provede-v-navecherieto-na-koleda-v-regionalniya-istoricheski-muzey.html", "text": "Коледен фолклорен концерт представят ВА „Езерец“, ДТС “Вихрен“, Фолклорна група и ДВГ „Джумайчета“ в Благоевград. Това съобщиха от пресцентъра на Община Благоевград. От 18:30 часа, в Регионален исторически музей-Благоевград ще бъдат пресъздадени българските традиции, бит, фолклор и магия чрез музикални изпълнения. \r\nСъбитието се организира от Народно читалище \"Н. Й. Вапцаров- 1866\" – Благоевград.\r\nКоледният фолклорен концерт е част от богатата програма Коледен фестивал 2017, който тази година се провежда под мотото „Сподели любов, сподели добро…“, организиран от  Община Благоевград.", "date": "2017.12.20", "title": "Благоевград: Фолклорен концерт ще се проведе в навечерието на Коледа в Регионалния исторически музей"}
{"url": "http://www.focus-news.net/news/2017/12/20/2469256/blagoevgrad-prohodimi-pri-zimni-usloviya-sa-patishtata-v-oblastta-navsyakade-nastilkite-sa-pochisteni-i-obraboteni-sreshtu-zaledyavane.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Всички първокласни, второкласни и третокласни пътни мрежи в региона, където е валяло сняг, са почистени и обработени срещу заледяване. Към момента няма затворени пътища, няма и въведени ограничения за движението на леки и товарни автомобили заради зимната обстановка. Няма регистрирани тежки пътни инциденти през изминалата нощ, както и новообразували се свлачища или паднала скална и кална маса по пътните артерии. Не са въвеждани ограничения заради ремонтни дейности.\r\nЛора КАЛЧЕВА", "date": "2017.12.20", "title": "Благоевград: Проходими при зимни условия са пътищата в областта, навсякъде настилките са почистени и обработени срещу заледяване"}
{"url": "http://www.focus-news.net/news/2017/12/20/2469257/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Ден след встъпването си в длъжност, новият канцлер на Австрия Себастиан Курц даде ясен сигнал за проевропейския курс на водената от него черно-синя коалиция с демонстративно посещение в Брюксел – първото в качеството му на правителствен лидер, отбелязва националният ежедневник Der Standard.\r\nАвстриецът получи топло посрещане от председателя на Европейската комисия Жан-Клод Юнкер – или поне такова впечатление бе създадено на присъстващите на официалната част от срещата между младия канцлер и люксембургския политик. Енергичната размяна на целувки по бузите обаче не бе последвана от сърдечна прегръдка, коментират от редакцията. Нещо повече. Запитан от журналист дали все още гледа на Австрия като на надежден партньор, Юнкер отговори малко смутено с половинчато и не съвсем убедително „да“.\r\n*** На 1 януари 1993 г. Словакия се отделя от Чехословакия. Оказва се обаче, че в навечерието на 25-та годишнина от обявяването на независимостта, голяма част от гражданите на Словакия са на мнение, че през бурната 1992 г. е трябвало да бъде взето предвид мнението им за разпадането на Чехословакия – чрез организирането на референдум, пише вестник The Slovak Spectator.\r\nНастроенията в съседната Чешка република не са по-различни. Проучване на общественото мнение от месец октомври показва, че по-голямата част от хората в двете страни се противопоставят на идеята, че Чехословакия е трябвало да бъде разделена. \r\nЕдва 27% от чехите и 35% от словаците над 43-годишна възраст гледат с одобрение на разделителния процес, започнал в самото начало на 1993 г. Над две трети от чехите и словаците все още са недоволни от факта, че не им е било позволено да изразят мнението си по въпроса за разделянето на Чехословакия. \r\n„Очевидно е, че хората с критично мнение за разделението на Чехословакия гледат на референдума като възможност да предотвратят разпадането и все още смятат, че това е отрицателно събитие\", обяснява експертът Паулина Табери, коментирайки резултатите от анкетата.\r\n*** Полицейското присъствие в големите германски градове ще бъде засилено за коледните богослужения, съобщава националният ежедневник Die Frankfurter Allgemeine Zeitung.\r\nПравоохранителните органи ще въведат допълнителни мерки за сигурност за богослуженията, които традиционно биват посещавани от голям брой хора. В Берлин и Мюнхен ще бъде прилаган индивидуален подход при проверките, като се предвижда тясно сътрудничество с организаторите на религиозни събития. По-засилени ще бъдат мерките за сигурност в рейнския град Кьолн. Там ще бъде забранено влизането в катедралите с големи чанти, куфари или туристически раници.\r\n*** По-рано във вторник британският премиер Тереза Мей е провела телефонен разговор с американския президент Доналд Тръмп, по време на който двамата са обсъдили решението на държавния глава на САЩ да признае Ерусалим за британска столица. Двамата обаче не са засегнали темата за евентуална визита на Тръмп във Великобритания, отбелязва Guardian. \r\nИзданието припомня, че от „Даунинг стрийт“ №10 отправиха покана към Тръмп по-рано тази година да посети страната и присъства на церемонията по отварянето на новото американско посолство в Лондон. Мълчанието на двамата лидери по въпроса се случва на фона на изказване на американския посланик в страната Уди Джонсън, според който Тръмп ще предприеме пътуване до Великобритания въпреки планираните срещу него демонстрации, пише още лявото издание.   \r\nТереза Мей бе първият чуждестранен лидер, посетила Белия дом след встъпването в длъжност на Тръмп. Британският премиер бе приета на официална церемония в края на януари тази година. \r\nРазговорът между двамата се е състоял 13 дни след като Тереза Мей разкритикува решението на Доналд Тръмп да признае Ерусалим за столица на Израел. Противоречивият ход на американския президент е бил главната тема на проведения разговор. Според официално съобщение от „Даунинг стрийт“, освен че е изразила своите съболезнования за влаковата катастрофа в САЩ в понеделник, Мей е обсъдила с Тръмп „различните позиции, които заехме относно признаването на Ерусалим за израелска столица, като се съгласихме от важността САЩ да предложи нов начин за установяване на мир“ в региона, който обаче бъде одобрен и от международната общност. \r\nПо-рано в понеделник САЩ бе изолиран 14 срещу един, като американският постоянен представител Ники Хейли бе принудена на наложи вето върху резолюция на Съвета за сигурност, която трябваше да отмени решението на Белия дом. Хейли определи действия на останалите членки на Съвета, сред които и Великобритания, като „обида“, която „няма да бъде забравена“.\r\n***", "date": "2017.12.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/20/2469258/petar-paunov-kmet-na-obshtina-kyustendil-zaporiraneto-na-smetkite-na-obshtinata-e-poreden-opit-za-udar-varhu-darzhavnostta.html", "text": "Със запорирането на сметките на Общината се застрашава изплащането на близо 600 служители и плащания към контрагентите. Това каза пред Радио „Фокус” – Кюстендил кметът на Община Кюстендил Петър Паунов. По думите му след като Общината е била осъдена да плати за извършени непоискани дейности по време на наводнението от 2009 година, сега фирмата-изпълнител е поставила запор на сметките. „За съжаление това е пореден опит за удар върху държавността. Вече са запорирани сметките от съдия-изпълнител. Изключително неприятна новина за Игнажден и за предстоящото Рождество”, каза Петър Паунов. По думите му в Общината не е подаден изпълнителен лист, а е образувано изпълнително дело с което на Общината са начислени нови 15 хиляди лева съдебни такси и близо 7 хиляди лева адвокатски възнаграждения. „Като че ли някой се опитва да покаже, че има закон агресор срещу българските общини. Използвам случая да предупредя всички колеги от местната власт, от изпълнителната, законодателната и съдебната власт, защото това може да се случи и на тях”, каза Петър Паунов. Кметът на Кюстендил заяви, че се надява за сформиране на междуведомствена комисия от представители на всички инстанции, които да отидат на място и да се убедят с какво се е обогатила общината. „С официално прессъобщение Окръжен съд – Кюстендил потвърди, че Общината не е осъдена на договорно основание, а на основание неоснователно обогатяване. Обогатили сме се с няколко хиляди кубика камъни, на 36 км от Кюстендил, на над 1 300 м надморска височина. Това богатство трябва да бъде видяно, защото този проблем се превръща в поредна схема за рекет”, каза Петър Паунов.\r\nВенцеслав ИЛЧЕВ", "date": "2017.12.20", "title": "Петър Паунов, кмет на Община Кюстендил: Запорирането на сметките на Общината е пореден опит за удар върху държавността"}
{"url": "http://www.focus-news.net/news/2017/12/20/2469259/vidin-nivoto-na-reka-dunav-se-e-povishilo-s-45-sm-pri-novo-selo-prez-izminaloto-denonoshtie.html", "text": "Нивото на Дунав в началото на българския участък на реката при Ново село през последното денонощие се е повишило с 45 см и водният стоеж е 515 см, съобщиха от местната Хидрометеорологична станция. При Видин е регистрирано повишение също от 45 см и водният стоеж е 553 см. Нивото на река Дунав край Лом е 547 см, а водният стоеж през последното денонощие се е повишил с 44 см. Нивото на реката се е повишило край Оряхово с 37 см и водният стоеж е 408 см. Температурата на водата край Ново село е 4.8 градуса, край Оряхово е 5.5 градуса.", "date": "2017.12.20", "title": "Видин: Нивото на река Дунав се е повишило с 45 см при Ново село през изминалото денонощие"}
{"url": "http://www.focus-news.net/news/2017/12/20/2469260/gabrovo-spirat-zaradi-avariya-vodopodavaneto-za-selata-zahranvani-ot-girginskiya-vodoprovod.html", "text": "Селата, захранвани от Гиргинския водопровод, ще са без вода заради авария. Това съобщиха за Радио „Фокус“ – Велико Търново от „ВиК“ – Габрово. Водоподаването вече е преустановено за населените места в района на село Гергини, както и в част от бул. “Стефан Караджа“ в Габрово. Причината е възникнала авария. Ремонтите дейности вече са започнали и се очаква да приключат до края на работния ден. \r\nНадежда КРЪСТЕВА", "date": "2017.12.20", "title": "Габрово: Спират заради авария водоподаването за селата, захранвани от Гиргинския водопровод"}
{"url": "http://www.focus-news.net/news/2017/12/20/2469261/targovishte-rabotilnitsa-koledni-usmivki-shte-se-provede-v-regionalnata-biblioteka-petar-stapov.html", "text": "Работилница „Коледни усмивки“ ще се проведе в Регионална библиотека „Петър Стъпов“ днес. Това съобщи за Радио „Фокус“ - Шумен Нели Малчева, библиотекар. Ателието ще се проведе в Детски отдел и ще бъде отворено през целия ден за децата на града и за техните родители. Очаква се посещение и на над 20 деца от занималня „Образователни технологии“. В рамките на работилницата ще бъдат изработвани традиционни сурвакници, поздравителни картички, предвидено и рисуване по зададена тема. Ще бъдат представени традициите и обичаите в Коледно-новогодишния празничен цикъл.\r\nИвелина ИВАНОВА", "date": "2017.12.20", "title": "Търговище: Работилница „Коледни усмивки“ ще се проведе в Регионалната библиотека „Петър Стъпов“"}
{"url": "http://www.focus-news.net/news/2017/12/20/2469262/petar-paunov-kmet-na-kyustendil-uvedomili-sme-vsichki-institutsii-otnosno-pravniya-pretsedent-dovel-do-osazhdane-na-obshtinata.html", "text": "Уведомили сме всички институции относно правния прецедент, довел до осъждане на Общината. Това каза пред Радио „Фокус – Кюстендил кметът на Община Кюстендил Петър Паунов. По думите му се очаква разговор с министър-председателя на Република България и с председателя на Народното събрание. Уведомено е и Сдружението на българските общини, с цел да бъдат предприети законодателни промени. Общината е осъдена за неоснователно облагодетелстване, а главницата е в размер на 290 хиляди лева. Към тази сума се прибавят лихви и разноски и към 14 декември тя вече е в размер на 550 хиляди лева, продължава да нараства със всеки изминал ден, защото има и 10 процента годишна лихва. В момента съдия-изпълнител е запорирал сметките на Общината. „Представете си на Игнажден да ви влезе съдия-изпълнител в дома и за Рождествените празници 500 хиляди лева да бъдат сервирани на масата на тези пет човека от тези компании и техните защитници, а близо 600 човека на минималната работна заплата да се чудят какво да сложат на масата си”, каза Петър Паунов. По думите му тази негативна практика по най-бързия начин трябва да бъде пресечена.\r\nВенцеслав ИЛЧЕВ", "date": "2017.12.20", "title": "Петър Паунов, кмет на Кюстендил: Уведомили сме всички институции относно правния прецедент, довел до осъждане на Общината"}
{"url": "http://www.focus-news.net/news/2017/12/20/2469263/smolyan-nad-200-zhiteli-na-obshtinata-praznuvat-imen-den-na-ignazhden.html", "text": "На 20 декември почитаме раннохристянския свещеномъченик Игнатий Богоносец. Българите наричат този голям християнски празник Игнажден, или Полез или Млада година. Над 200 жители на община Смолян празнуват имен ден на Игнажден. Това каза за Радио „Фокус“ – Смолян Мария Топова от служба ГРАО в местната администрация. Името Игнат носят 9 смолянчани. На този ден празнуват и всички, носещи имената Пламен и Пламена, които в общината са общо 116 души. В този ден имен ден имат и хората, носещи имената Огнян и Искра, които в общината са общо 92-ма.\r\nНели ГЕРГЬОВСКА", "date": "2017.12.20", "title": "Смолян: Над 200 жители на общината празнуват имен ден на Игнажден"}
{"url": "http://www.focus-news.net/news/2017/12/20/2469264/montana-pistolet-e-otkrit-ot-politsiyata-v-chasten-dom-pri-razsledvane-na-krazhba-s-vzlom-ot-magazin-v-s-erden.html", "text": "Между 19,00 ч. на 16 декември 2017 г. и 02,00 ч. на 17 декември 2017 г. в с. Ерден е взломен прозорец на магазин за хранителни стоки, собственост на Областен кооперативен съюз - Монтана, и е извършена кражба на неустановено количество кутии с цигари от различни марки и ваучери за мобилни оператори. Това съобщиха от ОДМВР-Монтана. В хода разследването е направено претърсване в частен дом в селото, обитаван от Д.Л./38 г./ от същото село, при което е намерен и иззет пистолет \"Baical\", модел mp - 654 k, cal. 4,5 mm, с поставен в него пълнител с метална капсула. По случая е образувано досъдебно производство по чл. 339, ал. 1 от НК в РУ Монтана.", "date": "2017.12.20", "title": "Монтана: Пистолет е открит от полицията в частен дом при разследване на кражба с взлом от магазин в с. Ерден"}
{"url": "http://www.focus-news.net/news/2017/12/20/2469265/veska-spasova-etnolog-spored-narodnite-vyarvaniya-kakavto-chovek-prekrachi-parvi-praga-na-kashtata-na-ignazhden-takava-shte-bade-novata-godina-za-semeystvoto.html", "text": "„Полазването” е характерният обичай на Игнажден. Това каза пред Радио „Фокус” – Кюстендил етнологът към Регионален исторически музей – Кюстендил Веска Спасова. „Според народните вярваният какъвто човек прекрачи първи прага на къщата, такава ще бъде новата година за семейството. Гостът не трябва да бъде с празни ръце и трябва да бъде почерпен от домакините”, каза Веска Спасова. По думите ѝ според народната традиция от днес започва новата година. На Игнажден не се дава нищо на заем, защото ще излязат от дома ни късметът и благополучието. На този ден не трябва да се приберем с празни ръце в къщи. „Освен, че на Игнажден коледарите се събират за да разучават песни, и за да изберат своя водач, на този ден се месят и краваите за тях. В по-старо време част от първата щипка от тестото за кравайчетата се е пазело за лек. То е помагало за болки в стомаха и сърдечната област”, каза Веска Спасова. На този ден не се работи и не се вари фасул, за да няма градушки.\r\nВенцеслав ИЛЧЕВ", "date": "2017.12.20", "title": "Веска Спасова, етнолог: Според народните вярвания какъвто човек прекрачи първи прага на къщата на Игнажден, такава ще бъде новата година за семейството"}
{"url": "http://www.focus-news.net/news/2017/12/20/2469266/vanya-yordanova-etnolog-ot-ignazhden-zapochnali-rodilnite-maki-na-bozhiyata-mayka-koito-prodalzhili-do-razhdaneto-na-iisus-hristos-na-koleda.html", "text": "На 20 декември почитаме раннохристянския свещеномъченик Игнатий Богоносец. Според християнските вярвания от Игнажден започнали родилните мъки на Божията майка, които продължили до раждането на Иисус Христос на Коледа. Това каза за Радио „Фокус“ – Смолян етнологът в Регионалния исторически музей – Смолян Ваня Йорданова. Затова и в народната песен се пее: „Замъчи се Божа майка от Игната до Коледа“. В народното съзнание поради тази причина Игнажден се приема за първия от поредицата коледни празници. „Дните от него до Коледа са познати като мъченици или Игнашка неделя и се почитат особено строго от младите булки и бременните жени. Традицията повелява през тези дни те да спазват строга забрана за работа – да не предат, да не тъкат, да не перат, за да забременяват и да раждат леко. Празникът е в близост до зимното слънцестоене и в народната култура на българите се свързва с раждането на новото слънце. Затова се приема и като начало на новия годишен цикъл и се празнува за плодородие и хаир по стока и хора. По тази причина и празничните обреди и магическите практики, които се изпълняват, целят изцяло осигуряването на здраве, на късмет на дома и семейството“, поясни Йорданова. По думите ѝ на много места в почти цяла Източна България срещу този ден е първата кадена вечеря, но за Родопите обаче това не е така. Най-характерен за Игнажден е общобългарския обичай Полязване. В селищата, които се намират в близост до равнинна Тракия , обредността на Игнажден бележи пряко връзка с този обичай. През този ден стопанките следят какъв човек най-напред ще прекрачи прага на къщите им. Ако той е хаирен, ако е добър човек, ако е с лек полаз, то годината ще е плодородна и ще се излюпят много пилета. Стопанката отвежда първия гост до огнището, подава му машата и го кара да разрови огъня. Гостът нарича трикратно: „Колкото жар в тази къща, толкова пилета и берекет да има“. За тази си благословия той е черпен с игнатски кравй, специално подготвен за целта, с вино и с ракия, каза още Ваня Йорданова.\r\nНели ГЕРГЬОВСКА", "date": "2017.12.20", "title": "Ваня Йорданова, етнолог: От Игнажден започнали родилните мъки на Божията майка, които продължили до раждането на Иисус Христос на Коледа"}
{"url": "http://www.focus-news.net/news/2017/12/20/2469267/focus-voennite-ucheniya-zapad-2017-rusiya-e-trenirala-shokova-kampaniya-sreshtu-stranite-ot-zapadna-evropa-i-nato.html", "text": "За разлика от официалните твърдения на Москва, проведените по-рано тази година военни учения „Запад 2017“ не са имали чисто отбранителен характер. Медийно разследване показва, че военнослужещите на Русия са отработили т.нар. шокова кампания срещу страните от Западна Европа и НАТО, пише германското издание Focus. \r\nСъответните твърдения, разпространени най-напред от вестник BILD, са базирани на информация, представена от източници от разузнавателни служби. Съгласно думите им, в последните два дни от провеждането на „Запад 2017“ руските военновъздушни сили, задействани в маневрите, са  извършили симулационни полети над Балтийско и Северно море, в рамките на които са репетирали бомбардировки на западноевропейски обекти, приближавайки се до германското и датското крайбрежие от Северно море, и от Балтийско море от шведската, финландската и полската територия.\r\nСмята се, че е отработено изстрелването на крилати ракети. В случай на извънредна ситуация, техните цели трябва да включват „критичната инфраструктура - летища, пристанища, власт и т.н.“, с цел да бъде предизвикан шок в гражданите, които ще принудят правителствата си да търсят мир с Русия..Тереза Герова", "date": "2017.12.20", "title": "Focus: Военните учения \"Запад 2017\": Русия е тренирала „шокова кампания“ срещу страните от Западна Европа и НАТО"}
{"url": "http://www.focus-news.net/news/2017/12/20/2469268/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-dekemvri-2017-g.html", "text": "„Софийска вода” временно ще прекъсне водоснабдяването в някои части на столицата на 21 декември 2017 г. (четвъртък). Това съобщиха от пресцентъра на водоснабдителното дружество. \r\nВъв връзка с подмяна на сградно водопроводно отклонение на ул. „Давян Груев“, Център се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Дамян Груев“ от ул. „Димитър Трайкович“ до бул. „Христо Ботев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дамян Груев“ ъгъла с ул. „Димитър Трайкович“ .\r\nВъв връзка с изпълнение на инвестиционен проект за реконструкция на уличен водопровод на ул. „Станимир Станимиров“ кв. „Малинова долина - изток“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- бул. „Климент Охридски“ от ул. „Константин Муравиев“ до ул. „Георги Кьосеиванов“;\r\n- бул. „Климент Охридски“ от № 67 до № 105;\r\n- ул. “ Константин Муравиев“, ул.5, ул. „Станимир Станимиров“, ул. „Евгений Силянов“;\r\n- ул. „Георги Кьосеиванов“, ул. „инж. Стоимен Сарафов“ № 27 и 29.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Станимир Станимиров“ ъгъла с ул. „Константин Муравиев“.\r\nСлед възстановяване на водоснабдяването е възможно временно повишаване  мътността на водата.\r\nВъв връзка с изпълнение на инвестиционен проект за реконструкция на уличен водопровод на ул. „Рила“ кв. „Курило“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Пирин“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рила“ ъгъла с ул. „Александър Стамболийски“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с ремонт на уличен водопровод на ул. „Явор“, с. Мрамор се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Иван Вазов“, ул. „Момина сълза“, ул. „Мичур“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Захари Стоянов“ ъгъла с ул. „Явор“.\r\nВъв връзка с прекъсване на сградно водопроводно отклонение на ул. „Блазна“, с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Караджин“ от ул. „Връх Острокап“ до ул. „Половраг“;\r\n- ул. „Ибровица“ от ул. „Караджин“ до ул. „Блазна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Ибровица“ .\r\nВъв връзка с реконструкция на уличен водопровод на ул. „Люлин“, кв. „Филиповци“ се налага спиране на водоподаването от 9:30 до 19:30 часа на клиентите на „Софийска вода”, живеещи в района на:\r\n- ул. „Витоша“, ул. „Погледец“;\r\n- ул. „Люлин“ от ул. „Детелина“ до ул. „Суходолски път“;\r\n- ул. „Суходолски път“ от ул. „Люлин“ до края на улицата.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлин“ ъгъла с ул. „Витоша“.\r\nВъв връзка с реконструкция на уличен водопровод на ул. „Клокотница“, кв. „Банишора“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Княз Борис I“ от ул. „Козлодуй“ до ул. „Струга“;\r\n- ул. „Клокотница“ от ул. „Цар Самуил“ до бул. „Княгиня Мария Луиза.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ ъгъла с ул. „Цар Самуил“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.20", "title": "„Софийска вода” временно ще прекъсне водоснабдяването в някои части на столицата на 21 декември 2017 г."}
{"url": "http://www.focus-news.net/news/2017/12/20/2469269/kyustendil-v-dupnitsa-shte-badat-otbelyazani-130-godini-ot-nachaloto-na-pozharnata-deynost-v-grada.html", "text": "В Дупница ще бъдат отбелязани 130 години от началото на пожарната дейност в града. Това каза пред Радио „Фокус” – Кюстендил Катя Табачка, говорител на ОДМВР – Кюстендил. „По повод кръглата годишнина са организирани различни дейности. Служителите на Районна служба „Пожарна безопасност и защита на населението” от Дупница ще се срещнат с възпитаници на детските градини. Те ще ги запознаят с професията на пожарникаря. Предвидена е и среща със създадените в региона младежки противопожарни отряди”, каза Катя Табачка. По повод кръглата годишнина е организирана и тържествена церемония с водосвет за здраве.\r\nВенцеслав ИЛЧЕВ", "date": "2017.12.20", "title": "Кюстендил: В Дупница ще бъдат отбелязани 130 години от началото на пожарната дейност в града"}
{"url": "http://www.focus-news.net/news/2017/12/20/2469270/administratsiite-shte-poluchavat-sluzhebno-svidetelstvata-za-sadimost.html", "text": "Народните представители приеха окончателни промени в Закона за ограничаване на административното регулиране и административния контрол върху стопанската дейност, предаде репортер на Агенция „Фокус“. Те решиха, когато в нормативен акт са въведени изисквания, свързани със съдимостта на физическо лице, необходимите данни за българските граждани да се установяват служебно от съответния административен орган.\r\nС промените в преходните и заключителни разпоредби депутатите измениха Закона за концесиите, а оттам и Закона за устройство на Черноморското крайбрежие. По този начин влизането в сила на последно приетите правила за отдаване на концесия на морските плажове се отлага с една година – в началото на 2019 г. \r\nБиляна ИВАНОВА", "date": "2017.12.20", "title": "Администрациите ще получават служебно свидетелствата за съдимост"}
{"url": "http://www.focus-news.net/news/2017/12/20/2469271/pregled-na-osnovnite-temi-vav-velikotarnovskiya-pechat.html", "text": "„Ясновидката Соня Щерева“ През 2018 г. ще се раждат все повече деца от новата раса“ е заглавие от областния всекидневник „Янтра Днес”. 2018 година ще е по-добра за България от последните две, съобщи за “Янтра Днес“ ясновидката от Горна Оряховица Соня Щерева. По думите ѝ положението в страната ще се подобри неочаквано и през 2020 г. Страната ни ще е съвсем различна. Промяната ще дойде от много млади хора, които ще се завърнат в родината си от чужбина. „АПИ за АМ „Русе – Велико Търново“: Комбинираното трасе е най-добро, неуместно е да разглежда подобрен син вариант“ е друго заглавие от ежедневника. Некоректно е във финалния етап на процедурата по оценка на въздействието върху околната среда да се разглежда нов вариант на трасето на автомагистрала „Русе -Велико Търново“, внесен от фирмата „Лардж Инфрастръкчър проджектс“, се казва в становището на Агенция „Пътна инфраструктура“ по повод проведените срещи за обществено обсъждане на докладите на ОВОС и оценката за съвместимост. От АПИ посочват, че в сайта им има пълна информация за проекта на новата магистрала още от неговото стартиране и според тях е дадена възможност за мнения, становища и предложения, която не е използвана. „Над 300 горнооряховски домакинства получават помощи“ е заглавие от трета страница на ежедневника. „Детска градина в Лясковец дарява храна за над 100 души в нужда“ четем на страница четири в изданието. На страница пет е поместен материал със заглавие „В Дома за стари хора връчват златни сърца за Коледа“. На спортната страница на вестник „Янтра Днес“ четем  “Петър Петров се извини на “Етър“, разглеждат утре жалбата на “виолетовите“ срещу съдийството.\r\n„Още не затихнала, скандалната сделка за имот на пъпа на В. Търново тръгва отново“ е заглавие от първа страница на другия областен ежедневник “Борба“. За втори път се готви скандална сделка за общински имот под пазарната цена. Веднъж теренът в самото сърце на града вече бе пуснат за продажба, но след серия скандали и разследване на прокуратурата и „Икономическа полиция“ не се стигна до сделка. Сега го виждаме пак в списъка за продажба, и то при същите условия, алармира общинският съветник Стоян Витанов.\r\n „Жандармерия блокира община Павликени в операция „Респект“ е друга тема от ежедневника. Жандармерия и полиция блокираха вчера община Павликени в профилактична операция “Респект“. Във втория работен ден на новия началник гл. инспектор Мариан Лонгинов акцията е във връзка с гражданската регистрация на определен кръг лица от ромското население и за наказаните шофьори, които карат с отнети свидетелства за правоуправление. До обяд са били образувани четири бързи производства и проверени десетки жители на Вишовград, Сухиндол, Павликени, Мусина и Бяла река. “Светлан и Симеон – двамата останали от мъжете, които искаха да учат за медицински сестри“, “Девет години лясковска детска градина радва бедни съграждани“, “Безработицата в старата столица се топи, петима се борят за едно работно място“, “Четири фирми се провалиха в конкурса за новия дом на полицията в Елена“ и  “Общинският съветник Стоян Витанов изби рибата с “Мустакова ракия“ са други заглавия от страниците на всекидневника. “Лора Петрова е N 1 на футболен клуб „Етър ВТ“ при жените, Симона Стоянова при девойките“, “Домакинствата на “виолетовите“ с “Левски“ и ЦСКА най-посетени извън София“ и “Четири златни медала за региона от турнира “Никола Петров“ са заглавията от спортната страница на изданието.", "date": "2017.12.20", "title": "Преглед на основните теми във великотърновския печат"}
{"url": "http://www.focus-news.net/news/2017/12/20/2469272/plovdiv-zhitelite-na-asenovgrad-i-chetiri-sela-ot-oblastta-sa-bez-voda-zaradi-avarii.html", "text": "Десетки домакинства от четири села в Пловдивска област са без вода заради аварии. Това съобщиха за Радио „Фокус“ – Пловдив от пресцентъра на водоснабдителното дружество за областта. Без вода до отстраняване на авариите са населените места Долнослав, Искра, Леново и Борец.\r\nЕкипите работят по отстраняването на аварии също в градовете Асеновград и Пловдив. Поради изграждане на нови водопроводни връзки по ул. „Стою Шишков“ в Асеновград, водоподаването в целия град ще бъде нарушено за времето до 16.00 часа днес. Без вода до отстраняване на възникнала авария са и живущите в района на ул. „Ильо Войвода“ в град Пловдив.\r\nТони МИХАЙЛОВ", "date": "2017.12.20", "title": "Пловдив: Жителите на Асеновград и четири села от областта са без вода заради аварии"}
{"url": "http://www.focus-news.net/news/2017/12/20/2469273/kmetat-na-sofiya-yordanka-fandakova-shte-vrachi-nagradite-na-stolichnata-biblioteka-za-chitatel-i-pisatel-na-2017-godina.html", "text": "Кметът на София Йорданка Фандъкова ще връчи наградите на Столичната библиотека за читател и писател на 2017 година. Това съобщиха от пресцентъра на Столична община. За четвърта поредна година Столична библиотека организира връчване на Годишни награди за Писател на 2017 година и Читател на 2017 година. Награди ще получат и медии, популяризирали работата на библиотека и партньорски организации. Писател на годината на Столичната библиотека е Милен Русков, а най-четен автор на научна и научно- популярна литература е акад. Георги Марков. Награда за писател на детска литература е Живка Шопова.\r\nВ топ 3 на най-четените съвременни български писатели в библиотеката са: Захари Карабашлиев, Ивинела Самуилова и Ангел Игов. На церемонията ще бъдат връчени награди в следните категории за читатели: читател на годината; виртуален читател; читател на детска литература; най-четящо семейство. Читател на годината е  Валя Петрова, Читател на детска литература – Кристиян Тодоров (10 г.)\r\nЦеремонията ще се проведе от 12:00 ч. в Американския център на Столична библиотека на пл. „Славейков“ № 4А.", "date": "2017.12.20", "title": "Кметът на София Йорданка Фандъкова ще връчи наградите на Столичната библиотека за читател и писател на 2017 година"}
{"url": "http://www.focus-news.net/news/2017/12/20/2469274/sz-ek-obsazhda-nakazatelnite-merki-sreshtu-polsha.html", "text": "След двугодишен спор с Полша, в сряда, 20 декември, Европейската комисия ще обсъди предприемането на наказателни мерки срещу нея, припомня германският национален ежедневник Die Sueddeutsche Zeitung.\r\nИзпълнителният орган на ЕС вижда в съдебните реформи на консервативната управляваща партия „Право и справедливост“  заплаха за върховенството на закона, една от основните ценности на Общността.  \r\nЗа първи път може да се стигне до обсъждане по чл. 7 от Договора на ЕС, предвиждаща най-суровата мярка за наказание срещу страните-членки, а именно – отнемане на правото й на глас. За да се стигне до налагането й обаче е необходима подкрепата на всички останали страни от Общността. Миналата седмица германският комисар Гюнтер Йотингер загатна, че са налице редица основания да се предполага, че чл. 7 ще бъде задействан за първи път. \r\nЕвропейската комисия от месеци предупреждава, че правовата държава и разделението на властите в Полша са заплашени заради приемането на два спорни закона, които може да дадат контрол на управляващите над съдилищата в страната. \r\nПолското правителство очаква наказателна процедура и продължава да се придържа към предложените съдебни реформи. Тереза Герова", "date": "2017.12.20", "title": "SZ: ЕК обсъжда наказателните мерки срещу Полша"}
{"url": "http://www.focus-news.net/news/2017/12/20/2469275/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Полицейското присъствие в големите германски градове ще бъде засилено за коледните богослужения, съобщава националният ежедневник Die Frankfurter Allgemeine Zeitung.\r\nПравоохранителните органи ще въведат допълнителни мерки за сигурност за богослуженията, които традиционно биват посещавани от голям брой хора. В Берлин и Мюнхен ще бъде прилаган индивидуален подход при проверките, като се предвижда тясно сътрудничество с организаторите на религиозни събития. По-засилени ще бъдат мерките за сигурност в рейнския град Кьолн. Там ще бъде забранено влизането в катедралите с големи чанти, куфари или туристически раници.\r\n*** След двугодишен спор с Полша, в сряда, 20 декември, Европейската комисия ще обсъди предприемането на наказателни мерки срещу нея, припомня германският национален ежедневник Die Sueddeutsche Zeitung.\r\nИзпълнителният орган на ЕС вижда в съдебните реформи на консервативната управляваща партия „Право и справедливост“  заплаха за върховенството на закона, една от основните ценности на Общността.  \r\nЗа първи път може да се стигне до обсъждане по чл. 7 от Договора на ЕС, предвиждаща най-суровата мярка за наказание срещу страните-членки, а именно – отнемане на правото й на глас. За да се стигне до налагането й обаче е необходима подкрепата на всички останали страни от Общността. Миналата седмица германският комисар Гюнтер Йотингер загатна, че са налице редица основания да се предполага, че чл. 7 ще бъде задействан за първи път. \r\nЕвропейската комисия от месеци предупреждава, че правовата държава и разделението на властите в Полша са заплашени заради приемането на два спорни закона, които може да дадат контрол на управляващите над съдилищата в страната. \r\nПолското правителство очаква наказателна процедура и продължава да се придържа към предложените съдебни реформи.\r\n*** За разлика от официалните твърдения на Москва, проведените по-рано тази година военни учения „Запад 2017“ не са имали чисто отбранителен характер. Медийно разследване показва, че военнослужещите на Русия са отработили т.нар. шокова кампания срещу страните от Западна Европа и НАТО, пише германското издание Focus. \r\nСъответните твърдения, разпространени най-напред от вестник BILD, са базирани на информация, представена от източници от разузнавателни служби. Съгласно думите им, в последните два дни от провеждането на „Запад 2017“ руските военновъздушни сили, задействани в маневрите, са  извършили симулационни полети над Балтийско и Северно море, в рамките на които са репетирали бомбардировки на западноевропейски обекти, приближавайки се до германското и датското крайбрежие от Северно море, и от Балтийско море от шведската, финландската и полската територия.\r\nСмята се, че е отработено изстрелването на крилати ракети. В случай на извънредна ситуация, техните цели трябва да включват „критичната инфраструктура - летища, пристанища, власт и т.н.“, с цел да бъде предизвикан шок в гражданите, които ще принудят правителствата си да търсят мир с Русия.\r\n***", "date": "2017.12.20", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/20/2469276/pazardzhik-sluzhiteli-na-odmvr-shte-podkrepyat-natsionalniya-protest-na-sluzhitelite-na-mvr-na-22-dekemvri.html", "text": "Служители от структурните звена на ОДМВР – Пазарджик ще подкрепят  морално националния протест на служителите на МВР на 22 декември, който ще се проведе на 5 гранично-пропускателни пункта. Това съобщи за Радио „Фокус” – Пазарджик Петър Цоков, председател на Синдиката на ОДМВР - Пазарджик. По думите му полицейски служители от Пазарджик няма да могат да присъстват на място, тъй като са ангажирани с работата си преди празниците. „Причината за протеста са неизпълнените искания от предишния протест на 20 ноември, които са за увеличение на заплащането на служителите в МВР, повече полицаи на пътя и по-добри условия на труд. Протестът ще бъде в Деня на професионалния празник на гранична полиция, като протестиращите ще са концентрирани около граничните контролно-пропусквателни пунктове”, уточни Цоков. Той каза още, че началото на протеста ще бъде поставено в 11.00 часа на 22 декември от членовете на Синдикалната федерация на служителите в МВР на ГКПП „Станке Лисичково“, ГКПП „Стрезимировци“ и пред РДГП „Елхово“. В 11.30 часа ще започнат протестите на ГКПП „Кулата“ и ГКПП „Илинден“. В 12.00 часа ще е началото на протестите на ГКПП „Дуранкулак“ и в град Сливен пред РУ – Сливен. Протестният маратон на 22 декември ще бъде закрит в 18.30 часа във Варна на площада между „Транспортна болница“ и Митница – Варна.\r\nАлбена ЖИЛЕКОВА", "date": "2017.12.20", "title": "Пазарджик: Служители на ОДМВР ще подкрепят националния протест на служителите на МВР на 22 декември"}
{"url": "http://www.focus-news.net/news/2017/12/20/2469277/burgas-blizo-5-000-dushi-ot-oblastta-praznuvat-imen-den-na-ignazhden.html", "text": "4 855 души от област Бургас празнуват имен ден на Игнажден, съобщиха за Радио „Фокус“ - Бургас от ТД ГРАО - Бургас. 2 811 са те в областния град. Мъжете с името Игнат са по-малко в сравнение с тези, кръстени с името Пламен. Съответно те са 44 и 2010 в цялата област. В Бургас те са 20 и 1 208. Жените, носещи името Пламена, са 623 в региона и 363 в града.\r\nИмен ден празнуват още хората с имена: Искрен, Огнян, Светослав, Искра, Огняна, Светла.\r\nМария РУСЕВА", "date": "2017.12.20", "title": "Бургас: Близо 5 000 души от областта празнуват имен ден на Игнажден"}
{"url": "http://www.focus-news.net/news/2017/12/20/2469278/pregled-na-osnovnite-temi-v-pazardzhishkiya-pechat.html", "text": "На първа страница вестник „Пазарджишка Марица\" помества водеща статия със заглавие „Българите станаха оптимисти“, като допълва, че едва 9% смятат, че новата година ще е по-лоша от настоящата. На втора страница водещо е заглавието „Паяк вдигна кола с платен есемес“. Служителите не били длъжни да разясняват на никого какви са правилата за паркиране. Трета страница на изданието коментира въпроса за общинската такса смет, която остава без промяна за следващата година в Сърница под заглавие „Такса смет в Сърница остава без промяна“. На четвърта страница вестникът коментира политически теми под заглавие „Годината на голямото Б - Бойко, Брекзит, Балканите“. На следващите си страници вестникът насочва вниманието на читателите си към спортни, социални и теми от света на модата.", "date": "2017.12.20", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/20/2469279/kzd-e-dala-zadalzhitelno-predpisanie-na-stolichniya-obshtinski-savet-da-promeni-usloviyata-za-predostavyane-na-asistentski-uslugi-za-hora-s-uvrezhdaniya.html", "text": "ККомисията за защита от дискриминация (КЗД) е дала задължително предписание на Столичния общински съвет (СОС) да промени условията за предоставяне на асистентски услуги за хора с увреждания, които са залегнали в наредбата „Асистент за независим живот“. Това съобщиха от пресцентъра на КЗД.\r\nРешението е продиктувано от факта, че КЗД вижда условия за дискриминация във въпросната наредба. Неравното третиране идва от там, че в наредбата си СОС е поставил условие достъп до асистентска услуга да получават само хора с увреждания, които учат или работят.\r\n„Необходимо е да се подчертае, че това наше решение не омаловажава огромния труд, който се полага в Столична община за хората с увреждания. Адмирации заслужава общината затова, че е една от малкото, които са създали собствена асистентска услуга и не разчитат само на националния бюджет или европейската солидарност. Въпреки това обаче ние смятаме, че има място за подобряване на условията, при които тази подкрепа се предоставя“, заяви председателят на специализирания състав, постановил решението, Златина Дукова.\r\n„Намираме, че не е редно де факто да се прегражда пътят до получаване на асистентска услуга за лицата с тежки увреждания, които не могат да учат или работят именно защото имат нужда от асистентска подкрепа. Ситуацията малко напомня на „Параграф 22“, в който за да получиш асистенция трябва да работиш, но за да работиш трябва да имаш асистенция“, обясни от своя страна Петър Кичашки, докладчик по преписката, по която е постановено решението на Комисията.", "date": "2017.12.20", "title": "КЗД е дала задължително предписание на Столичния общински съвет да промени условията за предоставяне на асистентски услуги за хора с увреждания"}
{"url": "http://www.focus-news.net/news/2017/12/20/2469280/pernik-izgoryal-kamion-e-blokiral-dvizhenieto-v-ednoto-platno-na-am-struma-sled-izkachvaneto-v-rayona-na-s-studena-v-posoka-kulata.html", "text": "Изгорял камион е блокирал движението в едното платно на АМ \"Струма\" след изкачването в района на с. Студена в посока Кулата. Това съобщи читател на Агенция \"Фокус\".  проверява сигнала и ще продължи да ви информира за пътната обстановка в страната.", "date": "2017.12.20", "title": "Перник: Изгорял камион е блокирал движението в едното платно на АМ \"Струма\" след изкачването в района на с. Студена в посока Кулата"}
{"url": "http://www.focus-news.net/news/2017/12/20/2469281/veliko-tarnovo-art-tsentar-tvoretsat-v-svishtov-shte-predstavi-spektakala-kogato-hip-hopa-sreshtne-folklora.html", "text": "Театрално-танцов спектакъл „Когато Хип-хопа срещне Фолклора“ ще представи Арт център „Творецът“ в Свищов. Това съобщи за Радио „Фокус“ – Велико Търново Росен Маринов, директор на Дирекция „Култура и културно наследство“ в Общината. Събитието е част от празничната програма на Община Свищов по повод предстоящите празници Коледа и Нова година. То ще се състои в салона на ПБНЧ „Еленка и Кирил Д. Аврамови 1856“ от 18.00 часа. „Това е една авторска композиция, която ще бъде представена за пръв път и мисля, че ще провокира интересът на местната общественост“, добави експертът. \r\nПразничната програма на Общината продължава на 25 декември, когато Дядо Коледа, Снежанка и джуджетата ще обикалят Свищов в празнично украсен бус и ще раздават подаръци и изненади. На същия ден от 11.00 часа в храма „Св. Пророк Илия“ ще се проведе Коледния концерт на Първи български хор „Анко Мустаков“ с диригент Елизабет Людмилова.\r\nНадежда КРЪСТЕВА", "date": "2017.12.20", "title": "Велико Търново: Арт център „Творецът“ в Свищов ще представи спектакъла „Когато Хип-хопа срещне Фолклора“"}
{"url": "http://www.focus-news.net/news/2017/12/20/2469282/adelina-stefanova-hram-vavedenie-bogorodichno-blagoevgrad-ignazhden-e-golyam-hristiyanski-praznik-svarzan-s-vyarata-che-ot-tozi-den-zapochva-novata-godina.html", "text": "Игнажден е голям християнски празник свързан с вярата, че от този ден започва новата година. Това каза за Радио „Фокус“ – Пирин Аделина Стефанова, църковен уредник в благоевградския храм „Въведение Богородично“. По думите ѝ традиционно денят се отбелязва на 20 декември. „Игнатий Богоносец бил ученик на свети Йоан Богослов. Осъден на смърт от римския император Траян заради вярата си, той загива мъченически, разкъсан от лъвове. Според християнските представи от Игнажден започват родилните мъки на Божията майка, които продължават до Коледната нощ. Смята се, че денят има магическа сила и за това предците ни следели всички символи и знаци през този ден, извършвали се и много магически ритуали“, каза още Стефанова. Тя добави, че на този ден имен ден празнуват Пламен, Пламена, Огнян, Огняна, Игнат.\r\nЛора КАЛЧЕВА", "date": "2017.12.20", "title": "Аделина Стефанова, храм „Въведение Богородично“ - Благоевград: Игнажден е голям християнски празник, свързан с вярата, че от този ден започва новата година"}
{"url": "http://www.focus-news.net/news/2017/12/20/2469283/vitsepremierat-krasimir-karakachanov-nyama-da-ima-podpisvane-na-dogovor-za-boyni-korabi.html", "text": "Няма да има подписване на договор за бойни кораби. Това каза вицепремиерът и министър на отбраната Красимир Каракачанов в началото на правителственото заседание, предаде репортер на Агенция „Фокус\"Ь>. „Предлагам да оттеглим точката, която беше за закрито заседание за Министерски съвет, касаеща сключване на договор с фирмата \"Делфин\" за изграждане на два многофункционални патрулни кораба. В 09.00 часа е депозирано писмо в Министерство на отбраната, че фирмата „Делфин\" се оттегля от преговорите и подписването на договора\", коментира той. По думите му разходите, поръчани по отношение на бойната авиация, ще бъдат съкратени по няколко причини. „Първата и основна е, че на 19 декември в Комисията за защита на конкуренцията е внесена жалба от една украинска фирма, която обжалва процедурата, по която Министерство на отбраната е подготвило преговорите и беше пред сключване на договор. Става дума за ремонта и поддръжката за 15-те ни самолета Миг-29. Процедурите са такива - след като има обжалване, процедурата се спира\", обясни той. Каракачанов заяви, че до края на годината тези средства няма да могат да бъдат усвоени. „Става дума за 82 млн. лв. 19 бяха гласувани на миналото заседание, за което благодаря на Министерски съвет, за днес бяха предвидени още 22 млн. лв., които отпадат. Така че сумата, която може да бъде изразходена, като броим тези 19, е 50 млн. лв., които ще пусна на съгласуване с подпис за постановление на Министерски съвет\", коментира той. \r\nПремиерът Бойко Борисов попита защо вчера са работили толкова време с адмирали и генерали и всичко е било е готово, на което Каракачанов отговори: \"Бяхме длъжни като правителство да направим всичко възможно\". \r\nМариела РУСЕВА", "date": "2017.12.20", "title": "Вицепремиерът Красимир Каракачанов: Няма да има подписване на договор за бойни кораби"}
{"url": "http://www.focus-news.net/news/2017/12/20/2469284/na-29-dekemvri-danachnite-sluzhbi-na-stolichna-obshtina-shte-priemat-kasovi-plashtaniya-do-1200-ch.html", "text": "Данъчните поделения на Столична община ще обработват декларации и ще приемат касови плащания на местни данъци и такси до 12,00 ч. на 29 декември 2017 г., по информация на дирекция \"Общински приходи\" в Общината. Това съобщиха от пресцентъра на Столична община. Онлайн плащания през електронната страница на Столична община ще могат да се правят до по-късно, но в зависимост от работното време на банките. \r\nСправки за задължения и плащания могат да се правят в сайта на Общината в интернет на адрес: https://sonet09.sofia.bg/OnlineReportWSClient/obligations.", "date": "2017.12.20", "title": "На 29 декември данъчните служби на Столична община ще приемат касови плащания до 12,00 ч."}
{"url": "http://www.focus-news.net/news/2017/12/20/2469285/razgrad-80-godishna-zhena-e-s-opasnost-za-zhivota-sled-kato-e-blasnata-ot-avtomobil-na-trotoar-v-selo-osenets.html", "text": "Възрастно семейство е пострадало при пътно-транспортно произшествие в село Осенец. Това съобщиха от ОДМВР-Разград. 84-годишният Т. К. и 80-годишната му съпруга П. К. вървели пеш по тротоара, когато автомобил „Нисан Жук“ с шуменска регистрация ги ударил. Инцидентът станал около 12 часа на 19 декември. Колата, управлявана от 51-годишния Ю.А. от град Шумен, внезапно излязла от пътното платно и се качила на тротоара. Пострадалият пешеходец е с фрактура на лява лакътна става, а жената – с травма в коремната област и опасност за живота. Настанени са за лечение в Разградската болница. По случая е образувано досъдебно производство по чл.343, ал.1, Б във връзка с чл.342, ал.1 от НК.", "date": "2017.12.20", "title": "Разград; 80-годишна жена е с опасност за живота, след като е блъсната от автомобил на тротоар в село Осенец"}
{"url": "http://www.focus-news.net/news/2017/12/20/2469286/yunoshi-ot-lovech-shte-debatirat-v-bryuksel-za-rolyata-na-kulturata-v-badeshteto-na-evropa.html", "text": "Профилираната природо-математическа гимназия в Ловеч е едно от тридесет и трите училища от цяла Европа, които ще посетят Брюксел през март следващата година и ще споделят с европейските институции своето мнение за ролята, която културата играе за бъдещето на Европа. Те ще предлагат идеи, ще дебатират и ще гласуват по три предложения, които европейските институции ще вземат предвид в процеса на изготвяне на политиките. Това съобщиха от пресцентъра на Представителството на Европейската комисия в България. Проявата наречена „Твоята Европа, твоето мнение!“ (YEYS) се организира от Европейския икономически и социален комитет (ЕИСК), гласът на гражданското общество на европейско равнище и е знаковата проява на Комитета за младите хора. \r\nУчилището в Ловеч e избрано за участие в тази инициатива чрез жребий по електронен път в Брюксел на 6 декември. \r\nЩе участват по едно училище от всяка от 28-те държави членки и петте страни кандидатки (Албания, бивша югославска република Македония, Черна гора, Сърбия и Турция).", "date": "2017.12.20", "title": "Юноши от Ловеч ще дебатират в Брюксел за ролята на културата в бъдещето на Европа"}
{"url": "http://www.focus-news.net/news/2017/12/20/2469287/nsi-prez-tretoto-trimesechie-na-2017-g-obshtite-razhodi-na-rabotodatelite-za-edin-otraboten-chas-ot-sluzhitelite-im-narastvat-s-107-spryamo-tretoto-trimesechie-na-2016-g.html", "text": "По предварителни данни на Националния статистически институт през третото тримесечие на 2017 г. общите разходи на работодателите за един отработен час от наетите от тях лица нарастват с 10.7% спрямо третото тримесечие на 2016 година. Това сочи статистика на Националния статистически институт (НСИ). Увеличението в индустрията е с 11.5%, в услугите - с 10.8%, и в строителството - със 7.0%.\r\nПо икономически дейности през третото тримесечие на 2017 г. най-висок ръст на общите разходи за труд спрямо същия период на предходната година е регистриран в икономическите сектори „Административни и спомагателни дейности“ - с 14.8%, „Други дейности“ - с 14.4%, и „Образование“ - с 13.7%. Най-нисък ръст на общите разходи за труд е регистриран в икономическите сектори „Култура, спорт и развлечения“ - с 2.9%, „Производство и разпределение на електрическа и топлинна енергия и на газообразни горива“ - с 6.3%, и „Строителство“ - със 7.0%. \r\nПрез третото тримесечие на 2017 г. спрямо третото тримесечие на 2016 г. разходите за възнаграждение за един отработен час се увеличават с 10.6%, а другите разходи (извън тези за възнаграждения) - с 11.1%. По икономически сектори изменението на разходите за възнаграждения спрямо същия период на предходната година варира от 3.1% за „Култура, спорт и развлечения“ до 14.5% за „Други дейности“.", "date": "2017.12.20", "title": "НСИ: През третото тримесечие на 2017 г. общите разходи на работодателите за един отработен час от служителите им нарастват с 10.7% спрямо третото тримесечие на 2016 г."}
{"url": "http://www.focus-news.net/news/2017/12/20/2469288/sofiya-zatrudneno-e-dvizhenieto-po-bul-tsarigradsko-shose-pri-razklona-za-gorublyane-zaradi-zapalil-se-v-dvizhenie-kamion.html", "text": "Затруднено е движението по бул. „Цариградско шосе“ при разклона за кв. \"Горубляне\", в посока изход от София, заради запалил се в движение камион, няма данни за пострадали. Това съобщиха от пресцентъра на МВР. Пътни полицаи подпомагат трафика.\r\nВ 10.16 часа днес в столичната пожарна е постъпил сигнал за запалил се в движение тежкотоварен автомобил на бул. „Цариградско шосе“, в района на кръстовището с ул. „Павел Красов“. Незабавно към мястото са насочени противопожарни екипи, към момента продължават действията по погасяване на огъня. Няма данни за пострадали при инцидента.", "date": "2017.12.20", "title": "София: Затруднено е движението по бул. „Цариградско шосе“ при разклона за Горубляне заради запалил се в движение камион"}
{"url": "http://www.focus-news.net/news/2017/12/20/2469289/nzok-e-uvedomila-dogovornite-si-partnyori-za-nachina-po-koyto-mogat-da-izpisvat-lekarstva-po-vreme-na-praznitsite.html", "text": "Националната здравноосигурителна каса (НЗОК) е уведомила договорните си партньори, че във връзка с предстоящите официални празници и неработни дни, общопрактикуващите лекари или специалистите по съответния профил на заболяване биха могли да предпишат, а аптеката да отпусне, лекарствените продукти, полагащи се на здравноосигурените лица, по-рано от регламентирания 30-дневен срок. Това съобщиха от пресцентъра на НЗОК. Следващото предписание трябва да е на датата, до която са достатъчни получените от здравноосигуреното лице медикаменти, след последните две отпускания от аптеката.\r\nСрокът, за който са достатъчни отпуснатите по предходното предписание количества и тези по извънредното предписание, се отразява в амбулаторния лист на пациента. В него и в новата рецептурна бланка се записва конкретната дата за следващото предписване на лекарства.", "date": "2017.12.20", "title": "НЗОК е уведомила договорните си партньори за начина, по който могат да изписват лекарства по време на празниците"}
{"url": "http://www.focus-news.net/news/2017/12/20/2469290/plovdiv-75-dezhurni-ekipi-shte-reagirat-pri-avarii-po-elektrorazpredelitelnata-mrezha-v-oblastta-prez-praznichnite-dni.html", "text": "Общо 75 дежурни екипи на електроразпределителното дружество са в готовност да реагират при необходимост от отстраняване на евентуални аварии по време на предстоящите коледни и новогодишни празнични дни в Пловдивска област. Това съобщиха за Радио „Фокус“ – Пловдив от отдел „Връзки с обществеността“ на дружеството. Оттам подчертаха, че е осигурена възможност за включване на допълнителен брой сътрудници и техника при извънредни ситуации, както и да се активира специален кризисен щаб. Засилено внимание ще бъде отделено също и на местата, където по празниците се събират повече хора – зимни курорти, туристически центрове, вилни зони и други. Както всяка година, дружеството няма да извършва планови ремонтни дейности по време на официалните почивни дни. Такива ще бъдат извършвани само в случай на спешна необходимост с цел гарантиране сигурността на доставките.\r\n„Като част от текущата подготовка за работа през зимата, дружеството е доставило по места техника, инструменти и материали с оглед осигуряване на авариен резерв. В това число влиза и доставка на специализирана механизация – високопроходими автомобили, автовишки, моторни шейни, както и АТВ за труднодостъпните райони. Дежурните екипи поддържат връзка с денонощно функциониращите два специализирани диспечерски центъра“, добавиха от пресцентъра на електроразпределителното дружество за Пловдивска област.\r\nТони МИХАЙЛОВ", "date": "2017.12.20", "title": "Пловдив: 75 дежурни екипи ще реагират при аварии по електроразпределителната мрежа в областта през празничните дни"}
{"url": "http://www.focus-news.net/news/2017/12/20/2469291/deputatite-ulesniha-izpolzvaneto-na-riskovi-veshtestva-v-proizvodstvata-v-avtomobilniya-sektor.html", "text": "Депутатите улесниха използването на рискови вещества в производствата в автомобилния сектор с приемането на второ четене промените в Закона за контрол върху наркотичните вещества и перкусорите, предаде репортер на Агенция „Фокус“. Съгласно промените, химични смеси, предназначени за промишлеността ще могат да бъдат използвани, ако  наркотичното вещество не надвишава определено количество, посочено в наредба на министъра на икономиката и не може да бъде директно извлечено. Предложените промени са обосновани от трудностите, които срещат производителите  на редица компоненти за високотехнологични индустриални производства в частност за автомобилния сектор в България, чиято изработка изисква вноса и използването в производствения процес на вещества, класифицирани като рискови. \r\nДеница КИТАНОВА", "date": "2017.12.20", "title": "Депутатите улесниха използването на рискови вещества в производствата в автомобилния сектор"}
{"url": "http://www.focus-news.net/news/2017/12/20/2469292/chez-razpredelenie-preustanovyava-planiranite-remonti-po-praznitsite-150-ekipa-shte-dezhuryat-v-zapadna-balgariya-na-koleda-i-nova-godina.html", "text": "„ЧЕЗ Разпределение България“ АД преустановява планираните прекъсвания на електрозахранването в периода от 08.00 часа на 20 декември 2017 г. до 08.00 часа на 07 януари 2018 г. с цел да осигури спокойствието и комфорта на клиентите по време на предстоящите коледни и новогодишни празници. Това съобщиха от пресцентъра на „ЧЕЗ България“. На Коледа и Нова година за сигурността на електрозахранването в Западна България ще се грижат 150 аварийни екипа. В случай на извънредни обстоятелства и тежки метеорологични условия компанията може да мобилизира общо 400 екипа. Те са снабдени с всички необходими материали и оборудване, както и с подходящо защитно работно облекло за работа при тежки зимни условия. \r\nНа разположение е модерна специализирана техника в това число 300 проходими аварийни автомобила, 125 броя специализирана техника – кранове, багери и други, 12 броя АТВ машини с допълнителни вериги за сняг, 12 моторни шейни, 50 автовишки, 10 автокрана, 10 багера и уникална високопроходима верижна машина за всякакви терени и сезони. Създадена е организация при необходимост да се наема специализирана техника и от външни фирми. От настоящата година  ЧЕЗ Разпределение започна да монтира в трудно достъпните и пресечени планински местности уникални за България полимерни стълбове. Те са изработени по нова технология, много по-леки са от бетонните и могат да се използват, когато пътищата са непроходими за автомобил.\r\nПрез предстоящите празнични дни служителите на ЧЕЗ Разпределение ще отчитат електромерите по предварителен график, така че да бъде гарантирано спазването на законоустановения 31-дневен период на отчитане. Тези, които няма да могат да осигурят достъп до средствата да търговско измерване, имат възможност сами да декларират показанията им на денонощната телефонна линия 0700 10 010 или на имейл klienti@cez-rp.bg.", "date": "2017.12.20", "title": "„ЧЕЗ Разпределение“ преустановява планираните ремонти по празниците, 150 екипа ще дежурят в Западна България на Коледа и Нова година"}
{"url": "http://www.focus-news.net/news/2017/12/20/2469293/gabrovo-etnografski-muzey-na-otkrito-etar-shte-posreshtne-grupa-momcheta-ot-uchilishteto-za-koledari-po-povod-ignazhden.html", "text": "В Етнографски музей на открито „Етър“ в Габрово ще отбележат Игнажден, съобщават от Музея. До 13.00 часа на втория етаж в Самарджийската къща Мила Кръстева ще сготви баница с праз лук. При влизането си в Самарджийската къща гостите на ЕМО „Етър” ще имат възможност да вземат наръч съчки, за да ги поставят, както е по традиция, до запаленото огнище. Преди обяд на Игнажден в ЕМО „Етър” пристига група момчета от Училището за коледари. Около 11.30 часа, облечени в народни носии, те ще направят своята генерална репетиция, преди същинското коледуване. Младежите вече са научили характерната за този обичай обредност, а майсторите с готовност отварят работилниците си за репетицията на бъдещите коледари.\r\nИгнажден, който бележи началото на народната Нова година, се нарича Полазница или Полазовден. Човекът, който влиза пръв, се нарича полазник. Ако той е добър, трудолюбив, здравеняк и добър стопанин – годината ще бъде щастлива и плодородна за семейството.\r\nПри влизането в дома полазникът трябва да внесе трески, съчки или слама, които слага най-често край огнището или зад вратата и сяда върху тях „да мъти”. Домакините канят гостенина да седне – за да седят и мътят на полога кокошките. Полазникът разравя огъня с шумка от дъбово, крушово или сливово дърво, като нарича „Колко искрици, толкова пиленца, шиленца, теленца…дечица”. За полазник се смята и всеки член от семейството, който на Игнажден излезе навън и се върне с трески или слама вкъщи. Вечерта преди празника стопанката реди игнажденска трапеза – все постни ястия и голям кравай, който полазника на другия ден разчупва над трапезата за берекет.\r\nНа този ден се пророкува за късмета през следващата година. Извършват се различни имитативни магии, за да носят кокошките и да се излюпват пиленцата. Вретената, хурките и кълбетата на жените трябва да са пълни, иначе от яйцата ще се измътят запъртъци. На Игнажден не бива да се изнася нищо от къщата, най-вече огън или сол, за да не се „изнесе берекетът”. Не се иска и не се дава нищо на заем. Не се става от трапезата по време на ядене, за да не стават кокошките от полога, докато мътят. Не се вари боб, за да не бие градушка.\r\nОт този празник коледарската дружина се събира и започва да разучава песните. Вярва се, че на този ден са започнали родилните мъки на Божията майка. В коледарските песни се пее:„Замъчи се Божа майка от Игнажден до Коледа”.", "date": "2017.12.20", "title": "Габрово: Етнографски музей на открито „Етър“ ще посрещне група момчета от Училището за коледари по повод Игнажден"}
{"url": "http://www.focus-news.net/news/2017/12/20/2469294/smolyan-s-blizo-5-mln-lv-shte-se-sanirat-malki-blokove-v-grada-po-op-regioni-v-rastezh.html", "text": "С близо 5 млн. лв. ще се санират малки блокове в Смолян по ОП „Региони в растеж”. Това съобщиха от пресцентъра на Община Смолян. При изключително голям интерес премина информационната среща в Община Смолян, на която беше представена  ОП „Региони в растеж” 2014-2020 г., процедурата за безвъзмездна помощ и условията по нея за участие в проекта „Енергийна ефективност на многофамилни жилищни сгради в град Смолян”. В срещата взе участие и зам.-кметът Венера Аръчкова.\r\nЗа изпълнение на проекта е одобрена сума в размер на 4 952 397 лв. От тях 4 000 000 ще се вложат в строително-монтажни работи. Останалите средства ще се използват за енергийни и технически обследвания, строителен и авторски надзор, инвеститорски контрол, проектиране и екип за управление на проекта. Тези факти оповести на срещата директорът на дирекция „Икономическо развитие, туризъм и международни проекти и програми” в община Смолян Ефтима Петкова. \r\nНа практика процедурата за кандидатстване е почти същата с тази по националната програма за енергийна ефективност. Трябва да се уреди сдружение и да се подаде заявление за интерес към общината за финансиране. Към момента има голям брой блокове, които са учредели сдружения и са подали заявления по националната програма. Сега трябва да подадат ново заявление към общината за финансиране по ОП „Региони в растеж”. \r\nСградите, които ще бъдат избрани за енергийно обновяване, ще бъдат оценявани за изпълнението на следните условия и изисквания за допустимост.  Заявлението  за кандидатстване трябва да е  подадено за цялата сграда. Регистрирано е Сдружение на собствениците за всяка блок-секция в сградата/на цялата сграда при  условията и реда на чл. 25, ал. 1 от ЗУЕС и са взети всички изискуеми решения в съответствие с изискванията на закона и тези указания. Сдружението трябва да е  вписано в публичния регистър на общината , в регистър БУЛСТАТ и да има протокол от общото събрание.  С изпълнението на енергоспестяващите мерки в сградата, ще се достигне минимум 60% енергийни спестявания и достигане най-малко клас на енергопотребление „С“. Трябва да има съгласие на всички на собственици, като трябва да се осигури и  достъп до всички самостоятелни обекти.\r\nОбщината ще приоритизира жилищните сгради, с обновяването на които ще се постигнат най-големи енергийни спестявания. При оценката на заявленията съществена тежест ще има процента, с който са създадени сдруженията, датата на вписването им в публичния регистър на СС в Община Смолян, както и броя обособени обекти с жилищно предназначение в съответната сграда. \r\nВажно е да се знае, че Сдруженията на собствениците, подали заявления и подписали договор с общината по Националната програма, е необходимо да проведат ново събрание и да подадат ново заявление в съответствие с образците и указанията по ОП”Региони в растеж”.\r\nДопустими за енергийно обновяване по настоящата процедура са многофамилни жилищни сгради, които са масивни сгради и са проектирани преди 26 април 1999 г. и са извън обхвата на националната програма. Многофамилните  жилищни сгради трябва да са с до 35 самостоятелни обекта с жилищно предназначение, строени по индустриален способ – едропанелно жилищно строителство, пакетно-повдигани плочи, едроплощен кофраж, пълзящ кофраж и разновидностите им, които са извън обхвата на националната програма за енергийна ефективност.   \r\nДопълнителна информация може  да се получи  на тел. 00301/67612.\r\nВсички документи във връзка с подготовката на проект „Енергийна ефективност на многофамилни жилищни сгради в град Смолян“ са публикувани на интернет-страницата на Община Смолян - в секция Проекти - ОП Региони в растеж на следния линк: http://www.smolyan.bg/bg/menu/subcontent/2079.", "date": "2017.12.20", "title": "Смолян: С близо 5 млн. лв. ще се санират малки блокове в града по ОП „Региони в растеж”"}
{"url": "http://www.focus-news.net/news/2017/12/20/2469295/ivan-andonov-chitalishte-bratstvo-kyustendil-kontsertat-koledna-magiya-shte-predstavi-bogatstvoto-na-folklora-v-oblastta.html", "text": "Концертът „Коледна магия” ще представи богатството на фолклора в Кюстендил. Това каза пред Радио „Фокус” – Кюстендил Иван Андонов, председател на Читалище „Братство”. Концертът ще се проведе от 18.00 часа в голямата зала на читалището. В него ще участват Фолк-арт формация с диригент Адела Харалампиева, Детско-юношески фолклорен фестивал „Кюстендилче” с хореограф Рангел Маджарски и ученици от класа по акордеон с преподавател Любомир Борисов. „Според християнските представи от Игнажден започват родилните мъки на Божията майка, които продължават до Коледната нощ. Дните през този период се наричат „Мъченици“. По този повод днес състави и изпълнители от читалището ще представят фолклорна програма за всички кюстендилци и гости на града”, каза Иван Андонов.\r\nВенцеслав ИЛЧЕВ", "date": "2017.12.20", "title": "Иван Андонов, Читалище „Братство” - Кюстендил: Концертът „Коледна магия” ще представи богатството на фолклора в областта"}
{"url": "http://www.focus-news.net/news/2017/12/20/2469296/varna-83-godishen-mazh-e-zaginal-pri-pozhar-v-selo-zasmyano.html", "text": "Възрастен мъж е загинал при пожар в дома си в село Засмяно. Това съобщиха от ОДМВР – Варна. Сигналът за инцидента е станал около 22.20 часа вчера на телефон 112. На място незабавно са изпратени екипи на РДПБЗН, които започват да гасят огъня. Къщата е обитавана от 83-годишен мъж. Установено е, че същият е загинал. Изясняват се причините за възникването на пожара. По случая има образувано досъдебно производство.", "date": "2017.12.20", "title": "Варна: 83-годишен мъж е загинал при пожар в село Засмяно"}
{"url": "http://www.focus-news.net/news/2017/12/20/2469297/afp-devetnadeset-dushi-sa-zaginali-pri-vazdushni-udari-v-siriya.html", "text": "В рамките на нощта над град в североизточната част на Сирия са нанесени серия въздушни удари, в резултат на което са загинали 19 цивилни, седем от които – деца, предава AFP.\r\n„Предполагаеми руски въздушни удари са поразили няколко къщи в Мааршурин“, град в провинция Идлиб, контролиран от бунтовниците, уточняват от базираната във Великобритания Сирийска обсерватория за човешките права. .Тереза Герова", "date": "2017.12.20", "title": "AFP: Деветнадесет души са загинали при въздушни удари в Сирия"}
{"url": "http://www.focus-news.net/news/2017/12/20/2469298/stara-zagora-sedem-mladi-matematitsi-ot-grada-sa-veroyatni-finalisti-na-mezhdunarodnata-olimpiada-v-tayland.html", "text": "Седем ученици от две училища в Стара Загора са сред вероятните финалисти на Тайландската международна олимпиада по математика- TIMO. Общо 200 участници от цялата страна, на възраст от 5 до 18 години, спориха в Стара Загора за включване във финала на престижната международна олимпиада. Това съобщиха от пресцентъра на Община Стара Загора. България има квота за 20 финалисти за предстоящия през февруари 2018 г. математически форум, съобщи координаторът на българските участници, известният старозагорски математик Любомир Любенов.\r\nВ състезанието, проведено на 17.12.2017 г. в хотел „Верея“, освен старозагорци са участвали медалисти от значими световни форуми от най-добрите математически гимназии в София, Пловдив, Бургас, Варна, Хасково, Димитровград, Габрово, Ямбол, Сливен, Добрич и Казанлък, както и от други училища. В продължение на 90 минути участниците в квалификацията са решавали 25 задачи от раздели „Логическо мислене”, „Аритметика”, „Теория на числата”, „Геометрия” и „Комбинаторика”. \r\nРезултатите от първия етап на TIMO ще станат ясни точно на 31 декември 2017 г., а българските квоти за финала - в началото на 2018 г. \r\nНай-добре представилите се старозагорци и евентуални финалисти са Йоан Михайлов и Иво Ганчев от Средно училище „Максим Горки”, и възпитаниците на Профилираната природоматематическа гимназия \"Гео Милев\" в Стара Загора Христо Георгиев, Любен Карбанов, Михаил Михов,  Мирослав Минчев и Калоян Руев.\r\nСтара Загора се гордее с успехите на младите си математици и кметът Живко Тодоров подпомага изявите на талантливите деца на международни форуми. Това лято, с финансовата подкрепа на Община Стара Загора, с медали от олимпиади по математика в Сингапур и Хонконг се завърнаха Михаил Михов, Светослав Карабалиев и Любен Карбанов от ППМГ „Гео Милев“,  и Христо Анастасов от СУ „Максим Горки”. Тогава Живко Тодоров се срещна с тях и обеща, че ще продължи да ги подкрепя и занапред.", "date": "2017.12.20", "title": "Стара Загора: Седем млади математици от града са вероятни финалисти на международната олимпиада в Тайланд"}
{"url": "http://www.focus-news.net/news/2017/12/20/2469299/blagoevgrad-praznik-na-detsata-ot-kluba-po-hudozhestvena-gimnastika-pirin-shte-se-provede-v-grada.html", "text": "Празник на децата от клуба по художествена гимнастика „Пирин“, озаглавен „Коледна феерия“, ще се проведе от 18:30 часа в МОЛ Ларго-Благоевград. Това съобщиха от пресцентъра на Община Благоевград. Малките талантливи гимнастички ще покажат всичко усвоено и научено през годината пред своите близки, жители и гости на града. \r\nКоледното тържество е част от Коледната програма на Община Благоевград.", "date": "2017.12.20", "title": "Благоевград: Празник на децата от клуба по художествена гимнастика „Пирин“ ще се проведе в града"}
{"url": "http://www.focus-news.net/news/2017/12/20/2469300/plovdiv-okrazhnata-prokuratura-nablyudava-dve-dosadebni-proizvodstva-vav-vrazka-s-intsidenta-v-selo-parvenets-pri-koyto-zagina-dete.html", "text": "Окръжна прокуратура – Пловдив наблюдава досъдебното производство за станалия тази сутрин тежък пътен инцидент в село Първенец, в резултат на който почина 11-годишно дете. Това съобщиха от пресцентъра на Прокуратура на Република България.\r\nШофьорът на участвалия в произшествието автомобил е задържан за срок от 24 часа по реда на ЗМВР. Същият е бил изпробван с технически средства за наличие на алкохол и наркотици в кръвта, като пробите са били отрицателни. Взети са му и кръвни проби, резултатите от които предстои да бъдат обработени. \r\nВъв връзка с развилите се след произшествието събития по нанасяне на удари на шофьора и по автомобила му, от страна на близки на пострадалото дете, е образувано и второ досъдебно производство – за евентуално извършване на хулигански действия и увреждане на чуждо имущество. То се наблюдава от Районна прокуратура – Пловдив. \r\nРаботата по делата е в активна фаза, като продължава извършването на действия по разследванията.", "date": "2017.12.20", "title": "Пловдив: Окръжната прокуратура наблюдава две досъдебни производства във връзка с инцидента в село Първенец, при който загина дете"}
{"url": "http://www.focus-news.net/news/2017/12/20/2469301/dobrich-napredakat-na-deynostite-po-proekta-za-obnovyavane-na-vodniya-sektor-v-grada-be-predstaven-v-obshtinata.html", "text": "Междинна пресконференция за напредъка на дейностите по проекта за обновяване на водния сектор в града бе дадена в Бизнес залата на Община град Добрич, което е бенефициент по него, предаде кореспондентът на Радио „Фокус” – Варна. Живко Неделев, хидроинженер и ръководител на най-мащабният изпълняван до момента проект на Общината, представи основни технически показатели. Предстои реконструкция и рехабилитация на линейна част, включваща водопроводна мрежа, и на Пречиствателна станция край село Врачанци, която ще бъде обновена почти на 100%. \r\nЛинейната част е с дължина около 80 км. От тях приблизително 3,5 км са чугунени тръби – главният захранващ воден пръстен на град Добрич. Останалите 76 км ще бъдат изпълнени от тръби полиетилен - висока плътност. За канализацията се предвижда реконструкция и рехабилитация на 6,46 км – основно канализационни колектори и 3 калови помпени станции – „Свежест“, „Иглика“ и „Югоизток“. Ще бъде отстранен азотът и фосфорът в работния процес на Пречиствателната станция – Врачанци. Съоръженията ще бъдат нови и ще се работи екологично. В утайковото пространствено е предвидено създаване на метан- танк, който се използва за производство на био газ, който ще се използва за вътрешните нужди на станцията. Предвиждат се когенератори, които ще произвеждат електричество също за вътрешните нужди на станцията.  Общата стойност на проекта е 114 901 000 лв. с ДДС. Безвъзмездната помощ е в размер на 86 227 000 лв., собственият принос на Община град Добрич – 9 602 000 лв. \r\nОсем са дейностите по проекта – строителни работи, консултантски услуги, свързани със строителния надзор, техническа помощ, информация и комуникации, организация и управление на проекта. Инж. Неделев обясни, че когато започне същинската работа, домакинствата ще бъдат с нарушено водоподаване само за ден, когато се извършва прехвърлянето от стар към нов водопровод. \r\nЖулиета НИКОЛОВА", "date": "2017.12.20", "title": "Добрич: Напредъкът на дейностите по проекта за обновяване на водния сектор в града бе представен в Общината"}
{"url": "http://www.focus-news.net/news/2017/12/20/2469302/vasil-vasilev-komitet-vasil-levski-s-chestvaniyata-na-180-godishninata-na-levski-uspyahme-da-nakarame-hilyadi-balgarski-detsa-da-razberat-kakvo-e-svoboda.html", "text": "С честванията на 180-годишнината на Левски успяхме да накараме хиляди български деца да разберат какво е свобода. Това каза председателят на Изпълнителното бюро на Общобългарски комитет „Васил Левски” Васил Василев по време на заключителното заседание на Националния инициативен комитет за честването на 180-годишнината от рождението на Васил Левски, предаде репортер на Агенция Фокус“. В заседанието взеха участие и кметовете на Ловеч и Карлово - Корнелия Маринова и д-р Емил Кабаиванов.\r\nВасил Василев уточни че преди година тримата са се събрали заедно, за да предложат на правителството 2017 г. да бъде обявена за година на Левски поради 180-годишнината от рождението му. „Нашето предложение беше изцяло прието и държавата дори отпусна значителни средства за почти всички инициативи, които се проведоха. В рамките на цялата държава и на стотиците различни звена, които подеха кампанията, имаше безброй много инициативи. И това се случи, защото Левски е идеология на българския дух – никой друг народ няма това, което ние имаме. Той е съчетал в себе си не само борбата за свобода, храбростта, смелостта и честността, но и е развил всичко това за цялостната визия на народа ни. Той е това, което всички българи искат. Българите и България заслужават това, което Левски описва в своите завети, заради това годишнината имаше много силни ефекти. Когато обобщавахме всичко, се оказа, че над 250 общини в България са проведени различни инициативи във връзка с тази знаменателна годишнина – това показва, че целият народ е участвал в тези чествания. Успахме да накараме хиляди деца, хиляди българчета, да разберат какво означава свобода“, каза още той и уточни, че това е начинът, по който държава и общини могат да взаимодействат в името на националните цели. \r\nКметът на Ловеч Корнелия Маринова обясни, че това е едно от най-дълбоко смислените неща, които като човек с над 25-годишен опит е вършила. „Това е една обединяваща идея, която мотивира както и местната власт, така и много училища и културни институти, които заработиха на много по-активни обороти. Още се вълнувам от това, което преживях, от отношението на хората, от това как науката отиде на достъпно място, за да разказва на децата и да направи Левски достъпен и близък, тъй като дълги години той беше като икона, като нещо далечно. Но ние успяхме да направим така, че нуждата от него да се почувства истински“, каза още Маринова и уточни, че през цялото време държавата им е оказвала пълна подкрепа.\r\nКметът на Карлово д-р Емил Кабаиванов коментира, че задачата, която са си поставили, е била не да се повтарят юбилейни чествания, каквито е имало през годините, а да се опитат по човешки начин да разкажат и да направят Левски достъпен за различните възрасти. „Когато децата говорят за Левски – от това по-ценно няма. Благодаря на всички, с които заедно работихме през тази важна за нас култура – и на държавата в лицето на Министерството на културата, Министерството на финансите и Министерството на образованието“, каза още Кабаиванов.\r\nЦветилена СИМЕОНОВА", "date": "2017.12.20", "title": "Васил Василев, комитет „Васил Левски“: С честванията на 180-годишнината на Левски успяхме да накараме хиляди български деца да разберат какво е свобода"}
{"url": "http://www.focus-news.net/news/2017/12/20/2469303/ekathimerini-desetina-dushi-sa-postradali-pri-sblasatsi-mezhdu-migranti-na-ostrov-lesbos.html", "text": "Около 10 души са потърсили лекарска помощ след сблъсъци между мигранти на остров Лесбос, избухнали във вторник вечер, съобщава гръцкото електронно издание Ekathimerini.\r\nСъгласно разпространената информацията, полицейските сили са задействани да възстановят реда в центъра за настаняване „Мория“, където е ескалирало напрежението между иракски и афганистански мигранти. Уточнява се, че са предизвикани няколко малки пожара. \r\nВ „Мория“ са настанени близо три пъти повече хора, отколкото позволява капацитетът на лагера, а условията в него са лоши. Сред близо шестте хиляди души в него има около 300-350 непридружени непълнолетни лица, стотици деца, жени, възрастни и хора с увреждания.\r\nЖурналистите не се допускат в лагера, пазен от военните, без да получат предварителното съгласие на властите, така че мащабът на сблъсъците от вторник не е известен.Тереза Герова", "date": "2017.12.20", "title": "Ekathimerini: Десетина души са пострадали при сблъсъци между мигранти на остров Лесбос"}
{"url": "http://www.focus-news.net/news/2017/12/20/2469304/pregled-na-osnovnite-temi-vav-varnenskiya-pechat.html", "text": "„Привличаме туристи с подводни маршрути в Черно море“ е заглавие то първа страница в днешния брой на варненския вестник „Черно море“. Потънали кораби край Констанца, Мангалия и Тюленово, изкуствени рифове, уникалната подводна каменна гора край Созопол, останки от някогашните крепости Томи, Калатис, Калиакра, Бизоне, Аполония и Месембрия вече ще фигурират като подводни туристически обекти за разглеждане. Това каза във Варна доц. Преслав Пеев от Института по океанология при БАН. Идеята на варненски и румънски учени е тези точки да станат достъпни още през идващото лято за тези гости, дошли по Западното Черноморие. Четири международни маршрута ще се предлагат от хотелиери и туроператори. Дестинациите са набелязани по идея, разработена от учени от Института по океанология във Варна, както и от Националния институт за изследване и развитие по морска геология и геоекология в Румъния, Националния исторически и археологически музей в Констанца, и от представители на водолазни клубове от двете страни. „Отчитат спад в износа на зърно“ е друга тема в изданието. Минимален спад има при зърнените товари, като през годината са обработени над 2,6 млн. тона. Причината е в моментното състояние на пазара, сделките са малко. Това съобщи на пресконференция изпълнителният директор на Пристанище Варна Петър Сеферов. Той припомни, че 70% от износа на зърното у нас се прави през двата терминала на порта. Товарите, които ще бъдат обработени там до края на годината, ще надминат 9,9 млн. тона. Сеферов прогнозира, че и следващата година ще е слаба за посещението на пасажерски кораби във Варна. Причината е свързана основно с международната обстановка. По отношението на регатата „Тол шипс“ през 2019 г. имаме готовност да я посрещнем и да осигурим необходимите условия за провеждането й, каза още той. „Студът докара грипната вълна“, четем още в броя. Застудяването докара при нас и грипната вълна. Това съобщи в сутрешния блок на тв „Черно море“ с водещ Иван Барбов д-р Илиян Тодоров от Инфекциозната клиника към УМБАЛ „Света Марина“ във Варна. Има 4 доказани случаи на грипната инфекция по данни на Националния център по заразни и паразитни болести. Единият пациент е момче на 14 г., другият – жена на 49 г. За епидемия на този етап обаче не може да се говори, бе категоричен инфекционистът. Той припомни, че през тази зима ще бъдем атакувани от 3 щама на грипни вируси. Те са познати като „Мичиган“, „Хонконг“ и „Бризбейн“. При 14-годишното момче е изолиран точно един от тях. Хубавото е, че те са включени в обхвата на актуалните противогрипни ваксини. Проблемът е, че вече е късно за имунизация и дори опасно, защото междувременно човек може да се зарази. Все повече хора се доверяват на ваксините като най-ефикасното средство за профилактика. Освен това с тях заболяването преминава по-леко и пациентът се изправя по-бързо на крака, посочи д-р Тодоров. Грипът е опасен, защото може да порази дихателната, сърдечна-съдовата и централната нервна системи, опорно-двигателния апарат и да предизвика смърт. Рисковите групи са хората със затлъстяване, тези над 65 г., децата под 2 г., подрастващите на лечение с аспирин, бременните, хроничноболните и други. „Варна като морската столица на България представят в календар“, информира вестникът. „Варна – морската столица на България“ е темата на календара за новата година, който вече по традиция представя общественикът Ламбрин Сотиров в навечерието на коледните празници. Това е 19-ото поредно издание на родолюбивата му инициатива. Любопитното тази година е, че сред фотографиите, представени в календара има и такива, които не са публикувани до този момент. Те са правени от любители и са били намерени в колекция във Виена. „Благодарение на тази находка ще видим един друг ракурс, различен поглед към Варна – непознат, невиждан и много любопитен. Предполага се, че снимките са на летовник, който е посетил града ни по време на своята почивка“, разкри Ламбрин Сотиров.", "date": "2017.12.20", "title": "Преглед на основните теми във варненския печат"}
{"url": "http://www.focus-news.net/news/2017/12/20/2469305/veliko-tarnovo-s-36-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 36 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 396 см. Температурата на водата e 4.5 градуса.", "date": "2017.12.20", "title": "Велико Търново: С 36 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/20/2469306/yordan-yordanov-kmet-na-dobrich-sled-tolkova-mnogo-borbi-zavetniyat-dogovor-za-obnovyavane-na-vodniya-sektor-na-grada-e-podpisan.html", "text": "След толкова много борби заветният договор за обновяване на водния сектор на Добрич е подписан. С тези думи кметът на Добрич Йордан Йорданов се обърна към присъстващите на междинната пресконференция за напредъка на дейностите по проекта, която бе дадена в Бизнес залата на Община град Добрич, което е бенефициент по него, предаде кореспондентът на Радио „Фокус” – Варна. Работата по самият проект е започнала, посочи кметът. По думите му е важно да се знае, че медии и граждани от тук нататък ще получават информация за хода на дейностите. Йордан Йорданов пожела успех на екипа, защото през последните месеци са положени изключително големи усилия нещата да бъдат добре организирани. \r\nПроведени са обществени поръчки според изискванията на нормативната база у нас. 3 договора по проекта вече са сключени. Два от тях са за Лотовете, които са общо три за линейната част. Сключени са също договори за дейностите под надзора (общо два) и един за техническата помощ. До дни се очаква да бъде сключен договорът за дейността, свързана с информацията и комуникациите. Кметът Йордан Йорданов изрази надежда, че след приключване на проекта всички страни ще са удовлетворени от свършеното и Добрич ще има модерна и обновена инфраструктура по отношение на водния сектор. \r\nЖулиета НИКОЛОВА", "date": "2017.12.20", "title": "Йордан Йорданов, кмет на Добрич: След толкова много борби заветният договор за обновяване на водния сектор на града е подписан"}
{"url": "http://www.focus-news.net/news/2017/12/20/2469307/aleksandar-vuchich-rusiya-ima-gotovnost-da-se-vklyuchi-v-dialoga-belgrad-prishtina.html", "text": "Сръбският президент Александър Вучич увери от името на руския си колега Владимир Путин, че Москва има готовност да се включи в диалога Белград-Прищина, воден под егидата на ЕС, ако форматът бъде разширен и в него се включи Вашингтон, предава скопският телевизионен канал „Сител“.\r\n„Постигнахме един вид договор, в случай че има опити и намерения да бъде разширен форматът на участници и посредниците в диалога между Белград и Прищина, и ако американците искат да станат част от този формат. Попитахме дали можем да кажем, че от наша страна би се присъединила Руската федерация; Путин отговори утвърдително“, заяви Вучич от Москва след разговор с руския държавен глава и с председателя на Съвета на федерацията Валентина Матвиенко.\r\nВучич, който бе на официално посещение в Москва, подчерта, че ако албанците настояват в преговорите да се включат САЩ, то сръбската страна ще изисква в тях да участва и Русия.\r\n„Би било напълно логично за нас, защото Русия не признава едностранно обявената независимост на Косово. Ние просто искаме равноправна основа по този въпрос“, обясни Вучич, като обясни, че до този момент въпросът не е повдиган, тъй като руските власти не са давали „зелена светлина“.\r\n„Вече можем да говорим за това“, увери сръбският президент. Тереза Герова", "date": "2017.12.20", "title": "Александър Вучич: Русия има готовност да се включи в диалога Белград-Прищина"}
{"url": "http://www.focus-news.net/news/2017/12/20/2469308/haskovo-koledarcheta-narichaha-za-zdrave-i-uspeh-v-obshtinata.html", "text": "Кметът на Община Хасково Добри Беливанов прие скъпи гости - коледарчета от ДГ “Славейче“. Това съобщиха от Общината. Децата от подготвителната група изпълниха в кметския кабинет коледарски обичай с  наричане за здраве, успех и благополучие.  Кметът им благодари за прекрасните пожелания и им подари коледарски традиционни торбички с лакомства. Малчуганите бяха придружени от своите учители, директора на градината Ели Костова и от родителите си.", "date": "2017.12.20", "title": "Хасково: Коледарчета наричаха за здраве и успех в Общината"}
{"url": "http://www.focus-news.net/news/2017/12/20/2469309/varna-v-spetsialnoto-uchilishte-za-uchenitsi-s-narusheno-zrenie-prof-d-r-ivan-shishmanov-beshe-otkrit-koleden-bazar-s-rachno-izraboteni-kartichki-i-igrachki.html", "text": "Коледен базар на картички и играчки, изработени от учениците, организираха в Специалното училище за ученици с нарушено зрение „Проф. д-р Иван Шишманов“ във Варна, предаде репортер на Радио „Фокус“ – Варна. По-късно започна коледният спектакъл и посрещането на Дядо Коледа. Пред родители и гости организаторите представят проекта „Приложен театър в подкрепа на деца и младежи с увредено зрение“. Чрез организиране и провеждане на театрални работилници ще се работи за развитие на уменията за изразяване, вербална и физическа увереност, самостоятелност и независимост на деца и млади хора с увредено зрение. Целта на проекта е да се променят нагласите, очакванията, темпото на приобщаване, адекватността на гарантирането на равни възможности и пригодността за заетост на хората със зрителни увреждания, подпомогнати от ръководителите по проекта и родителите на учениците.\r\nПроектът е подпомогнат от ЕСФ по Оперативна Програма Развитие на човешките ресурси – „Транснационални и дунавски партньорства за заетост и растеж“. Координатор на проекта е Фондация за развитие на културния и бизнес потенциал на гражданското общество (ФРКБПГО), а партньори са двете училища за ученици с нарушено зрение във Варна и София, Асоциация на родителите на деца с нарушено зрение и UCAN Productions, Уелс.\r\nМарияна ВАЛЕНТИНОВА", "date": "2017.12.20", "title": "Варна: В Специалното училище за ученици с нарушено зрение „Проф. д-р Иван Шишманов“ беше открит коледен базар с ръчно изработени картички и играчки"}
{"url": "http://www.focus-news.net/news/2017/12/20/2469310/parlamentat-prie-na-parvo-chetene-da-otpadne-absolyutnata-zabrana-lekarite-koito-sa-chlenove-na-telk-i-nelk-da-uprazhnyavat-deynosti-koito-podlezhat-na-kontrol-na-komisiite.html", "text": "Парламентът прие на първо четене промени в Закона за здравето, с които се предлага да отпадне на съществуващата към момента абсолютна забрана членовете на Териториалните експертни лекарски комисии (ТЕЛК) и Националната експертна лекарска комисия (НЕЛК) да упражняват дейности, които подлежат на техен контрол, и да извършват консултативна дейност, свързана с вида и степента на увреждане, временната неработоспособност и трайно намалената работоспособност, предаде репортер на Агенция „Фокус“. След промените ще в Териториалните експертни лекарски комисии (ТЕЛК) и Националната експертна лекарска комисия (НЕЛК) няма да могат да участват лекари, свързани с освидетелстваното лице Законопроектът предвижда в ТЕЛК и НЕЛК да могат да участват и лекари, извършващи лечебна и диагностична дейност. Очакваният резултат от предложените промени е създаване на възможност за окомплектоване на съставите на ТЕЛК с достатъчно на брой квалифицирани медицински експерти, което ще съкрати сроковете за тяхната работа и ще подобри достъпа на пациентите до органите на медицинската експертиза.\r\nДеница КИТАНОВА", "date": "2017.12.20", "title": "Парламентът прие на първо четене да отпадне абсолютната забрана  лекарите, които са членове на ТЕЛК и НЕЛК да упражняват дейности, които подлежат на контрол на комисиите"}
{"url": "http://www.focus-news.net/news/2017/12/20/2469311/pazardzhik-28-nelegalni-migranti-sa-zadarzhani-v-mezhdunaroden-tovaren-vlak-v-rayona-na-zhp-gara-septemvri.html", "text": "28 чужденци са задържани тази нощ в района на жп гара \"Септември\", като по предварителни данни става дума за граждани на Сирия, съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. Около 2.30 часа полицейски служител от Дирекция „Жандармерия“, който охранявал района на гарата, извършвал обход на периметъра. „Преминавайки покрай международен товарен влак, спрял за претоварване, той чул човешка реч от единия от вагоните. Вагонът бил без нарушения на пломбажните въжета и митническите пломби. Униформеният незабавно подал сигнал на колегите си от РУ – Септември. Така било установено, че в този вагон пътуват незаконно пребиваващи на територията на страната ни чужденци. Извадени са общо 28 човека – мъже, жени и деца, всички без валидни документи за самоличност“, уточни Стоянов. Той каза още, че на място са изпратени и екипи на група „Миграция“ при ОДМВР – Пазарджик, които са започнали работа с чужденците. Пристигнал е и екип на „Спешна помощ“, който е извършил първичен медицински преглед на всички. Особено внимание е обърнато на децата, тъй като са на възраст между 1 и 17 години.\r\nПолицейските служители са извършили и щателна проверка на цялата влакова композиция и други хора не са открити. „Днес чуждите граждани ще бъдат транспортирани в специализиран дом за временно настаняване на чужденци към Дирекция „Миграция“. Работата по случая продължава“, добави Стоянов.\r\nАлбена ЖИЛЕКОВА", "date": "2017.12.20", "title": "Пазарджик: 28 нелегални мигранти са задържани в международен товарен влак в района на жп гара \"Септември\""}
{"url": "http://www.focus-news.net/news/2017/12/20/2469312/afp-globalnite-razhodi-za-bedstviya-prez-2017-g-shte-dostignat-306-miliarda-dolara.html", "text": "През 2017 г. общите икономическите загуби от природни катастрофи и бедствия, причинени от човека, възлизат на 306 млрд. долара. Това показва оценката на застрахователната компания Swiss Re, цитирана от агенция AFP.\r\nОт разпространения доклад става ясно, че сумата е нараснала сериозно в сравнение с 2016 г., когато щетите са били на стойност 188 млрд. долара.\r\n„САЩ бяха най-тежко засегнати, включително от ураганите „Харви“, „Ирма“ и „Мария“, съобщиха от компанията, като уточняват същевременно, че през 2017 г. е регистриран вторият „най-скъпоструващ“ ураганен сезон след 2005 г., когато САЩ бяха ударени от „Катрина“. Тереза Герова", "date": "2017.12.20", "title": "AFP: Глобалните разходи за бедствия през 2017 г. ще достигнат 306 милиарда долара"}
{"url": "http://www.focus-news.net/news/2017/12/20/2469313/sofiya-nezakonna-mobilna-benzinostantsiya-e-razkrita-v-selo-gara-elin-pelin-pri-aktsiya-sreshtu-kontrabandata-na-goriva.html", "text": "Незаконна мобилна бензиностанция е разкрита от служители на ОДМВР - София при акция срещу контрабандата на горива. \r\nПолицейската операция е проведена на 19 декември от служители на криминална и икономическа полиция в ОДМВР – София. В хода на предприетите действия, в село Гара Елин Пелин бил установен товарен автомобил „Фолксваген Транспортер“, оборудван като подвижна бензиностанция. Това съобщиха от ОДМВР – София. В товарния отсек на микробуса полицейските служители установили пластмасов модул, съдържащ около 800 литра дизелово гориво, с монтирана помпа с брояч и пистолет за зареждане. След като водачът не представил документи за произход и за заплатен дължим акциз на горивото, незабавно са уведомени митническите власти. Започнато е административнонаказателно производство по случая. Автомобилът с наличното оборудване и горивото са иззети.", "date": "2017.12.20", "title": "София: Незаконна мобилна бензиностанция е разкрита в село Гара Елин Пелин при акция срещу контрабандата на горива"}
{"url": "http://www.focus-news.net/news/2017/12/20/2469314/ministar-nikolina-angelkova-ot-oktomvri-mesets-sofiya-tur-i-holidey-e-prehvarlena-na-srabski-grazhdanin-kogoto-ne-mozhem-da-otkriem.html", "text": "От октомври месец „София тур и Холидей“ е прехвърлена на сръбски гражданин, когото не можем да открием. Това каза пред журналисти в Министерския съвет министърът на туризма Николина Ангелкова, предаде репортер на Агенция „Фокус“. „Вчера направихме спешна проверка, но не беше открит абсолютно никой на адреса на фирмата „София тур и Холидей“. Те са две компании. Проблемната, за която са обявили, че изпада в неплатежоспособност е „София тур и Холидей“, която вчера с писмо разпространи това. На този етап чакаме допълнително информация да установим колко точно са пострадалите – тоест хората, които са закупили туристически пакети и няма да могат да реализират пътувания. В тази връзка в 15.00 часа правя спешна среща на изпълнителните директори на Алианц България, които са новите застрахователи, защото тук има едно странно обстоятелство, че се сменя застрахователя“, заяви Ангелкова. По думите ѝ на 12 декември е сключена нова застраховка с „Алианц“, а допреди това е бил „Групама“. „Така че и двамата застрахователи каним заедно с представител на КФН, включително и с представители на компанията „София тур и Холидей“, които обаче са на ниско ниво, защото собственикът все още не може да бъде открит, за да можем да коментираме как и кога могат най-бързо да се изплатят обезщетенията на тези, които са закупили туристически пакети. Нямаме финална информация, очакваме днес да разберем колко точно е бройката на тези, които няма да могат да реализират своите пътувания“, допълни тя. \r\nАнгелкова подчерта, че министерството е реагирало изключително прецизно и акуратно. „Подадени са сигнали срещу фирмата „София тур и КО“, която не е обявена в неплатежоспособност. Там още март месец е подаден сигнал при нас. Знаете, че Министерството на туризма, съгласно действащия Закон за туризма трябва да препрати сигнала по компетентност на КЗП. Затова и в новите промени настояваме за туристически инспекторат, за да може изцяло да се затвори цикълът и да се реагира  максимално бързо. КЗП е направила необходимата проверка“, обясни министърът. Николина Ангелкова уточни, че при тях постъпва отговорът след два месеца – т.е. в края на април, началото на май месец, в който се твърди, че няма нарушения, които да стартират процедура за заличаване от регистъра на туроператорите. „Това е фирма „София Тур и КО“, която не е обявила неплатежоспособност. Тук говорим за втора фирма „София тур и Холидей“, която всъщност обявява такава. Това са две различни юридически лица. По отношение на първите Министерството на туризма е реагирало изключително адекватно и своевременно, съобразно информацията. За „София тур и Холидей“ няма постъпила такава информация преди 6 месеца. Това, което до момента установихме е, че тази компания октомври месец сменя собственика си, прехвърлена е на сръбски гражданин, който не можем да открием“, допълни Ангелкова и отново подчерта, че очаква в 15.00 часа днес да разбере допълнително информация. „Дотогава апелирам към всички, които са закупили туристически пакети, да сигнализират в министерството. Надявам се, че застрахователите ще имат повече информация, която ще ни споделят. Появи се информация в сайта на туристическата компания, че застраховката е с 1 млн. покритие, при нас официално е 450 000 лв., което отново показва доста сериозно разминаване“, каза още Николина Ангелкова. \r\nМариела РУСЕВА", "date": "2017.12.20", "title": "Министър Николина Ангелкова: От октомври месец „София тур и Холидей“ е прехвърлена на сръбски гражданин, когото не можем да открием"}
{"url": "http://www.focus-news.net/news/2017/12/20/2469315/adelina-stefanova-hram-vavedenie-bogorodichno-blagoevgrad-na-ignazhden-ne-se-dava-nazaem-za-da-ne-se-razpilee-bogatstvoto-ot-doma-ni-prez-godinata.html", "text": "Според народните обичаи, по това кой пръв влезе в дома ни на Игнажден, се гадае за здравето, плодородието и благоденствието през годината. Това каза за Радио „Фокус“ – Пирин Аделина Стефанова, църковен уредник в благоевградския храм „Въведение Богородично“. По думите ѝ ако се случи първият гост да е добър и богат, и годината ще е плодоносна. „На този ден не се ходи често на гости, не се дава назаем, даденото в предишния ден се прибира, като така няма да се разпилее богатството от дома ни през годината. Трапезата трябва да е постна, приготвят се обредни хлябове – кравайчета, като единия се оставя за Бъдни вечер“, каза още Стефанова. „Това са тъй наречените „мръсни дни“ – от Игнажден се замъчи Богородица та чак до Коледа, казват старите хора. През тези дни нищо не се прави, подготвяме се само и единствено за празника на празниците – Рождество Христово“, добави Стефанова.\r\nЛора КАЛЧЕВА", "date": "2017.12.20", "title": "Аделина Стефанова, храм „Въведение Богородично“ - Благоевград: На Игнажден не се дава назаем, за да не се разпилее богатството от дома ни през годината"}
{"url": "http://www.focus-news.net/news/2017/12/20/2469316/darzhavnata-agentsiya-za-metrologichen-i-tehnicheski-nadzor-inspektira-nad-900-produkta-po-vreme-na-kampaniyata-bezopasna-koleda-2017.html", "text": "По време на националната кампанийна проверка „Безопасна Коледа“ 2017 инспекторите на Държавната агенция за метрологичен и технически надзор (ДАМТН) са проверили над 900 продукта. Това съобщиха от пресцентъра на ДАМТН. Целта на кампанията беше превенция и установяване спазването на изискванията за безопасност при разпространението в търговската мрежа на играчки, задвижвани с батерии, електрически светлинни гирлянди,  пиротехнически изделия и др. И тази година инициативата бе проведена съвместно с Комисията за защита на потребителите и осъществена под егидата на Министерството на икономиката. \r\nСлед края на тазгодишната кампанийна проверка инспекторите на ДАМТН са установили общо 203 броя артикули, при които са открити несъответствия, като 66 от тях са били при играчки, 112 при електрически гирлянди и 25 при пиротехнически изделия. И тази година сред най-честите нарушения, които агенцията е констатирала бяха липса на: СЕ маркировка; инструкции на български език; задължителните предупредителни текстове, свързани с безопасната употреба или без превода им на български език; информация за наименование и адрес на отговорния икономическия оператор и др.\r\nЗа установените нарушения ДАМТН е издала 30 броя заповеди за спиране разпространението или използването на несъответстващия артикул, изземване и унищожаване в съответствие с предвидените законови изисквания. Предприети са мерки и за връчването на 28 броя актове за установяване на административни нарушения на неизрядните търговците.", "date": "2017.12.20", "title": "Държавната агенция за метрологичен и технически надзор инспектира над 900 продукта по време на кампанията „Безопасна Коледа“ 2017"}
{"url": "http://www.focus-news.net/news/2017/12/20/2469317/ivitsa-dachich-v-moskva-sarbiya-ne-planira-prisaedinyavane-kam-nato.html", "text": "Сърбия не планира да се присъедини към НАТО. Това увери първият дипломат на Белград Ивица Дачич от Москва, където пристигна като част от делегацията на сръбския президент Александър Вучич, предава TACC. \r\n„Не, не планираме“, подчерта Дачич, отговаряйки на съответния въпрос на журналисти. Тереза Герова", "date": "2017.12.20", "title": "Ивица Дачич в Москва: Сърбия не планира присъединяване към НАТО"}
{"url": "http://www.focus-news.net/news/2017/12/20/2469318/smolyan-tanya-shtereva-beshe-izbrana-za-sportist-na-obshtina-smolyan-za-2017-g-a-sensey-zdravko-mladenov-poluchi-otlichie-za-trenyor-na-obshtinata-za-2017-g.html", "text": "Таня Щерева е „Спортист на община Смолян за 2017 г.“, а треньорът на клуба сенсей Здравко Младенов е „Треньор на община Смолян за 2017 г.“, предаде репортер на Радио „Фокус“ – Смолян. Тя получи и наградата на смолянчани в категория „Спортист на гражданите“. Таня Щерева е състезателка от Националния отбор на РБ; – 5-то място при кадетки (категория до 60 кг) на „Европейското първенство U16 – U22“, провело се в гр. Келце – Полша тази година; 2-ро място в дисциплина „кумите” (категория до 60 кг) в Националното първенство за кадети и кадетки в гр. Пазарджик; 3-то място в дисциплината ката (категория до 60 кг) в Националното първенство за кадети и кадетки в гр. Пазарджик. Носител на отличието за треньор на годината на община Смолян за 2017 г е сенсей Здравко Младенов – треньор на спортен клуб по карате Шинкиокушин.\r\nНа церемонията за награждаване на Спортист на община Смолян за 2017 и Треньор на община Смолян за 2017 и спортист на гражданите, присъстваха Йорданка Благоева Иванова –  дългогодишна състезателка по лека атлетика, носителка на олимпийски медали, кметът на Общината Николай Мелемов, зам.-кметовете Марин Захариев и Венера Аръчкова, секретарят на Общината Момчил Караиванов, председателят на Общински съвет – Смолян инж. Димитър Кръстанов, командирът на 101-ви Алпийски полк полковник Димитър Кацаров, представители на ОДМВР – Смолян, представители на спортните клубове в община Смолян и много граждани. Церемонията започна с изпълнение на родопски песни от група от Фолклорен ансамбъл „Родопа“ – Смолян, със солист Юлия Кючукова. Водеща на церемония бе Веска Бабаджанкова. 19 състезатели от 7 спортни клуба и петима треньори се бориха за призовите места.\r\nПочетни грамоти за работа и активна дейност получиха Спортен клуб по волейбол „Родопа – Смолян“, в който тренират около 100 млади волейболисти, Детско-юношеска школа на футболен клуб Родопа – Смолян, над  180 млади футболисти. За принос в развитието на футбола в Смолян с почетен плакет бе удостоен дългогодишният футболист и треньор Звезделин Чаушев.\r\nБронзовият олимпийски медалист по вдигане на тежести Величко Чолаков, който е и почетен гражданин на Смолян и бе треньор на Спортния клуб по вдигане на тежести бе удостоен посмъртно за принос в състезателната дейност и спорта в община Смолян.\r\nКметът на Община Смолян ще внесе докладна записка в ОбС – Смолян за удостояване с плакет и парична сума за цялостен принос в сферата на спорта и на Христо Палагачев за множество постижение във волейбола.\r\nНели ГЕРГЬОВСКА", "date": "2017.12.20", "title": "Смолян: Таня Щерева беше избрана за „Спортист на община Смолян за 2017 г.“, а сенсей Здравко Младенов получи отличие за треньор на общината за 2017 г."}
{"url": "http://www.focus-news.net/news/2017/12/20/2469319/dobrovoltsi-na-bmchk-shte-se-sreshtnat-s-nad-180-detsa-ot-4-stolichni-bolnitsi-i-shte-gi-zaradvat-s-koledni-podaratsi.html", "text": "В рамките на благотворителните прояви и инициативи по случай Коледа и Нова година доброволците на Българския младежки Червен кръст (БМЧК) ще се срещнат с над 180 деца от 4 столични болници и ще ги зарадват с коледни подаръци. Това съобщиха от пресцентъра на БЧК.\r\nНа 21 декември 2017 г. /четвъртък/ доброволците на БМЧК ще бъдат при малките пациенти в следната последователност.\r\n-\tот 10.00 часа в Белодробна болница „Света София“;\r\n-\tот 12.00 часа в Отделение по педиатрия, Национална кардиологична болница;\r\n-\tот 12:30 в Детска кардиология на Национална кардиологична болница.\r\nДоброволците на БМЧК ще посетят и Клиниката по детска онкохематология и детската ушна клиника на УМБАЛ „Царица Йоанна – ИСУЛ“ , както и детските отделения на УМБАЛСМ „Пирогов“.", "date": "2017.12.20", "title": "Доброволци на БМЧК ще се срещнат с над 180 деца от 4 столични болници и ще ги зарадват с коледни подаръци"}
{"url": "http://www.focus-news.net/news/2017/12/20/2469320/yuliya-tsinzova-stolichna-biblioteka-za-parvi-pat-tazi-godina-nad-50-ot-chitatelite-na-bibliotekata-sa-mladi-hora.html", "text": "За първи път тази година над 50% от читателите на библиотеката са млади хора. Това каза директорът на Столична библиотека Юлия Цинзова на церемонията по връчване на Годишните награди на библиотеката за 2017 г., предаде репортер на Агенция „Фокус“. „Скъпи приятели на книгата, на четенето, на българската литература на Столичната библиотека. За  четвърти пореден път връчваме наградите писател и читател на годината. За 4 години постигнахме успехи, които искаме да са по-големи, но са развитие. Читателите ни са 47 хил. и за първи път тази година повече от 50% от тях са младите хора до 28 години. Четенето в библиотеката е изключително активно. Търсим и нови и модерни форми да достигнем до младите хора“, обясни Цинзова. По думите ѝ не е вярно, че младите не четат, просто трябва книгите да стигнат до тях. „Надявам се на още по-голяма подкрепа от Столична община, от Министерство на образованието и науката“, добави тя.", "date": "2017.12.20", "title": "Юлия Цинзова, Столична библиотека: За първи път тази година над 50% от читателите на библиотеката са млади хора"}
{"url": "http://www.focus-news.net/news/2017/12/20/2469321/pravitelstvoto-odobri-stanovishte-po-konstitutsionno-delo-7-za-2017-g.html", "text": "Правителството одобри становище по конституционно дело №7 за 2017 г. Това съобщиха от правителствената информационна служба. То е образувано по искане на президента на Република България за даване на задължително тълкуване на разпоредби от Конституцията относно смесени международни договори на Европейския съюз.\r\nВ становището се предлага позицията на Министерския съвет по поставените в искането на Президента тълкувателни питания.", "date": "2017.12.20", "title": "Правителството одобри становище по конституционно дело №7 за 2017 г."}
{"url": "http://www.focus-news.net/news/2017/12/20/2469322/reuters-donald-tramp-planira-rabotna-vizita-vav-velikobritaniya-prez-fevruari.html", "text": "Държавният глава на САЩ Доналд Тръмп планира да посети Великобритания през месец февруари следващата година, предава Reuters. \r\nПо информация на вестник Daily Mail, който се позовава на източници от Уестминстър, Тръмп ще пристигне в Лондон с работна визита, свързана с откриването на нова сграда на американското посолство. В рамките й той няма да бъде приет от кралица Елизабет II. \r\nСъгласно разпространената информация, Тръмп е потвърдил посещението си в рамките на телефонен разговор с британския министър-председател Тереза Мей, проведен във вторник. Към момента от Даунинг стрийт отказват коментар на медийните доклади.\r\nАгенцията припомня, че по-рано близо два милиона души се подписаха в петиция, с която настояха президентът на САЩ Доналд Тръмп да не бъде канен в страната. Негова визита „би предизвикала смущение“ за кралицата и вероятно ще бъде съпътствана от масови протести. Тереза Герова", "date": "2017.12.20", "title": "Reuters: Доналд Тръмп планира работна визита във Великобритания през февруари"}
{"url": "http://www.focus-news.net/news/2017/12/20/2469323/pazardzhik-politseyski-sluzhiteli-ot-oblastta-poluchiha-zimna-uniforma.html", "text": "Служителите от Районното управление на полицията в Пазарджик вече получиха зимна униформа, която включва поларена блуза, зимно яке и панталон. Тя струва 444 лв., съобщи за Радио „Фокус” – Пазарджик Петър Цоков, председател на Синдикалната организация към ОДМВР - Пазарджик. По думите му целта на обезпечаването с този вид униформи е предстоящото председателство на ЕС в България. „По тази причина към само няколко полицейски дирекции, чиито служители ще бъдат командировани в столицата през следващите шест месеца, приоритетно са получили зимното работно облекло”, уточни Цоков. Той каза също,  че дрехите не са много качествени и бързо ще се износят. Те трябва да са съобразени със специфични изисквания за плат, шев и разтегливост.\r\nАлбена ЖИЛЕКОВА", "date": "2017.12.20", "title": "Пазарджик: Полицейски служители от областта получиха зимна униформа"}
{"url": "http://www.focus-news.net/news/2017/12/20/2469324/koledari-ot-ansambal-balgare-tantsuvaha-v-parlamenta.html", "text": "Коледари от Ансамбъл „Българе“ танцуваха в кулоарите на парламента, предаде репортер на Агенция „Фокус“. Те пресъздадоха традиционния обичай коледуване. Ансамбълът гостува в парламента по повод предстоящите Коледни и Новогодишни празници. \r\nБиляна ИВАНОВА", "date": "2017.12.20", "title": "Коледари от Ансамбъл „Българе“ танцуваха в парламента"}
{"url": "http://www.focus-news.net/news/2017/12/20/2469325/sport-vegas-sprya-pobednata-seriya-na-tampa-bey.html", "text": "Отборът на Вегас Голдън Найтс победи лидера на Националната хокейна лига Тампа Бей Лайтнинг с 4:3. При равенство 3:3, защитникът на домакините Шиа Тиодор отбеляза гол две секунди преди сирената и прекъсна серията от седем поредни победи на Тампа. Въпреки загубата Тампа остава на първо място в Атлантическата дивизия и в Лигата.\r\nВ друг мач лидерът на дивизия Метрополитън от Източната конференция Вашингтон Кепитълс, успя да победи като гост Далас Старс с 4:3 след равенство и продължение.\r\nИзненада поднесе лидерът на Централната дивизия Нешвил Предаторс, който загуби у дома от Уинипег Джетс с 4:6. Гостите вкараха последните два гола минута и половина преди края.", "date": "2017.12.20", "title": "Спорт: Вегас спря победната серия на Тампа Бей"}
{"url": "http://www.focus-news.net/news/2017/12/20/2469326/nikolay-melemov-kmet-na-smolyan-gordeem-se-sas-sportistite-si-i-pravim-vsichko-za-da-trenirat-v-dobra-sreda.html", "text": "Гордеем се със спортистите на Смолян и правим всичко, за да тренират в добра среда, защото сме убедени в техните успехи и бъдещето, което е пред тях. Това заяви по време на церемонията по награждаване на „Спортист и треньор на община Смолян за 2017 г.“ кметът на Смолян Николай Мелемов, предаде репортер на Радио „Фокус“ – Смолян. „ Надявам се, че всички усещате подкрепата на Общината и това ще продължи и напред, защото основната ни задача са младите хора, децата и тяхното здраве“, посочи кметът Мелемов. Той отбеляза, че трябва постоянство и трудолюбие, за да се постигат успехи в спорта. Кметът на Смолян изрази и благодарност към треньорите, защото според него в тази професия без душа и сърце няма как да стане.\r\nПред присъстващите кметът заяви, че Община Смолян винаги ще бъде зад спорта и младите хора. Той отбеляза, че всяка година Общината дава между 800 хил. лв. и 1 млн. лв. за реновиране и поддържане на спортните бази в Смолян и възнаграждение на персонала. Общината плаща транспортните разходи по участията на децата на града в ученически игри и състезания на спортните клубове. Мелемов заяви, че има завишен интерес към всички спортове в Смолян и това е пряко свързано с обновената база – спортна зала, басейн, тенис корт, стадион, спортни площадки в селата, фитнеси на открито. Мелемов обобщи, че над 20 спортни събития са подкрепени от Община Смолян с предоставяне на награди и спортна база. \"Много са и проведените състезания в общината по различни видове спорт\", каза още кметът Мелемов и поздрави всички участници в церемонията и всички, които спортуват.\r\nНели ГЕРГЬОВСКА", "date": "2017.12.20", "title": "Николай Мелемов, кмет на Смолян: Гордеем се със спортистите си и правим всичко, за да тренират в добра среда"}
{"url": "http://www.focus-news.net/news/2017/12/20/2469327/plovdiv-47-godishen-mazh-ot-selo-choba-e-pochinal-v-legloto-si-sled-zapalvane-na-dyusheka-i-zavivkite-mu-ot-nezagasena-tsigara.html", "text": "В Районно управление на МВР – Раковски е образувано досъдебно производство във връзка с настъпила смърт на 47-годишен мъж от село Чоба. Около 20.30 часа снощи било съобщено, че мъжът е намерен починал в леглото си, докато дюшека и завивките му тлеели, а в стаята било задимено. Това съобщиха от ОДМВР-Пловдив. Местопроизшествието е запазено и посетено от дежурна оперативна група. При първоначалния оглед не са установени данни за насилие. Предполага се, че запалването е предизвикано от незагасена цигара.", "date": "2017.12.20", "title": "Пловдив: 47-годишен мъж от село Чоба е починал в леглото си, след запалване на дюшека и завивките му от незагасена цигара"}
{"url": "http://www.focus-news.net/news/2017/12/20/2469329/faz-bivshiyat-predsedatel-na-bundestaga-ochakva-proval-na-pregovorite-za-golyama-koalitsiya-i-ostavka-na-angela-merkel.html", "text": "Бившият председател на Бундестага Норберт Ламерт (ХДС) очаква провал на преговорите между Съюза (ХДС/ХСС) и Германската социалдемократическа партия (ГСДП) за съставянето на нова голяма коалиция, съобщава националният ежедневник Die Frankfurter Allgemeine Zeitung. \r\nСъгласно медийни доклади, пред близък кръг християндемократът е споделил мнението си, че в Германия ще се стигне до провеждането на нови парламентарни избори, за които канцлерът Ангела Меркел няма да се кандидатира. Прогнозите за Ламерт са за съставянето на черно-зелена коалиция в Берлин. Тереза Герова", "date": "2017.12.20", "title": "FAZ: Бившият председател на Бундестага очаква провал на преговорите за голяма коалиция и оставка на Ангела Меркел"}
{"url": "http://www.focus-news.net/news/2017/12/20/2469330/pazardzhik-prez-izminalata-sedmitsa-obshto-7-sa-zarazenite-s-varitsela-i-hepatit-v-oblastta.html", "text": "През изминалата седмица  общо 7 са заразените с варицела и хепатит в област Пазарджик, сочи справка на Национален център по обществено здраве и анализи. В седмичната информация за периода от 11 - 17 декември 2017 година, регистрираните заразни заболявания в област Пазарджик са общо 7. Четири от тях са заболелите от варицела, а три са случаите на заболяване от остър вирусен хепатит. Съществува специфична профилактика и за двата вида хепатит – противохепатитна А и хепатит В ваксини, както и комбинирана ваксина срещу Хепатит А и Хепатит В, която обаче не отменя спазването на добра лична хигиена – измиване на ръцете преди хранене, измиване на плодовете и зеленчуците и др.", "date": "2017.12.20", "title": "Пазарджик: През изминалата седмица общо 7 са заразените с варицела и хепатит в областта"}
{"url": "http://www.focus-news.net/news/2017/12/20/2469331/kyustendil-58-proekta-sa-odobreni-za-finansirane-po-operativnite-programi-za-oblastta.html", "text": "58 проекта са одобрени за финансиране по оперативните програми за област Кюстендил. Това съобщи на работна среща Любомира Велинова, управител на Областен информационен център – Кюстендил, предаде репортер на Радио „Фокус” – Кюстендил. Стойността на тези договори е в размер на 54 434 173 лева. За територията на общината са одобрени 22 проекта, 11 от тях са на самата община, един е на учебно заведение, а останалите са на фирми. Общата им стойност е в размер на 22 663 297 лева. За община Дупница има одобрени 20 проекта. От тях 7 са на общината, 13 са на фирми. Общата им стойност е 24 597 932 лева. С най-малко проекти е община Трекляно, където има само един проект на стойност 438 253 лева.\r\nВенцеслав ИЛЧЕВ", "date": "2017.12.20", "title": "Кюстендил: 58 проекта са одобрени за финансиране по оперативните програми за областта"}
{"url": "http://www.focus-news.net/news/2017/12/20/2469332/kmetat-na-sofiya-yordanka-fandakova-prez-sledvashtata-godina-shte-zapochne-dalgoochakvaniyat-remont-na-sgradata-na-stolichna-biblioteka.html", "text": "През следващата година ще започне дългоочакваният ремонт на сградата на Столична библиотека. Това каза кметът на София Йорданка Фандъкова на церемонията по връчване на Годишните награди на Столична библиотека за 2017 г., предаде репортер на Агенция „Фокус“. Фандъкова изрази радостта си, че има честта да връчи наградата за писател на годината на свой любим български автор – Милен Русков. \r\n„Искам специално да поздравя Столичната библиотека, за това, че нейните читатели само през последната година са се увеличил с 14 хил. и сега са 47 хил., като над 50% от тях са на възраст до 28 г. Говорят, че младите хора не четат, но нека все пак да гледаме фактите и да ги насърчаваме. А ние можем да го направим чрез подобни събития, като за това разчитаме и на писателите в София, които правят своите срещи с почитателите си тук, защото няма нищо по-хубаво от живите срещи с любим автор и живите книги. Поздравявам директорът на Столична библиотека г-жа Цинзова, защото тази година се включи и нова инициатива – за първи път имахме първият Библиобус, който достига до най-отдалеченото място на Столична община, а това е изключително ценно за това, хората да могат да се срещат с книгата“, каза още Фандъкова и уточни, че заедно с ремонта на библиотеката през следващата година започва и реконструкцията на пл. „Славейков“, по време на която ще бъдат запазени кътовете за книги. \r\nЦветилена СИМЕОНОВА", "date": "2017.12.20", "title": "Кметът на София Йорданка Фандъкова: През следващата година ще започне дългоочакваният ремонт на сградата на Столична библиотека"}
{"url": "http://www.focus-news.net/news/2017/12/20/2469333/plovdiv-obshtina-asenovgrad-dade-nachaloto-na-shestiya-mezhdunaroden-konkurs-za-humor-i-satira-golyamata-kashta-na-madrite-hora.html", "text": "Община Асеновград обяви Шести международен конкурс за хумор и сатира „Голямата къща на мъдрите хора”. Това съобщиха за Радио „Фокус“ – Пловдив от отдел „Връзки с обществеността“ към Общината. Темата на конкурса е „Homo homini lupus est“ (Човек за човека е вълк). От Община Асеновград обясниха, че конкурсът е анонимен. Всеки участник следва да изпрати до три неподписани творби на хартиен носител в голям плик, в който да постави в малък плик своите координати. Творците могат да участват с кратки форми – басни, стихотворения, фейлетони, миниатюри, епиграми и афоризми до една машинописна страница. Участниците в конкурса трябва да изпращат своите творби на четлив български език.\r\nЗа втора поредна година Община Асеновград обявява и конкурс за карикатури. Карикатурите следва да бъдат изпращани на формат А4, до 3 броя. Темата е същата – „Човек за човека е вълк“. Предвидените награди за творби и за карикатура са по три, съответно за първо място – 500 лв., за второ – 300 лв., а за класираните на трето място – по 100 лв. Крайният срок за изпращане на творбите и карикатурите е 21 април 2018 година. Адресът, на който трябва да се изпращат е гр. Асеновград 4230, Община Асеновград, пл. „Акад. Николай Хайтов” №9, стая 505Б.\r\nРезултатите от конкурса ще бъдат обявени на тържествена церемония в Градската библиотека „Паисий Хилендарски” на 21 май 2018 година.\r\nТони МИХАЙЛОВ", "date": "2017.12.20", "title": "Пловдив: Община Асеновград даде началото на Шестия международен конкурс за хумор и сатира „Голямата къща на мъдрите хора”"}
{"url": "http://www.focus-news.net/news/2017/12/20/2469334/ria-novosti-v-rusiya-se-saobshtava-za-masov-sriv-v-rabotata-na-kasovite-aparati-zatvoreni-sa-magazini-na-reditsa-verigi.html", "text": "На територията на Руската федерация е настъпил масов срив в работата на касовите апарати – странен инцидент, който доведе до затварянето на множество магазини на редица вериги, предава РИА Новости.\r\nОт Федералната данъчна служба поясниха, че докато проблемът бъде отстранен разплащателните операции ще бъдат извършени без технически средства. \r\nИнформации за проблема са подадени още в рамките на нощта. Част от магазините на крупната руска верига „Магнит“ са затворени. Проблеми са регистрирани и в „Лукойл“, „Газпром нефт“ и редица други.\r\nПредполага се, че сривът е предизвикан заради новата контролно-касова техника, към която търговските обекти преминават поетапно. \r\nВластите не коментират дали допускат сривът да е предизвикан от кибератака.Тереза Герова", "date": "2017.12.20", "title": "РИА Новости: В Русия се съобщава за масов срив в работата на касовите апарати, затворени са магазини на редица вериги"}
{"url": "http://www.focus-news.net/news/2017/12/20/2469335/varna-mezhdu-15-i-50-leva-e-tsenata-na-zhivite-elhi-v-grada.html", "text": "Между 15 и 50 лева е цената на живите елхи във Варна, показа репортерска проверка на Радио „Фокус“ – Варна. Средно голямото дръвче се предлага на цени между 20 и 30 лева, по-скъпи са по-високите елхи. Търговците коментират, че по-издръжливи са дръвчетата от вида сребърна ела и бор. Това е причината те да се предлагат на по-високи цени, докато дървото от вида смърч окапва по-бързо, затова то се предлага на по-ниска цена – 15 лева. Цената на елхите, отглеждани в саксии, започва от 70 лева. Елховите клонки по пазарите се предлагат по 50 стотинки. Голям е изборът и на изкуствени коледни дръвчета по магазините в града. Много от жителите на Варна ги предпочитат заради по-лесното им съхранение и ниските цени – между 3 и 40 лева, като цената се определя от качеството, цвета и височината на дръвчето.\r\nОт Североизточно държавно предприятие припомниха, че всяка законно придобита елха трябва да има контролна пластина с индивидуален номер, закрепена под второто разклонение на клоните от върха на дръвчето. Пластмасовите пластини са бели или жълти. Те имат правоъгълна или овална форма и са захванати към ствола с лента. Всяка пластина има индивидуален сериен номер, който се състои от една главна буква и шест цифри и е вписан и в превозния билет на търговеца, закупил дръвчетата на едро. Гражданите трябва да следят само за наличието на пластини на закупените от тях дръвчета. При съмнение относно законността на предлаганите елхички, могат да поискат от търговците да им покажат и съответния превозен билет, който е задължително условие за извършването на продажба. За елхите, които са със закрита коренова система в контейнери, не е задължително поставянето на пластините. Специалистите съветват всички, които си купуват живо коледно дръвче, да се погрижат за неговата плавна адаптация.\r\nМарияна ВАЛЕНТИНОВА", "date": "2017.12.20", "title": "Варна: Между 15 и 50 лева е цената на живите елхи в града"}
{"url": "http://www.focus-news.net/news/2017/12/20/2469336/pri-ustanovyavane-na-konflikt-na-interesi-litsata-nyama-da-mogat-da-zaemat-publichna-dlazhnost-za-1-godina.html", "text": "Лице на публична длъжност, по отношение на което е установен конфликт на интереси, няма да има право в продължение на 1 година от влизането в сила на решението, да заема публична длъжност. Това решиха депутатите с приети на второ четене текстове от Антикорупционния закон, предаде репортер на Агенция „Фокус“. Подалите сигнал за корупция или за конфликт на интереси за лице на висша публична длъжност, няма да носят отговорност и да търпят неблагоприятни последици. Депутатите решиха самоличността на подалите сигнали да не се разкрива, а в особени случаи да може да се потърси съдействие на МВР за допълнителни мерки за защитата им. Ако лицето, подало сигнал, е уволнено или преследвано има право на обезщетение. Производството за установяване на конфликт на интереси ще се образува в срок до 6 месеца от откриването на нарушението, но не по-късно от 3 години от извършването му.\r\nБиляна ИВАНОВА", "date": "2017.12.20", "title": "При установяване на конфликт на интереси лицата няма да могат да заемат публична длъжност за 1 година"}
{"url": "http://www.focus-news.net/news/2017/12/20/2469337/ministarat-na-otbranata-krasimir-karakachanov-shte-dade-brifing-otnosno-zhalbata-na-ukrainska-darzhavna-firma-blokirala-porachka-za-remont-na-iztrebitelite-ni-mig-29.html", "text": "Министърът на отбраната Красимир Каракачанов ще даде брифинг относно жалбата на украинска държавна фирма, блокирала поръчка за ремонт на изтребителите ни МиГ-29 в сградата на Министерството на отбраната. Това съобщиха от пресцентъра на министерството. Вчера, 19 декември, украинската държавна компания „Укроборонпром“ от холдинг „Украинмаш“ в внесла жалба в Комисията за защита на конкуренцията срещу решение №129 на Министерството на отбраната от 6 декември 2017 г. за поддръжка на бойните самолети МиГ-29. \r\nСъгласно това решение се е осигурявала поддръжката на 15 изтребители МиГ-29 за срок от 4 г., срещу сума 82 млн. лв. Министерството на отбраната е избрало процедура на пряко договаряне с РСК „МиГ“,  защото руското дружество единствено притежава лиценз, произвежда оригинални резервни части и разполага със способности да ремонтира и удължава експлоатацията на изтребителите МиГ-29. \r\nВ резултат на жалбата на украинската държавна компания и блокираната процедура на практика се прекъсва поддръжката на бойната ни авиация. Предвидените средства се връщат в държавния бюджет като ще бъдат необходими минимум 3 - 4 месеца за осигуряване на нови средства за ремонт и поддръжка на българските бойни самолети. Жалбата е внесена без платена такса, което подсказва, че единствената цел е блокиране на процедурата.\r\nМеждувременно в 09.00 часа днес, 20 декември, е депозирано писмо в Министерство на отбраната, с което МТГ „Делфин“ съобщава, че се оттегля от преговорите и подписването на договора за реализация на инвестиционен проект „Придобиване на многофункционален модулен патрулен кораб“. Като основен мотив за оттегляне „Делфин“ сочи реално намалената с 20% стойност на проекта за инвестиционен разход заради въведения от 1 януари 2017 г. ДДС върху всички военни сделки. Още тогава е известно, че в резултат на това решение на Народното събрание сума от 820 млн. лв., реално се намалява със 164 млн. лв. Именно това решение беше и основната причина няколко чуждестранни компании, заявили интерес към проекта, да се оттеглят и да не участват в процедурата.", "date": "2017.12.20", "title": "Министърът на отбраната Красимир Каракачанов ще даде брифинг относно жалбата на украинска държавна фирма, блокирала поръчка за ремонт на изтребителите ни МиГ-29"}
{"url": "http://www.focus-news.net/news/2017/12/20/2469338/georgi-stoychev-institut-otvoreno-obshtestvo-strukturata-na-vissheto-obrazovanie-u-nas-se-ratsionalizira-i-e-po-blizo-do-nuzhdite-na-pazara-na-truda.html", "text": "Структурата на висшето образование у нас се рационализира, което означава, че то е по-близо до нуждите на пазара на труда. Това каза в предаването „Всички в час“ на Радио „Фокус“ изпълнителният директор на институт \"Отворено общество\" Георги Стойчев, по повод проучванията за състоянието на системата за висше образование у нас за 2017 г. „Наблюдават се промени в числеността на професионалните направления, като основната тенденция е, че се увеличават професионални направления, от които работодателите имат нужда. За 4 години има увеличение с 60% на студентите по медицина и с 35% на студентите в направление \"Здравни грижи\", които са дефицитни кадри на пазара на труда, и намаляване с 20% на студентите в най-масовите направления като \"Икономика\" и \"Администрация и управление“, уточни той. Георги Стойчев каза още, че индикаторите, които отчитат реализацията на завършилите висши учебни заведения на пазара на труда се подобряват за поредна година и безработица сред тях няма.\r\nТой поясни, че за последните 4 години броят на студентите, които се обучават във висши училища, е намалял с 10%, но това се дължи на демографските процеси в страната. По думите му с над 25 000 студенти по-малко има през тази година, спрямо през 2013 г. „Това е доста голямо число, като се предвид, че най-големият университет в България по брой студенти – УНСС, има около 22 000 студенти“, заяви той. \r\nПо отношение на най-високия доход на висшисти в  България Георги Стойчев уточни, че данните показват, че такъв получават завършилите \"Информатика и компютърни науки\" в Софийския университет. „Средният им облагаем доход е 3 494 лв. 3 061 е средният облагаем доход на  завършилите \"Администрация и управление\" в Американския университет. Това са двете професионални направления в съответните две висши училища, които са с най-висок доход сред завършилите. Те са и единствените, при които облагаемият доход на завършили през последните 5 години е над 3 000 лв.“, добави той.", "date": "2017.12.20", "title": "Георги Стойчев, институт \"Отворено общество\": Структурата на висшето образование у нас се рационализира и е по-близо до нуждите на пазара на труда"}
{"url": "http://www.focus-news.net/news/2017/12/20/2469339/petar-kichashki-kzd-horata-s-uvrezhdaniya-v-sofiya-se-namirat-v-situatsiya-na-paragraf-22.html", "text": "Хората с увреждания в София се намират в ситуация на \"Параграф 22\". Това каза Петър Кичашки, член на Комисията за защита от дискриминация (КЗД), юрист и изпълнителен директор на Института за модерна политика, в интервю за Агенция „Фокус“ по повод това, че КЗД е наложила задължително предписание на Столичния общински съвет да промени наредбата за предоставяне на асистентски услуги за хората с увреждания. По думите му във въпросната наредба, за да получиш асистентска услуга е необходимо да работиш или учиш, което ти дава допълнителни точки и те класира за достъп до услугата. Ако не работиш и не учиш де факто не успяваш да се класираш и не получаваш асистент. „Същевременно много хора с тежки увреждания, за да могат да учат или работят трябва да имат асистент. Но пък не могат да го получат, ако реално не работят и не учат. Виждате, че хората с увреждания в София всъщност попадат в един \"Параграф 22\" - не ти дават асистент, защото не работиш, а не можеш да работиш, защото нямаш асистент. Ние в Комисията за защита от дискриминация считаме, че този въпрос трябва да се коригира, за да може хората с увреждания да не бъдат в ситуация на неравно третиране“, коментира той.\r\nПетър Кичашки заяви, че е изразявал своята активна позиция срещу тази наредба многократно, защото като човек с увреждане и експерт в тази сфера намира, че въпросната наредба е некоректна спрямо имащите нужда от асистентска услуга, но отбеляза, че решението на Комисията за защита от дискриминация не е плод само на неговото виждане. „Напротив, целият специализиран състав по въпросната преписка е на това мнение, то се споделя от всички колеги в Комисията. В този смисъл аз съм благодарен на колегите ми, които също имат необходимата сетивност, че е назрял моментът за корекция на тази наредба“, каза още той. Кичашки посочи, че  Столична община е огромен организъм и разполага с нужния инструментариум и финансов, и организационен, за да включи по-голям брой от хора с увреждания в програмата си и да не налага такива ограничения, които очевидно създават предпоставки за неравно третиране. \r\nТой отбеляза, че Столична община е сред малкото общини у нас, които развиват собствена асистентска услуга за хора с увреждания, без да разчитат на национално или европейско финансиране по тази своя програма, но същевременно е и най-богатата община и на нейна територия живеят най-много хора с увреждания. „Нашата цел не е да критикуваме тази или онази институция самоцелно, а реално да подобрим живота на онези най-уязвими хора в обществото ни, които имат нужда от закрила“, каза още Петър Кичашки.", "date": "2017.12.20", "title": "Петър Кичашки, КЗД: Хората с увреждания в София се намират в ситуация на \"Параграф 22\""}
{"url": "http://www.focus-news.net/news/2017/12/20/2469340/kyustendil-obshtinata-ima-odobreni-6-proekta-po-operativna-programa-regioni-v-rastezh.html", "text": "Община Кюстендил има одобрени 6 проекта по Оперативна програма „Региони в растеж”. Това съобщи на работна среща Любомира Велинова, управител на Областен информационен център – Кюстендил, предаде репортер на Радио „Фокус” – Кюстендил. Проектите са на обща стойност 14 695 484 лева, а собственото съфинансиране от страна на Общината е в размер на 189 480 лв. Проектите са свързани с благоустрояване на градската среда, ефективно подобряване на материално техническата база в образователната инфраструктура, обновяване на административната сграда на Областна дирекция на МВР, енергийна ефективност в многофамилни жилищни сгради и обновяване и реконструкция на административната сграда на Общинска администрация. \r\nПо същата програма Община Дупница е с три проекта на обща стойност 12 770 239 лева, а собствено съфинансиране е в размер на 207 990 лв. \r\nПроектите са свързани с жилищен комплекс“Бистрица“ – реконструкция на уличната мрежа, тротоарите, междублоковите пространства, съоръжения за игра на деца, съоръжения за младежи, с интегриран градски транспорт и с техническа помощ. По думите на Любомира Велинова за областта има и друг проект, който е на Агенция „Пътна инфраструктура”. Това е проект за рехабилитация на пътя за Рилски манастир, чиято стойност е 14 538 719 лева.\r\nВенцеслав ИЛЧЕВ", "date": "2017.12.20", "title": "Кюстендил: Общината има одобрени 6 проекта по Оперативна програма „Региони в растеж”"}
{"url": "http://www.focus-news.net/news/2017/12/20/2469341/blagoevgrad-folklorna-grupa-biseri-shte-predstavi-kontsert-pod-nadslov-koleden-blagoslov-v-mladezhkiya-dom.html", "text": "Възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“. Това каза за Радио „Фокус“ - Пирин Цветанка Гаврилова, директор на Център за личностно и творческо развитие на децата на Благоевград. В 17.30 часа те ще представят концерт под надслов „Коледен Благослов“. Събитието ще се проведе в зала 3 на Младежки дом - Благоевград. „В 18.00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“. Възпитаниците на художествения ръководител Веселинка Боянова ще представят мелодии чрез различни народни инструменти“, каза Гаврилова. По думите ѝ Центърът за личностно и творческо развитие на децата на Благоевград участва активно в програмата на Община Благоевград. Различните школи представят талантливите деца на Благоевград в разнообразни инициативи и събития.\r\nЛора КАЛЧЕВА", "date": "2017.12.20", "title": "Благоевград: Фолклорна група „Бисери“ ще представи концерт под надслов „Коледен Благослов“ в Младежкия дом"}
{"url": "http://www.focus-news.net/news/2017/12/20/2469342/yanka-takeva-sbu-tryabva-da-podkrepyame-mladite-hora-koito-zhiveyat-s-knigata-i-davat-lichen-primer-na-tseli-pokoleniya.html", "text": "Трябва да подкрепяме младите хора, тези, които дават личния пример на цели поколения, които са живели с книгата и ще продължават да живеят с нея. Това каза председателят на Съюза на българските учители Янка Такева на церемонията по връчване на Годишните награди на библиотеката за 2017 г., предаде репортер на Агенция „Фокус“. „Дигиталните технологии тепърва ще заемат мястото си. Така, както ги подкрепям, така и се страхувам. Живата връзка с книгата не трябва да бъде загубена“, заяви Такева. По думите ѝ всички трябва да се обединим, за да помогнем за развитието на вярата и духовността в България. \r\n„Притеснявам се от това, че живеем в много несигурен свят – на тероризъм, на насилие, който всеки ден може да поднесе изненади. Убедена съм, че всички институции тук трябва да говорим за мир на децата си, за вяра и за свободата на духа, за да може те да бъдат успешни. Дължим им това“, каза още тя. \r\nТакева връчи наградата в категория „Виртуален читател“ на Вера Хинчева.", "date": "2017.12.20", "title": "Янка Такева, СБУ: Трябва да подкрепяме младите хора, които живеят с книгата и дават личен пример на цели поколения"}
{"url": "http://www.focus-news.net/news/2017/12/20/2469343/pregled-na-mezhdunarodnite-novini-do-13-chasa-agentsiya-fokus.html", "text": "В рамките на нощта над град в североизточната част на Сирия са нанесени серия въздушни удари, в резултат на което са загинали 19 цивилни, седем от които – деца.\r\n„Предполагаеми руски въздушни удари са поразили няколко къщи в Мааршурин“, град в провинция Идлиб, контролиран от бунтовниците, уточняват от базираната във Великобритания Сирийска обсерватория за човешките права.\r\n*** След двугодишен спор с Полша, в сряда, 20 декември, Европейската комисия ще обсъди предприемането на наказателни мерки срещу нея.\r\nИзпълнителният орган на ЕС вижда в съдебните реформи на консервативната управляваща партия „Право и справедливост“  заплаха за върховенството на закона, една от основните ценности на Общността.  \r\nЗа първи път може да се стигне до обсъждане по чл. 7 от Договора на ЕС, предвиждаща най-суровата мярка за наказание срещу страните-членки, а именно – отнемане на правото й на глас. За да се стигне до налагането й обаче е необходима подкрепата на всички останали страни от Общността. Миналата седмица германският комисар Гюнтер Йотингер загатна, че са налице редица основания да се предполага, че чл. 7 ще бъде задействан за първи път. \r\nЕвропейската комисия от месеци предупреждава, че правовата държава и разделението на властите в Полша са заплашени заради приемането на два спорни закона, които може да дадат контрол на управляващите над съдилищата в страната. \r\nПолското правителство очаква наказателна процедура и продължава да се придържа към предложените съдебни реформи.\r\n*** За разлика от официалните твърдения на Москва, проведените по-рано тази година военни учения „Запад 2017“ не са имали чисто отбранителен характер. Медийно разследване показва, че военнослужещите на Русия са отработили т.нар. шокова кампания срещу страните от Западна Европа и НАТО.\r\nСъответните твърдения, разпространени най-напред от вестник BILD, са базирани на информация, представена от източници от разузнавателни служби. Съгласно думите им, в последните два дни от провеждането на „Запад 2017“ руските военновъздушни сили, задействани в маневрите, са  извършили симулационни полети над Балтийско и Северно море, в рамките на които са репетирали бомбардировки на западноевропейски обекти, приближавайки се до германското и датското крайбрежие от Северно море, и от Балтийско море от шведската, финландската и полската територия.\r\nСмята се, че е отработено изстрелването на крилати ракети. В случай на извънредна ситуация, техните цели трябва да включват „критичната инфраструктура - летища, пристанища, власт и т.н.“, с цел да бъде предизвикан шок в гражданите, които ще принудят правителствата си да търсят мир с Русия.\r\n*** Държавният глава на САЩ Доналд Тръмп планира да посети Великобритания през месец февруари следващата година.\r\nПо информация на вестник Daily Mail, който се позовава на източници от Уестминстър, Тръмп ще пристигне в Лондон с работна визита, свързана с откриването на нова сграда на американското посолство. В рамките й той няма да бъде приет от кралица Елизабет II. \r\nСъгласно разпространената информация, Тръмп е потвърдил посещението си в рамките на телефонен разговор с британския министър-председател Тереза Мей, проведен във вторник. Към момента от Даунинг стрийт отказват коментар на медийните доклади.\r\nАгенцията припомня, че по-рано близо два милиона души се подписаха в петиция, с която настояха президентът на САЩ Доналд Тръмп да не бъде канен в страната. Негова визита „би предизвикала смущение“ за кралицата и вероятно ще бъде съпътствана от масови протести.\r\n*** През 2017 г. общите икономическите загуби от природни катастрофи и бедствия, причинени от човека, възлизат на 306 млрд. долара. Това показва оценката на застрахователната компания Swiss Re.\r\nОт разпространения доклад става ясно, че сумата е нараснала сериозно в сравнение с 2016 г., когато щетите са били на стойност 188 млрд. долара.\r\n„САЩ бяха най-тежко засегнати, включително от ураганите „Харви“, „Ирма“ и „Мария“, съобщиха от компанията, като уточняват същевременно, че през 2017 г. е регистриран вторият „най-скъпоструващ“ ураганен сезон след 2005 г., когато САЩ бяха ударени от „Катрина“.\r\n*** Сръбският президент Александър Вучич увери от името на руския си колега Владимир Путин, че Москва има готовност да се включи в диалога Белград-Прищина, воден под егидата на ЕС, ако форматът бъде разширен и в него се включи Вашингтон.\r\n„Постигнахме един вид договор, в случай че има опити и намерения да бъде разширен форматът на участници и посредниците в диалога между Белград и Прищина, и ако американците искат да станат част от този формат. Попитахме дали можем да кажем, че от наша страна би се присъединила Руската федерация; Путин отговори утвърдително“, заяви Вучич от Москва след разговор с руския държавен глава и с председателя на Съвета на федерацията Валентина Матвиенко.\r\nВучич, който бе на официално посещение в Москва, подчерта, че ако албанците настояват в преговорите да се включат САЩ, то сръбската страна ще изисква в тях да участва и Русия.\r\n„Би било напълно логично за нас, защото Русия не признава едностранно обявената независимост на Косово. Ние просто искаме равноправна основа по този въпрос“, обясни Вучич, като обясни, че до този момент въпросът не е повдиган, тъй като руските власти не са давали „зелена светлина“.\r\n„Вече можем да говорим за това“, увери сръбският президент.\r\n*** В сряда Техеран отрече „категорично“ обвиненията, че доставя оръжия на йеменските бунтовници, с които са извършени нападения срещу Саудитска Арабия, съгласно твърденията на Рияд и Вашингтон.\r\nГоворителят на Министерството на външните работи на Иран Бахрам Гасеми заяви пред агенция ISNA, че Техеран няма „оръжейни връзки“ с Йемен.\r\n„Отхвърляме категорично обвинението, че Иран дава оръжия да различни групировки“, увери Гасеми.\r\n***", "date": "2017.12.20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/20/2469344/shumen-na-ignazhden-mitropolit-yoan-osveti-paraklisa-sv-panteleymon-na-vhoda-na-bolnitsata-v-grada.html", "text": "На Игнажден Варненският и Великопреславски митрополит Йоан освети православния параклис „Св. Пантелеймон“ на входа на болницата в Шумен, предаде репортер на Радио „Фокус“ - Шумен. В богослужението участваха и шуменски свещеници. Сред  присъстващите на ритуала бяха кметът на Шумен Любомир Христов, заместник-кметът д-р Светлана Маркова, областният управител Стефан Желев, председателят на Общинския съвет Борислав Беджев, ръководството на МБАЛ и др. Параклисът беше поставен в градинката пред Хирургическия блок в началото на месец октомври. Той е от дарители, причислен е към храм „Св. Вознесение“ в Шумен. Вътре има икони на Исус Христос, на Божията Майка, на св. Николай и на св. Пантелеймон. „Радостен е за нас този ден, в който Господ ни сътвори, при болничното заведение да има и дом за молитва, врата небесна, в идеалното съчетание на двете призвания, в благословеното сътрудничество на Светата църква и тази болница“, каза митрополит Йоан. По думите му лекарите като десница Господна имат велико призвание и в днешно време техният авторитет е много важен. „Свети пророк и цар Давид беше казал, че ако Господ не съзида къщата, напразно ще се трудят строителите, и ако Господ не опази града, напразно ще бди стражата, намериха се човеци, дарители, ктитори и спомоществователи и чрез доброто желание на ръководството на болницата днес имаме прекрасната възможност да осветим този молитвен дом“, каза митрополит Йоан. Той пожела здраве и успех на всички, а на лекуващите се – търпение и утешение, силна вяра и надежда за добро оздравяване. Митрополит Йоан съобщи, че Варненската митрополия дарява 2000 лв. за малкия параклис. Те ще бъдат дадени преди Рождество Христово.\r\nИвелина ИВАНОВА", "date": "2017.12.20", "title": "Шумен: На Игнажден митрополит Йоан освети параклиса „Св. Пантелеймон“ на входа на болницата в града"}
{"url": "http://www.focus-news.net/news/2017/12/20/2469345/minimalnata-rabotna-zaplata-stava-510-leva-ot-1-yanuari-2018-g.html", "text": "Минималната работна заплата ще стане 510 лв. от 1 януари 2018 г. Размерът ѝ ще се повиши с 10,9% в сравнение с настоящата година, реши правителството. Това съобщиха от правителствената информационна служба.\r\nПо-високият размер на минималната заплата ще мотивира търсещите работа и ще допринесе за намаляване на риска от бедност сред работещите. Увеличението й отразява заявения приоритет на правителството за устойчиво повишаване на стандарта на живот.\r\nЗа повишаването на минималната работна заплата на 510 лв. способстват икономическият растеж, устойчивите темпове на БВП през последните години, увеличаването на броя на заетите и ръстът на средната работна заплата в страната.\r\nОт 1 януари 2018 г. минималната работна часова заплата ще бъде 3,07 лв.", "date": "2017.12.20", "title": "Минималната работна заплата става 510 лева от 1 януари 2018 г."}
{"url": "http://www.focus-news.net/news/2017/12/20/2469346/ek-prehodniyat-period-na-brekzit-tryabva-da-priklyuchi-do-31-dekemvri-2020-godina.html", "text": "В сряда Европейската комисия заяви, че преходният период на Брекзит, в рамките на който правилата на ЕС ще важат за Обединеното кралство, трябва да останат в сила до края на 2020 г., предава AFP.\r\n„Преходните разпоредби следва да се прилагат от датата на влизане в сила на споразумението за оттегляне (на Великобритания от ЕС) и не трябва да продължават след 31 декември 2020 г.\", се казва в насоките на ЕК за водене на преговорите с Лондон.Тереза Герова", "date": "2017.12.20", "title": "ЕК: Преходният период на Брекзит трябва да приключи до 31 декември 2020 година"}
{"url": "http://www.focus-news.net/news/2017/12/20/2469347/smolyan-kmetat-nikolay-melemov-shte-vnese-predlozhenie-do-obshtinskiya-savet-da-se-otpusnat-sredstva-za-remont-na-pokriva-na-izgoryala-kashta-v-s-momchilovtsi.html", "text": "Кметът на Смолян Николай Мелемов ще внесе извънредна точка на предвидената за четвъртък, 21 декември, сесия на Общинския съвет с предложение за отпускане на средства за ремонтни дейности на покрива на изгоряла къща в село Момчиловци. Това съобщиха от пресцентъра на Община Смолян. Зам.-кметът инж. Мариана Цекова се запозна на място с щетите след пожара и се срещна с хората, които останаха без покрив. \r\nОгънят пламна от комин на къщата този понеделник, 18 декември, около 22,30, като много бързо се разпространи и въпреки усилията на местните хора и пожарникарите щетите са сериозни. Къщата е от гредоред, като от всяка страна има по три етажа. При пожара са унищожени покривна конструкция 240 кв. м, мебели, техника, домашно имущество и документи. В къщата  живеят седем семейства, като едно от тях е с малко дете, а има и възрастни хора. Къщата в момента е необитаема, като хората са настанени при роднини в селото.\r\nДоброволци помагат за разчистването на пожара. Провежда се и дарителска кампания за подпомагане на обитателите на сградата за необходимия ремонт.", "date": "2017.12.20", "title": "Смолян: Кметът Николай Мелемов ще внесе предложение до Общинския съвет да се отпуснат  средства за ремонт на покрива на изгоряла къща в с. Момчиловци"}
{"url": "http://www.focus-news.net/news/2017/12/20/2469348/petar-paunov-kmet-na-obshtina-kyustendil-nadyavam-se-che-institutsiite-shte-predpriemat-konkretni-stapki-po-povod-zapora-na-smetki-na-obshtinata.html", "text": "Надявам се, че институциите ще предприемат конкретни стъпки по повод запора на сметки на Общината. Това каза пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. Според кмета вече са уведомени Министерски съвет, министърът на финансите, министърът на правосъдието и министър-председателят. „Надявам се, че те ще предприемат съответни стъпки за компенсации на Общината, за да може да бъдат разблокирани сметките, а се надяваме и на бързи законодателни промени, защото може да се случи на всеки”, каза Петър Паунов. По думите му всеки 15 хиляди лева са новите такси само за образуване на новото дело, има и отделни средства за адвокатски разноски. „Блокирани са сметки и не са възможни разплащания, очакваме реакция. Надявам се колегите да не страдат от местните дейности”, каза Петър Паунов.\r\nВенцеслав ИЛЧЕВ", "date": "2017.12.20", "title": "Петър Паунов, кмет на Община Кюстендил: Надявам се, че институциите ще предприемат конкретни стъпки по повод запора на сметки на Общината"}
{"url": "http://www.focus-news.net/news/2017/12/20/2469349/sport-pszh-napadna-real-che-ne-uvazhava-kristiano-ronaldo.html", "text": "Пари Сен Жермен нападна Реал Мадрид, и по-конкретно Флорентино Перес, че не уважава звездата си Кристиано Роналдо. Спортният директор на французите Антеро Ернандес заяви възмущението си от думите на Перес, след като Роналдо получи 5-ата си \"Златна топка\". Тогава Перес каза на журналистите, че Неймар има по-големи шансове да спечели отличието, ако акостира на \"Бернабеу\". \"Да говориш за друг футболист в деня, в който най-добрият ти играч печели петата си \"Златна топка\", е много неуважително. Жребият за осминафиналите в Шампионската лига е тежък за нас, но на същото мнение са и Реал. Това обаче ни поставя в центъра на футболния свят, което е важно за нас. Нека по-добрият се класира напред, но дано да няма съдийски намеси, както през миналия сезон на Байерн - Реал и ПСЖ - Барселона. Уволнението на Унай Емери не се коментира, той остава\", заяви Ернандес в интервю за Lе Parisien.\r\nНяколко дни преди титаничната битка между кралете и каталунците \"Марка\" вече разкри и титулярите на двата отбора. Според изданието Зидан и Валверде нямат никакви колебания с кои играчи да стартират Ел Класико. Барса ще е принуден да играе с формация 4-4-2 заради контузиите на Дембеле, Деулофеу и Пако Алкасер. Срещата е в събота от 14:00 часа.\r\nВенцислав ДРАГОМАНОВ", "date": "2017.12.20", "title": "Спорт: ПСЖ нападна Реал, че не уважава Кристиано Роналдо"}
{"url": "http://www.focus-news.net/news/2017/12/20/2469350/targovishte-rayonniyat-sad-e-postanovil-zadarzhane-pod-strazha-spryamo-slovaka-zapalil-apartament-i-shivashko-atelie.html", "text": "Районният съд в Търговище е наложил за неотклонение „Задържане под стража“ на обвиняемия за два умишлени палежа гражданин на Словакия Иван Х. Това съобщиха от пресцентъра на Апелативна прокуратура – Варна. Срещу 46-годишния словак е образувано досъдебно производство за престъпление по член 330, ал. 1 от НК, извършено като продължавано деяние.\r\nНа 16 декември 2017 г., събота, около 16 часа бил подпален апартамент в кв. „Запад“ в град Търговище. Огънят унищожил имущество на 63-годишната собственичка, която била тъща на словака. Около 18 часа пламнало и шивашкото ателие на жената. \r\nИзвършителят Иван Х. бил установен след проведените незабавни оперативно-издирвателни действия и задържан първоначално за срок до 72 часа с постановление на наблюдаващия делото прокурор в Районната прокуратура в Търговище след привличането му като обвиняем. Причина за извършените от него деяние е раздялата му с дъщерята на пострадалата, която Иван Х. смятал за виновник за влошените отношения с жена си.  \r\nОпределението на Търговищкия районен съд подлежи на обжалване пред Окръжния съд в града.", "date": "2017.12.20", "title": "Търговище: Районният съд е постановил задържане под стража спрямо словака, запалил апартамент и шивашко ателие"}
{"url": "http://www.focus-news.net/news/2017/12/20/2469351/agentsiya-fokus-be-otlichena-v-godishnite-nagradi-na-stolichna-biblioteka-za-2017-g.html", "text": "Столична библиотека награди Информационна агенция „Фокус“ за медийно партньорство по време на тържествена церемония, на която бяха връчени годишните награди на библиотеката, предаде репортер на Агенция „Фокус“. Наградата прие един от редакторите в агенцията – Мариела Русева.\r\n„Искам да благодаря за тази награда от името на целия екип на Агенция „Фокус“ и да пожелая на Столична библиотека да бъде все така активна и да продължава да увеличава и през следващата година броя на четящите млади хора в България“, каза Мариела Русева. Наградата беше връчена от миналогодишния отличен в тази категория Валерия Велева– информационно-аналитичната интернет платформа „Епицентър“.\r\nЦветилена СИМЕОНОВА", "date": "2017.12.20", "title": "Агенция „Фокус“ бе отличена в Годишните награди на Столична библиотека за 2017 г."}
{"url": "http://www.focus-news.net/news/2017/12/20/2469352/antikoruptsionniyat-organ-shte-mozhe-da-pravi-iskaniya-za-izpolzvane-na-srs-v-operativno-izdirvatelnata-si-deynost.html", "text": "Антикорупционният орган ще може да прави искания за използване на специални разузнавателни средства (СРС) в оперативно-издирвателната си дейност, решиха депутатите по време на гласуването на второ четене на Антикорупционния закон, предаде репортер на Агенция \"Фокус\".  Искането за използване на специалните разузнавателни средства ще може да бъде правено съгласно изискванията на Закона за СРС. Съгласно приетите текстове оперативно-издирвателната дейност на антикорупционния орган има за цел превенция, предотвратяване, разкриване и противодействие на нарушения, свързани с прояви на корупция или бездействия, които разкриват прояви на корупция и предоставянето им на съответните органи на съдебната власт, както и на разследващите органи. Дейността включва още изготвяне и съхранение на веществени доказателствени средства и предоставянето им на съответните органи на съдебната власт, както и установяването на незаконно придобитото имущество.  Оперативно-издирвателната дейност ще се извършва чрез справки по информационните фондове на лица, заемащи висша публична длъжност, идентифициране на лица и обекти, оперативна проверка на събираните данни и тяхното документиране, както и извършване на насрещни проверки по документи и вземане на обяснения от граждани. Съгласно приетия текст оперативно-издирвателната дейност завършва с доклад за извършените дейности за противодействие на корупцията и на базата на събраните анализирани и проверени сведения. \r\nДеница КИТАНОВА", "date": "2017.12.20", "title": "Антикорупционният орган ще може да прави искания за използване на СРС в оперативно-издирвателната си дейност"}
{"url": "http://www.focus-news.net/news/2017/12/20/2469353/dobrich-muzeyno-vazpomenatelno-sabitie-pod-nadslov-teknali-sa-devet-cheshmi-posveteno-na-otets-pavel-atanasov-se-provede-vav-vazrozhdenskoto-uchilishte.html", "text": "Музейно възпоменателно събитие под надслов „Текнали са девет чешми“, посветено на отец Павел Атанасов, се състоя във Възрожденското училище в Добрич, предаде кореспондентът на Радио „Фокус” – Варна. Гост на събитието бе отец Велико от православния храм „Света Троица“ в града и по негова идея срещата на поколенията - деца от шести клас, техни преподаватели, представители на медиите и граждани на достопочтена възраст, започна с молитва. \r\nУредникът в отдел „Възраждане“ Надежда Иванова накратко запозна присъстващите с личността на отец Павел Атанасов с думите: „Днес поводът, който ни събира, е една годишнина – 150 години от рождението на бележития свещеник Павел Атанасов, който, ако въобще можем да кажем, че има необикновени личности, които да събират в себе си целия смисъл на понятието възрожденска личност, то той е такъв човек“. Павел Атанасов е писател, художник, музикант, духовник, просветител. \r\nИнициативата бе организирана от Регионалния исторически музей, съвместно с Дружеството на краеведите в Добрич, което носи името на свещеник Павел Атанасов. Активни участници в събитието бяха деца от 6 А клас на СУ „Св. Климент Охридски“ с класен ръководител Радостина Калчева. През цялата година Възрожденското училище в Архитектурния етнографски комплекс на открито „Старият Добрич“ е притегателно място за малки и големи - всички, които обичат българската история, народните традиции и жадуват да научат нещо повече за тях или да отдадат своята почит към нашата култура.  \r\nЖулиета НИКОЛОВА", "date": "2017.12.20", "title": "Добрич: Музейно възпоменателно събитие под надслов „Текнали са девет чешми“, посветено на отец Павел Атанасов, се проведе във Възрожденското училище"}
{"url": "http://www.focus-news.net/news/2017/12/20/2469354/za-chetvarti-pat-byaha-razdadeni-godishnite-nagradi-na-stolichnata-biblioteka.html", "text": "В Американския център на Столична библиотека на за четвърти път се проведе церемонията „Годишни награди на Столична библиотека 2017“, предаде репортер на Агенция „Фокус“.\r\nДиректорът на Столична библиотека Юлия Цинзова заяви, че 450 хил. са книгите, които софиянци са взели в домовете си, а 500 хил. са посещенията в библиотеката. „И част от най-верните ни читатели днес ще бъдат наградени“, каза още тя. На церемонията присъстваха и кметът на София Йорданка Фандъкова, заместник-кметът доц. Тодор Чобанов и част от най-популярните в момента български автори.\r\nЗа писател на годината беше награден Милен Русков, чиито художествени романи са били най-предпочитани от читателите на библиотеката през 2017 г. За най-четен автор на научна и научно-популярна литература бе отличен акад. Георги Марков, а за детска литература - Живка Шопова. Награди за най-четени съвременни български писатели получиха Захари Карабашлиев, Ивинела Самуилова и Ангел Игов.Читател на годината стана Валя Петрова. Тя има висше образование – Социални дейности. Работи в софийската регионална организация към Съюза на слепите. Читател е на Столична библиотека от 2007 г. Предпочита художествена литература и ползва активно всички отдели на библиотеката. Сканира книгите, които заема за дома, и благодарение на разработен синтезатор за българска реч, книги, текстове, документи или PDF файлове на български могат да бъдат изчитани с глас, вместо да бъдат четени от екрана\r\n10-годишният Кристиян Тодоров спечели първо място в категорията Читател на детска литература. Кристиян е ученик в 4 клас на 7 СУ \"Свети Седмочисленици\". От 4 години е читател на Столична библиотека. Чете исторически книги, енциклопедии и литература за възрастни.\r\nВ категория Виртуален читател победител е Вера Хинчева на 36 г. Читател е на Столична библиотека от 20 години. Завършила е Българска филология и в момента работи като журналист в News.bg. Предстои й да бъде зачислена като редовен докторант в Института за литература на БАН. Ползва активно онлайн услугите на Столична библиотека, като резервира книги от различни звена на библиотеката, от всички области на знанието.\r\nЦветелина Цветкова-Делчева (52 г.), Севдалин Христов (67 г.) и Даниел  Делчев (27 г.) спечелиха в категория Най-четящо семейство. Семейството е активен читател на Столична библиотека повече от 10 години. Цветелина Цветкова-Делчева работи в сферата на туризма, Севдалин Христов е пенсионер, а Даниел Делчев е част от системата на МВР. Всеки от членовете на семейството има свои литературни интереси и предпочитания, но това, което ги обединява, е общата им страст – четенето, и високата оценка, която дават на обслужването в Столична библиотека.\r\nНагради за медийно отразяване на Столична библиотека за 2017 г. получиха:Награда за интернет медия – Информационна агенция „Фокус”;Награда за електронна медия - БНТ 2 – за значителен принос за утвърждаване на мисията на Столична библиотека в популяризиране на четенето; БНР, програма Хоризонт  – за значителен принос за утвърждаване на мисията на Столична библиотека в популяризиране на четенето; Телевизия „Европа“ - за отразяване на кампаниите на СБ;Награда за печатна медия - вестник „Монитор“;Награда за репортер - Анжела Димчева – в-к „Труд“ ; Марина Евгениева – бТВ.\r\nЦветилена СИМЕОНОВА", "date": "2017.12.20", "title": "За четвърти път бяха раздадени Годишните награди на Столичната библиотека"}
{"url": "http://www.focus-news.net/news/2017/12/20/2469355/parlamentat-udalzhi-rabotnoto-si-vreme-do-priemane-na-antikoruptsionniya-zakon-na-vtoro-chetene.html", "text": "Парламентът удължи работното си време до приемане на Антикорупционния закон на второ четене. Това се случи по предложение на председателя на Правна комисия и депутат от ГЕРБ Данаил Кирилов, предаде репортер на Агенция „Фокус“.  „За“ предложението гласуваха 74 народни представители,  „против“ – 3 и „въздържали“ се 11, с което то бе прието. \r\nДеница КИТАНОВА", "date": "2017.12.20", "title": "Парламентът удължи работното си време до приемане на Антикорупционния закон на второ четене"}
{"url": "http://www.focus-news.net/news/2017/12/20/2469356/shumen-koledari-ot-dg-bratya-grim-posetiha-na-ignazhden-oblastnata-administratsiya.html", "text": "Коледари от ДГ „Братя Грим“ бяха „полазници“ на Игнажден в Областна администрация - Шумен, предаде репортер на Радио „Фокус“ - Шумен. Децата изпълниха коледни песни и танци и пожелаха здраве и благополучие през Новата година на областния управител проф. Стефан Желев, на заместник областния управител Ширин Вели и на служителите в администрацията. Малките гости бяха изненадани от посещението на Дядо Коледа, който им раздаде подаръци и лакомства. Областният управител проф. Желев благодари на децата за чудесните песни и им пожела здрава и щастлива Нова година.\r\nИвелина ИВАНОВА", "date": "2017.12.20", "title": "Шумен: Коледари от ДГ „Братя Грим“ посетиха на Игнажден Областната администрация"}
{"url": "http://www.focus-news.net/news/2017/12/20/2469357/sliven-zhena-e-pochinala-pri-tezhak-intsident-na-patya-sliven-kazanlak-v-rayona-na-razklona-za-s-gavrailovo.html", "text": "Тежък пътен инцидент е станал на пътя Сливен-Казанлък, в района на разклона за с. Гавраилово. Това съобщиха от пресцентъра на МВР. Сигналът е подаден към 10.30 часа. По първоначални данни, автомобил е самокатастрофирал, а от удара се е запалил. След потушаване на огъня, е открито тялото на жена, която вероятно шофирала колата. Продължават действията на място, както и установяването на самоличността на загиналата. По случая е образувано досъдебно производство.", "date": "2017.12.20", "title": "Сливен: Жена е починала при тежък инцидент на пътя Сливен-Казанлък, в района на разклона за с. Гавраилово"}
{"url": "http://www.focus-news.net/news/2017/12/20/2469358/vsichki-merki-ot-plana-za-podgotovka-na-balgarskoto-predsedatelstvo-na-saveta-na-es-sa-izpalneni.html", "text": "Всички мерки от Плана за подготовка на Българското председателство на Съвета на Европейския съюз през 2018 г. са изпълнени. Това отчита в последния доклад за изпълнението на Плана към 15 декември 2017 г. Министерството за Българското председателство на Съвета на ЕС 2018, одобрен от Министерския съвет, съобщиха от правителствената информационна служба. В отчетния период е приета Програмата на Българското председателство на Съвета на ЕС 2018 г., преговорните екипи са формирани, предвидените обучения са приключени, по-голямата част от договорите с избраните изпълнители по проведените обществени поръчки са изпълнени, други са в процес на изпълнение, тъй като редица дейности ще продължат и по време на самото Председателство. До края на годината предстоят последните технически изпитвания и проби в НДК, който ще бъде домакин на основната част от събитията по време на Председателството и където ще се състоят най-важните срещи с партньорите ни от Европейския съюз. Само преди седмица беше получено и одобрението от Генералния секретариат на Съвета на Европейския съюз за българското предложение за декорация в сградите на Съвета на ЕС в Брюксел – Justus Lipsius и Europa Building. Aрт-инсталацията и предложената декорация, чийто автор е доц. д-р Венелин Шурелов, преподавател в Националната художествена академия, следва да бъдат монтирани най-късно до 3 януари 2018 г.", "date": "2017.12.20", "title": "Всички мерки от Плана за подготовка на Българското председателство на Съвета на ЕС са изпълнени"}
{"url": "http://www.focus-news.net/news/2017/12/20/2469359/kyustendil-blizo-400-grama-kanabis-sa-otkriti-ot-politsiyata-v-pomeshtenie-v-zhilishtna-sgrada-polzvano-ot-18-godishen-mladezh.html", "text": "Кюстендил. Наркотици иззеха вчера служители на РУ - Кюстендил при проведени специализирани полицейски действия. Това съобщиха от пресцентъра на МВР. Общо 398.90 грама канабис и хапче с тегло 4.28 грама синтетичен наркотик били открити в помещение в жилищна сграда, ползвано от 18-годишния А.С. Видът на наркотичните вещества е установен с полеви наркотест. Младежът е задържан с полицейска заповед за срок до 24 часа. По случая е започнато досъдебно производство, уведомен е дежурен прокурор.", "date": "2017.12.20", "title": "Кюстендил: Близо 400 грама канабис са открити от полицията в помещение в жилищна сграда, ползвано от 18-годишен младеж"}
{"url": "http://www.focus-news.net/news/2017/12/20/2469360/blizo-300-sabitiya-shte-se-provedat-v-balgariya-po-vreme-na-rotatsionnoto-ni-predsedatelstvo-na-saveta-na-es.html", "text": "Министерският съвет одобри финален календар на събитията на Българското председателство на Съвета на Европейския съюз през 2018 г., които ще се проведат в България. Това съобщиха от правителствената информационна служба. Актуализацията на календара се налага както поради постъпилите множество предложения за провеждане на допълнителни събития, включително такива на високо ниво, свързани с основните приоритети на Българското председателство, така и поради наличието на събития с неуточнени периоди на провеждане.\r\nВ предлагания актуализиран календар на събитията е заложено провеждането на близо 300 събития основно в София, но също и във Варна, Бургас, Пловдив, Велико Търново, Габрово, Русе и др. България ще бъде домакин на една среща на върха с участието на държавните и правителствени ръководители на държавите-членки на ЕС и страните от Западните Балкани. Ще се проведат 12 неформални заседания на Съвета на ЕС и над 20 срещи на високо ниво, както и пет срещи от парламентарното измерение. На експертно ниво е предвидено да се проведат над 170 срещи и заседания, а под егидата на Председателството е планирано да се проведат още около 85 събития.\r\nЗа официалното откриване на председателството на 11-12 януари 2018 г. се организира посещение на чуждестранни журналисти и посещение на председателя на Съвета, председателя на ЕП и Колегиума.\r\nВ първия ден на 2018 г. под егидата на министъра за Българското председателство на Съвета на ЕС и на министъра на културата Боил Банов в НДК ще се проведе Празничен новогодишен концерт „Духът на Европа“, посветен на първото ни ротационно председателство.\r\nНа 6 януари 2018 г. е предвидено детско дигитално откриване на Българското председателство в НДК. То ще събере около 300 деца от цялата страна, които ще опознават Европа с помощта на науката и високите технологии и сами ще създават проекти чрез различни дигитални платформи.\r\nОдобряването на финален вариант на календар на събитията ще даде възможност за правилното планиране на програмите и осигуряването на необходимите ресурси за тяхното провеждане, както и за публичното оповестяване и популяризиране на събитията от календара на Българското председателство.", "date": "2017.12.20", "title": "Близо 300 събития ще се проведат в България по време на ротационното ни председателство на Съвета на ЕС"}
{"url": "http://www.focus-news.net/news/2017/12/20/2469361/prieta-e-natsionalna-programa-za-bezopasnost-i-zdrave-pri-rabota.html", "text": "Подобряване на здравословните и безопасни условия на труд на всеки работещ и на всяко работно място е стратегическата цел на приетата Национална програма за безопасност и здраве при работа 2018-2020 година. С нея се определят приоритети за осигуряване на безопасните и здравословни условия на труд на работниците и служителите. Това съобщиха от правителствената информационна служба. Очертани са ангажиментите па държавните органи, работодателските организации, организациите на работниците и служителите, неправителствените организации и др. за постигане на стратегическата цел на програмата.\r\nИзпълнението на мерките по приоритетите на НПБЗР 2018-2020 г. ще допринесе за намаляване на степента на професионалните рискове и повишаване на защитата на работещите; размера на загубеното работно време в резултат на отсъствие от работа поради временна неработоспособност; броя на лицата, напускащи предприятията поради лоша работна среда или поради преждевременно пенсиониране или инвалидизиране; загубеното производствено време, непроизведената продукция и неизвършените услуги като следствие от трудова злополука; осигурителната и застрахователната тежест и др.", "date": "2017.12.20", "title": "Приета е Национална програма за безопасност и здраве при работа"}
{"url": "http://www.focus-news.net/news/2017/12/20/2469362/pleven-blizo-14-500-kasa-tsigari-bez-banderol-sa-izzeti-ot-politsiyata-ot-imot-na-43-godishen-mazh-v-knezha.html", "text": "7220 къса цигари без акцизен бандерол са иззети при проверка в имот на 43-годишен мъж в Кнежа. В хода на полицейските действия, под навес на къщата, са намерени 620 къса цигари, а в селскостопанска постройка - още 6600 къса цигари. Това съобщиха от пресцентъра на МВР. В мазе и помещение на къщата са открити пластмасови туби с различна вместимост, съдържащи общо 115 литра алкохол без платен акциз. За намереното количество алкохол са уведомени служители на Митница Свищов, които с протокол са го иззели. Уведомен е дежурен прокурор от районна прокуратура - Кнежа. По случая е образувано досъдебно производство за престъпление по чл. 234, ал. 1 от НК. Работата продължава разследващ полицай.", "date": "2017.12.20", "title": "Плевен: Близо 14 500 къса цигари без бандерол са иззети от полицията от имот на 43-годишен мъж в Кнежа"}
{"url": "http://www.focus-news.net/news/2017/12/20/2469363/bezrabotnite-zheni-sa-namaleli-s-25-769-prez-2016-g.html", "text": "Правителството прие Доклад за равнопоставеността на жените и мъжете в България за 2016 г. Документът отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Това съобщиха от правителствената информационна служба. Сред приоритетните области в доклада са също борбата с насилието, основано на пола, и промяната на обществените стереотипи спрямо половете.\r\nВ документа се посочва, че през 2016 г. средномесечният брой на безработните жени е намалял до 156 462, което е с 25 769 по-малко в сравнение с 2015 г. За същия период безработните мъже са намалели с 20 340 – до 128 255. Статистиката показва, че през 2016 г. средният брой на продължително безработните жени, които не могат да си намерят работа повече от 12 месеца, са били 65 379 или с близо 16 000 по-малко в сравнение с 2015 г.\r\nСпоред цитираните в доклада данни, месечната нетна заплата на жените е с около 12% по-ниска от тази на мъжете. Средната разлика за страните от ЕС е 16 на сто. През миналата година делът на работещите бедни е намалял и сред двата пола.\r\nАкцент в доклада е поставен върху приетия Закон за равнопоставеност между мъжете и жените, който регламентира институционалната рамка, стратегическите и оперативни документи за по-ефективно управление на политиката по равнопоставеност на жените и мъжете.", "date": "2017.12.20", "title": "Безработните жени са намалели с 25 769 през 2016 г."}
{"url": "http://www.focus-news.net/news/2017/12/20/2469364/bild-okolo-12-hilyadi-dushi-sa-evakuirani-ot-germanski-grad-vav-vrazka-s-obezvrezhdaneto-na-bomba-ot-vtorata-svetovna-voyna.html", "text": "В сряда от германския град Ораниенбург, разположен в близост до федералната столица Берлин, са евакуирани около 12 хил. души във връзка с обезвреждането на бомба от Втората световна война, съобщава вестник BILD.\r\nСпоред говорител на пожарната служба в града, жителите от определения периметър са напуснали домовете си още преди осем часа сутринта (местно време). След това е извършена проверка по улиците за „останали хора“. \r\nКъм момента продължава операцията по обезвреждането на 250-килограмовата бомба. Тереза Герова", "date": "2017.12.20", "title": "BILD: Около 12 хиляди души са евакуирани от германски град във връзка с обезвреждането на бомба от Втората световна война"}
{"url": "http://www.focus-news.net/news/2017/12/20/2469365/promeni-v-op-razvitie-na-choveshkite-resursi-osiguryavat-po-golyamo-finansirane-za-merki-sreshtu-sotsialnoto-izklyuchvane.html", "text": "Правителството прие второ изменение в Оперативна програма „Развитие на човешките ресурси“ 2014-2020, съфинансирана Европейския социален фонд и Инициативата за младежка заетост. Това съобщиха от правителствената информационна служба. В хода на изпълнението на оперативната програма се установи необходимост от промени, в резултат от благоприятното развитие на пазара на труда и наблюдавания траен спад на нивата на безработица за периода 2013-2017 г. За посочения период коефициентът на безработица е намалял от 13,4% до 6,6 на сто.\r\nНа основание постигнатия двоен спад на процента на безработица и с цел преодоляване на негативните демографски процеси, високите нива на бедност сред населението, включително риска от социално изключване, се прехвърлят средства от Приоритетна ос №1 „Подобряване достъпа до заетост и качеството на работните места“ към Приоритетна ос №2 „Намаляване на бедността и насърчаване на социалното включване“ на оперативната програма.\r\nПренасочените средства ще бъдат в подкрепа на дейности, свързани с почасово предоставяне на услуги за дългосрочна грижа, предвид демографските предизвикателства, пред които е изправена страната, деинституционализацията за деца и възрастни лица, както и дейности, попадащи в обхвата на Европейския стълб за социални права.", "date": "2017.12.20", "title": "Промени в ОП „Развитие на човешките ресурси“ осигуряват по-голямо финансиране за мерки срещу социалното изключване"}
{"url": "http://www.focus-news.net/news/2017/12/20/2469366/stara-zagora-619-resheniya-e-vzel-obshtinskiyat-savet-za-2017-godina.html", "text": "619 решения са взели общинските съветници тази година. Това каза днес председателят на Общинския съвет в Стара Загора Таньо Брайков, съобщиха от пресцентъра на Община Стара Загора. „Работихме добре, нямаме върнати важни решения, имаме само едно оспорено. Сесиите ни минават спокойно, както и обсъждането в комисиите. Синхронната работа с Общинска администрация донесе подобряване на жизнения стандарт в града ни“, добави Брайков. \r\nНа Игнажден бе и последната среща на председателя на местния парламент с журналисти за 2017 година. Той поздрави добрите „полазници“, прекрачили първи днес прага на кабинета му, за коректното отношение и отразяване на работата на старозагорските старейшини. Заедно разчупиха баница с късмети, а на Брайков се падна звучното „Отсега започвай да спестяваш пари – през Новата година семейството ще се увеличи!“. \r\nМалчуганите от Детска ясла №5 „Маргаритка“, които бяха посрещнати в Община Стара Загора от зам.-кмета Иванка Сотирова, пък поздравиха общинските служители и журналистите с празнични изпълнения и широки усмивки.", "date": "2017.12.20", "title": "Стара Загора: 619 решения е взел Общинският съвет за 2017 година"}
{"url": "http://www.focus-news.net/news/2017/12/20/2469367/varna-50-potrebiteli-ot-obshtinite-dolni-chiflik-i-byala-sa-vklyucheni-v-sotsialnata-usluga-mobilen-ekip-za-sotsialna-i-zdravna-rabota-na-teren.html", "text": "50 потребители от общините Долни чифлик и Бяла са включени в социалната услуга „Мобилен екип за социална и здравна работа на терен“, разкрита по проект „Активни в труда на територията на общините Бяла и Долни чифлик“. Това каза за Радио „Фокус“ – Варна Борислав Френчев, ръководител на проекта, който се изпълнява от сдружение „Форум гражданско общество“ в партньорство с Община Бяла и Община Долни Чифлик. Проектът е финансиран от ОП „Развитие на човешките ресурси“ и е на стойност 383 564 лв. Целта е подобряване на качеството на живот на хората с увреждания и техните семейства, повишаване на мотивацията им за водене на независим и самостоятелен начин и интеграция на пазара на труда в общините Бяла и Долни чифлик. Борислав Френчев посочи, че с този проект „Форум гражданско общество“ си поставя за цел да подпомогне социалната интеграция и трудовата реализация на икономически неактивните хора в двете общини. В рамките на социалната услуга психолог, социален работник, медицинска сестра, логопед, юрист, трудов и арт терапевт и специалист по маркетинг работят пряко с жителите на двете общини. Предвидено е и обучение за професионална квалификация и осигуряване на заетост.\r\n„Проектът стартира на 1 май тази година. Към момента по-голямата част от дейностите вече се реализират. В началото започнахме с формиране на екип, подбрахме специалисти, закупихме необходимите материали, проведохме тръжните процедури и започнахме самата дейност по проекта – предлагане на иновативна социална услуги – мобилен екип“, добави Борислав Френчев. Това е мобилен екип от специалисти, които работят на терен – посещават отдалечени места на територията на двете общини и консултират потребителите. „Към настоящия момент имаме 50 потребители, включени в мобилната услуга и ползват услугите на специалистите. Имаме 35 икономически неактивни лица, които в началото на януари ще започнат своето обучение като социални асистенти. Ще получат сертификат и ще бъдат назначени на договор към двете общини за срок от шест месеца“, каза още Борислав Френчев.\r\nМарияна ВАЛЕНТИНОВА", "date": "2017.12.20", "title": "Варна: 50 потребители от общините Долни чифлик и Бяла са включени в социалната услуга „Мобилен екип за социална и здравна работа на терен“"}
{"url": "http://www.focus-news.net/news/2017/12/20/2469368/tri-pensionerski-kluba-v-tsarevo-veche-sa-po-informirani-za-telefonnite-izmami-blagodarenie-na-gerb-burgas.html", "text": "Три пенсионерски клуба в Царево вече са по-информирани за телефонните измами, благодарение на ГЕРБ-Бургас. Действителни случаи от практиката си и най-често използваните примамки от телефонните измамници представиха пред пенсионери от Царево началникът на Районното управление в града Красимир Киров и колегата му от група „Криминални престъпления“ Георги Дуков заедно с народния представител от ГЕРБ-Бургас Диана Саватева. Това съобщиха от пресцентъра на ПП ГЕРБ. Пенсионерският клуб в Царево е третият в областта, в който през последните седмици се провежда  среща във формат служители на МВР - депутат от ГЕРБ, чиято цел е превенция срещу телефонните измами. \r\nНачалото бе поставено в Поморие по идея на народния представител Ася Пеева.\r\n\"Дори интелигентни  и информирани хора могат да попаднат в мрежата на ловките алоизмамници  трябва да използваме различни форми и всеки повод, за да предпазим най-уязвимата  група – възрастните хора\", коментира Диана Саватева, която е член на парламентарната Комисия по вътрешна сигурност и обществен.\r\nКрасимир Киров разказа как криминалистите от РУ-Царево са успели буквално за няколко часа да предотвратят измама за солидна сума пари и да я върнат на пострадалото семейство.  Това е най-бързо разкритата алоизмама на територията на страната. Случаят бе сред най-широко отразените в медиите през лятото, а жертвата в него бе дете.\r\nЧленовете на пенсионерския клуб споделиха  в какви рискови ситуации са попадали самите те. Оказа се, че възрастните хора са под прицела не само на телефонните престъпници, но и на мошеници, които обикалят малките селца из Странджа и предлагат ремонти  първоначално на ниски цени, но в хода на работата увеличават сумите няколкократно.\r\nПолицаите им дадоха кратки указания как да постъпват в такива случаи и ги посъветваха да се възползват не само от познатия номер за спешни случаи 112, но и от телефона на Районното управление  в града 0590/52005.\r\n\"Много харесах идеята за срещи очи в очи на пенсионерите с представители на полицията и с депутат, затова реших да се присъединя към нея, като журналист съм работила по доста случаи, част от които споделих в Царево. \r\nПризовах всеки един от присъстващите, ако получи съмнително обаждане, да си спомни за този наш разговор и изпълни препоръките на криминалистите\", обобщи Диана Саватева.\r\nСледващата среща от инициативата „Заедно срещу алоизмамниците“ ще бъде на 28 декември в пенсионерски клуб в бургаския ж.к. „Изгрев“. В нея ще се включи и пресаташето на ОДМВР - Бургас Цветелина Рандева.", "date": "2017.12.20", "title": "Три пенсионерски клуба в Царево вече са по-информирани за телефонните измами, благодарение на ГЕРБ-Бургас"}
{"url": "http://www.focus-news.net/news/2017/12/20/2469369/deutsche-welle-sasht-i-kanada-organizirat-ministerska-sreshta-posvetena-na-situatsiyata-okolo-severna-koreya.html", "text": "САЩ и Канада организират среща на министри на външните работи по повод ситуацията около Северна Корея. Това съобщиха държавният секретар на САЩ Рекс Тилърсън и канадският външен министър Кристия Фриланд в рамките на съвместна пресконференция в Отава, предава Deutsche Welle.\r\nСрещата ще се проведе във Ванкувър на 16 януари. В нея ще участват първите дипломати на Южна Корея, Япония, Индия и Швеция. Очаква се на нея да присъстват също външните министри на страните, чиито войски са участвали в Корейската война от 1950-1953 г. в състава на мисията на ООН  - Австралия, Белгия, Великобритания, Колумбия, Етиопия, Франция, Гърция, Люксембург, Нидерландия, Нова Зеландия, Филипини, ЮАР, Тайланд и Гърция. Тереза Герова", "date": "2017.12.20", "title": "Deutsche Welle: САЩ и Канада организират министерска среща, посветена на ситуацията около Северна Корея"}
{"url": "http://www.focus-news.net/news/2017/12/20/2469370/sled-nastoyavane-na-ombudsmana-maya-manolova-kevr-svali-tsenata-na-vodata.html", "text": "Комисията за енергийно и водно регулиране (КЕВР) намали цената на водата след многократно призоваване от страна на омбудсмана Мая Манолова регулаторът да я преизчисли, според коректния период на инфлацията. Това съобщиха от пресофиса на омбудсмана. В становището си до председателя на комисията Иван Иванов от 11 декември 2017 г., както и в редица свои медийни изявления, омбудсманът заяви, че КЕВР манипулативно използва числата, в интерес на ВиК операторите, което доведе до драстичното увеличение на цената на водата в 14 области.  \r\nМанолова аргументира твърденията си с факта, че вместо инфлацията от м. януари до м. октомври т.г., която е 0,7%, регулаторът е взел предвид справка от м. декември 2016 г. до края на м. октомври т.г. – 1,9%. Омбудсманът посочи също, че инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите. \r\nВ резултат на „натиска“, който националният обществен защитник оказа върху КЕВР, на 15 декември 2017 г. комисията излезе с ново решение, в което ясно личи, че след преизчислението на инфлацията, първоначалното увеличение на цената на водата намаля с няколко пункта в 14-те области на страната. \r\nМая Манолова е категорична, че до драстичния скок нямаше да се стигне и ако КЕВР за изчисление на социалната поносимост не беше ползвала избирателно изследване на Националния статистически институт /НСИ/ за средно месечните доходи на домакинствата, в което данните са 100 % по-високи, спрямо аналогично такова, отново публикувано на сайта на НСИ. \r\nОмбудсманът е убедена и настоява, че ако се вземат по-ниските данни от изследването на НСИ, увеличението ще е далеч по-поносимо, а в три области – Монтана, Кърджали и  Силистра, изобщо не би трябвало да има увеличение на цената на водата.", "date": "2017.12.20", "title": "След настояване на омбудсмана Мая Манолова КЕВР свали цената на водата"}
{"url": "http://www.focus-news.net/news/2017/12/20/2469371/prodazhbata-na-vinetkite-za-2018-g-zapochva-predi-koleda-za-parvi-pat-godishniyat-stiker-shte-e-validen-ot-datata-na-kupuvaneto.html", "text": "От петък – 22 декември, стартира продажбата на винетките за 2018 г., съобщи на брифинг днес министърът на регионалното развитие и благоустройството Николай Нанков, съобщиха от пресцентъра на МРРБ. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. В брифинга участваха също министрите на вътрешните работи Валентин Радев и на транспорта, информационните технологии и съобщенията Ивайло Московски, кметът на София Йорданка Фандъкова и председателят на Управителния съвет на Агенция „Пътна инфраструктура“ инж. Дончо Атанасов. На него те представиха организацията на движение за предстоящите празнични дни. \r\nМинистър Нанков съобщи, че ремонтите по републиканската пътна мрежа приключват на 21 декември, така че да се осигури нормалното преминаване по всички пътни артерии. \r\nОтново над 3000 снегопочистващи машини ще бъдат в готовност при необходимост да се включат в пътното почистване, каза още министърът и напомни, че информация за състоянието на пътищата се подава предварително от Агенция „Пътна инфраструктура“. \r\nНиколай Нанков обърна внимание, че за първи път годишните винетки ще важат от датата на купуването им. Така например, ако шофьор си вземе стикер на 2 март 2018 г. или на 5 май 2018 г., когато тръгва на път за празниците, то той ще важи до 1 март 2019 г. или до 4 май 2019 г. В момента валидността на годишната винетка е до 31 януари независимо от това кога е закупена. \r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване. \r\nЗа първи път от догодина ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. \r\nЦената на тримесечната винетка е определена на принципа на пропорционалността – цената да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това означава, че колкото по-дълъг е периодът на валидност на винетката, толкова цената й е по-изгодна за потребителя. Например при закупуването на годишна винетка от 97 лв. ползването на републиканската мрежа за месец струва 8 лв., а на тримесечната от 54 лв. – 18 лева за месец, което е над два пъти повече. \r\nПри винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента. \r\nИзмененията са свързани с европейските изисквания в областта на пътното таксуване и Директива 1999/62/ЕО, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Всички тези средства ще бъдат вложени в подобряване на пътната инфраструктура. \r\nКакто всяка година с цел по-висока защита и блокиране на възможността за фалшификация е променено графичното оформление на винетките за 2018 г. Използваните ефекти и защити нямат аналог на пазара. Основата на всички е от специална хартия, върху която са разположени графични и защитни елементи. При изработването на холограмата, която е с три нива на защита, е използвана уникална нанотехнология. Всички стикери имат двойна номерация – пореден и случаен номер, като комбинацията от двата номера също е вид защита. \r\nДо 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г. \r\nЦените на винетните такси през 2018 г. са: \r\nКатегория 1 (Евро 0, І, ІІ) - дневна 23 лв., седмична 87 лв., месечна 174 лв., годишна 1743 лв.\r\nКатегория 1 (Евро ІІІ, ІV, V, ЕЕV и по-висока) - дневна 23 лв., седмична 64 лв., месечна 134 лв., годишна 1340 лв.\r\nКатегория 2 (Евро 0, І, ІІ) - дневна 23 лв., седмична 53 лв., месечна 105 лв., годишна 1050 лв.\r\nКатегория 2 (Евро ІІІ, ІV, V, ЕЕV и по-висока) - дневна 23 лв., седмична 40 лв., месечна 80 лв., годишна 808 лв.\r\nКатегория 3 - седмична 15 лв., месечна 30 лв., тримесечна - 54 лв.,годишна 97 лв.\r\nВ категория 3 са леките автомобили и превозните средства до 3,5 т, а в категория 1 и 2 са тежкотоварните камиони и автобусите.", "date": "2017.12.20", "title": "Продажбата на винетките за 2018 г. започва преди Коледа,  за първи път годишният стикер ще е валиден от датата на купуването"}
{"url": "http://www.focus-news.net/news/2017/12/20/2469372/veliko-tarnovo-rayonna-prokuratura-elena-predade-na-sad-mazh-sabiral-informatsiya-za-nepalnoletno-litse-za-sazdavane-na-pornografski-materiali-chrez-mobilen-telefon.html", "text": "Районна прокуратура – Елена внесе в съда обвинителен акт срещу 35-годишен мъж, който е събирал информация за непълнолетно лице с цел създаване на порнографски материали, чрез мобилен телефон. Това съобщиха от Апелативна прокуратура-Велико Търново.\r\nОбвинението срещу Адриан И. е за това, че за времето от 19 юли 2016 г. до 16 септември 2016 г., в село в община Свищов, чрез пет отделни деяния, при условията на продължавано престъпление, чрез съобщителна технология (мобилен телефонен), събирал информация за лице, ненавършило 18-годишна възраст (момиче на 14 години) и установил контакт с нея за създаване на порнографски материал, съгласно чл. 93, т. 28 от НК: (създал два броя видеофайл  и три броя дигитални снимки съдържащ порнографски материал). Престъпление по чл. 155а, вр. чл. 93, вр.  чл. 26 от НК.\r\nВ началото на 2017 г. пострадалото момиче и приятелката й публикуват във Фейсбук своя обща снимка. Тогава получава покана за приятелство от лице, регистрирало профил „Анцата Илиев“, на 19 години, с публикувана снимка на атлетично момче. Двамата започват да разговарят през чата на социалната мрежа Фейсбук – Месинджър, а по-късно си разменят мобилните телефонни номера. Мъжът зад профила е обвиняемият - от свищовско село, работи, на 35 години. Обвиняемият е регистриран в социалната мрежа Фейсбук с два профила – Анцата Илиев и Копеле по неволя. След това той преименува профила си от Анцата Илиев на Пламен Атанасов и с този профил продължава да си пише с момичето. Месец след като се запознават предлага на ученичката „да станат гаджета“, но отказва да се срещнат. След известно време обвиняемият й предлага да я запознае с негов „приятел“, зад чийто профил във  Фейсбук  отново е той.  По този начин обвиняемият през двата профила във Фейсбук влиза в контакт с ученичката  и започва да събира информация за нея. В този период между нея и „Пламен“, започват да възникват кавги по телефона. При тези скарвания  „приятелят“ предлага да ги сдобри, но иска ученичката да му се отблагодари, като си направи гола снимка и да му я изпрати. Първоначално тя не се съгласява, но по-късно склонява, за да може да се сдобри с Пламен, когото обича. \r\nПредстои насрочване на делото за разглеждане от съда.", "date": "2017.12.20", "title": "Велико Търново: Районна прокуратура – Елена предаде на съд мъж, събирал информация за непълнолетно лице за създаване на порнографски материали, чрез мобилен телефон"}
{"url": "http://www.focus-news.net/news/2017/12/20/2469373/burgas-obshtinskiyat-savetnik-ot-gerb-boycho-georgiev-organizira-priemna-za-grazhdani-na-21-dekemvri.html", "text": "Общинският съветник от ГЕРБ - Бургас Бойчо Георгиев ще има приемен ден на 21 декември 2017 г. от 16.30 часа до 18.00 часа в централата на партията в морския град, намираща се на ул. \"Конт Андрованти\" 5. Това съобщиха от пресцентъра на ПП ГЕРБ. Бойчо Георгиев е зам.-председател на Комисията по опазване на околната среда, земеделие и храни, както и член на Комисията по предотвратяване и установяване на конфликт на интереси и Комисията за провеждане на търгове, конкурси, приватизация и реализация на малки благоустройствени проекти. За традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2017.12.20", "title": "Бургас: Общинският съветник от ГЕРБ Бойчо Георгиев организира приемна за граждани на 21 декември"}
{"url": "http://www.focus-news.net/news/2017/12/20/2469374/organat-za-borba-s-koruptsiyata-shte-mozhe-da-vnasya-iskove-za-otnemane-na-nezakonno-pridobitoto-imushtestvo.html", "text": "Органът за борба с корупцията ще може да внася искове за отнемане на незаконно придобитото имущество. Това се случи след като парламентът прие текстове от Антикорупционния закон на второ четене, предаде репортер на Агенция \"Фокус\". Съгласно приетия текст органът може да приеме решение за внасяне в съда на искане за обезпечаване на бъдещ иск за отнемане на имуществото, когато от проверка  са събрани достатъчно данни, от които може да се направи обосновано предположение, че имуществото е незаконно придобито. Антикорупционният орган образува производство за отнемане на незаконно придобито имущество, когато може да се направи обосновано предположение, че дадено имущество е незаконно придобито.  Обосновано предположение е налице, когато след проверка се установи значително несъответствие в имуществото на проверяваното лице.  \r\nДеница КИТАНОВА", "date": "2017.12.20", "title": "Органът за борба с корупцията ще може да внася искове за отнемане на незаконно придобитото имущество"}
{"url": "http://www.focus-news.net/news/2017/12/20/2469375/reuters-germaniya-shte-podkrepi-bryuksel-v-sluchay-na-predpriemane-na-proizvodstvo-sreshtu-polsha.html", "text": "Германия ще подкрепи Европейската комисия, ако вземе решение за откриване на производство срещу Полша в отговор на спорните законодателни промени в областта на правосъдието. Това потвърди говорителят на федералното германско правителство Щефан Зайберт, предава Reuters.\r\n„Ако се стигне до решение, то ние ще го подкрепим“, заяви Зайберт пред журналисти. \r\nСлед двугодишен спор с Полша, в сряда, 20 декември, Европейската комисия ще обсъди предприемането на наказателни мерки срещу нея. Изпълнителният орган на ЕС вижда в съдебните реформи на консервативната управляваща партия „Право и справедливост“  заплаха за върховенството на закона, една от основните ценности на Общността.  \r\nЗа първи път може да се стигне до обсъждане по чл. 7 от Договора на ЕС, предвиждаща най-суровата мярка за наказание срещу страните-членки, а именно – отнемане на правото й на глас. За да се стигне до налагането й обаче е необходима подкрепата на всички останали страни от Общността. Тереза Герова", "date": "2017.12.20", "title": "Reuters: Германия ще подкрепи Брюксел в случай на предприемане на производство срещу Полша"}
{"url": "http://www.focus-news.net/news/2017/12/20/2469376/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "След малко повече от две седмици в Симитли за 15-та година ще се проведе поредното издание на най-обичаното и очаквано събитие за общината – фестивалът „Симитлия – Древната земя на Кукерите“. Тази година за дата на неговото провеждане е избрана 13 януари, което е втората събота от 2018 година, мястото Ви е добре познато стадион „Септември“ в град Симитли. По повод юбилейното издание на фестивала решихме да направим едно специално предаване „Симитли – минало, настояще и бъдеще“ на Радио „Фокус“ – Пирин, в което да Ви припомним какво се случи по време на него, но през 2017 година. В рамките на днешното издание ще имате възможността отново да чуете каква бе равносметката на кметът Апостол Апостолов след 14-то издание на „Симитлия – древната земя на кукерите“. Ще Ви разкажем и за неговото цялостно провеждане, а също така ще Ви срещнем с представители на някои от кукерските групи, които взеха участие във фестивала тогава. Във втората част на предаването ще отправим поглед и към 2018 година, като само на нашите честоти ще имат възможността да разберете как върви подготовката на събитието за 2018 година, колко групи са се записали до момента и ще има ли отново международно участие в кукерските игри. В края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни, а също така ще Ви кажем за някои предстоящи инициативи.\r\nТелефоните за връзка със студиото са: 0885 303 373 и 073/ 88-55-81. Имейлът на предаването е pirin@focus-news.net.", "date": "2017.12.20", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/12/20/2469377/spetsializiranata-prokuratura-vnese-v-sada-obvinitelen-akt-sreshtu-prokuror-dimitar-zahariev-i-ostanalite-chlenove-na-grupata-za-reket-na-kamen-balbuzanov.html", "text": "Специализираната прокуратура внесе в Специализирания наказателен съд обвинителен акт срещу 8 души, обвинени за участие в организираната престъпна група (ОПГ) за рекет на Камен Балбузанов. През юни 2017 г. като участник в емблематичната група, както и за измама, бе привлечен под наказателна отговорност и прокурорът от Окръжна прокуратура-Плевен Димитър Захариев. Това съобщиха от Апелативната специализирана прокуратура. Ръководителят на групата и четирима от участниците бяха задържани на 24 април 2017 г. при специализирана операция на ГДБОП и Специализираната прокуратура. Те бяха обвинени за участие в ОПГ и за изнудване чрез заплахи и принуда. Съдът наложи мерки за неотклонение „Задържане под стража“ на Камен Балбузанов и Ивайло Бировски и парични гаранции на Валентин Георгиев, Илиан Михайлов и Иван Стойчев.\r\nПрез юни 2017 г., заедно със Захариев,  за участие в групата бе задържан и обвинен и служителят в Главна дирекция „Охрана“ към Министерство на правосъдието Мирослав Минков. Събрани бяха доказателства, че действащият по онова време прокурор е разпореждал на Минков да заплашва свидетели, които биха говорили срещу Балбузанов и другите задържани. Съдът определи на Захариев „Домашен арест“ заради влошено здраве.\r\nРазследването на дейността на престъпната група приключи в предвидения от закона осеммесечен срок. Това стана, въпреки, че през голяма част от времето делото се намираше в съда заради чести искания за изменения на мерките за неотклонение от страна на Балбузанов, Бировски и Захариев.\r\nРазгледани бяха общо 14 искания по мерки за неотклонение на първа и втора инстанция. Заседание по поредната молба за изменение на мерки за неотклонение е насрочено в СНС за 21 декември 2017 г.\r\nПрез осемте месеца на разследване Специализираната прокуратура от своя страна се произнесе по близо 40 молби на Димитър Захариев за напускане на дома му за участие в съдебни заседания, разпити, медицински изследвания, лечение на различни заболявания. Повече от половината от тях не бяха уважени от наблюдаващия прокурор.", "date": "2017.12.20", "title": "Специализираната прокуратура внесе в съда обвинителен акт срещу прокурор Димитър Захариев и останалите членове на групата за рекет на Камен Балбузанов"}
{"url": "http://www.focus-news.net/news/2017/12/20/2469378/pernik-kmetat-vyara-tserovska-beshe-udostoena-s-priz-v-kampaniyata-chudesata-na-balgariya.html", "text": "Кметът на Перник Вяра Церовска беше удостоена с приз в кампанията \"Чудесата на България\" на вестник \"Стандарт\" за фолклорната традиция „Сурва“. Градоначалникът получи отличието в категория „Карнавален туризъм 2017 г.“ на стилната церемония в столичния хотел \"Анел\". Това съобщиха от Община Перник.\r\n„Сурва“ е безусловно една от емблемите на Перник. Нашият автентичен обичай ни прави познати почти на всяко място по света. Зная, че любопитството към традицията ще доведе много гости и тази година. Щастлива съм , че „Сурва “ е част от Националната компания за опазване на културно –историческото наследство на България, сподели с гордост кметът Вяра Церовска. \r\nПерперикон пък стана атракция №1 на „Чудесата на България“. Наградата получи българският Индиана Джоунс проф. Николай Овчаров , която бе връчена от шефа на парламента Цвета Караянчева. \r\nВицепрезидентът Илияна Йотова награди доцент д-р Людмил Вагалински в категорията \"Археологически открития\" заради достиженията му в подводната археология. Министърът на културата Боил Банов отличи като победител в раздела за най-древните чудеса на България най-стария град в Европа Провадия-Солницата. Призът бе връчен на проф. Васил Николов, който ръководи разкопките на праисторическото селище.\r\nГлавният редактор на \"Стандарт\" Славка Бозукова и шефът на парламентарната комисия по култура Вежди Рашидов наградиха победителя в раздела \"Градски туризъм\"-столичния кмет Йорданка Фандъкова.\r\nСред гостите на стилната церемония бяха още зам.-министърът на туризма Ирена Георгиева, председателят на Надзорния съвет на БАКБ Цветелина Бориславова, шефът на \"Дънди Прешъс Металс\" Илия Гърков, членът на съвета на директорите на Пиреос банк Минко Герджиков, шефът на борда на \"Албена\" АД Радосвет Радев, изпълнителният директор на \"Пампорово\" АД Мариян Беляков, шефът на фондация \"Трейс за хората\" Десислава Любенова, почетният председател на БАХР Благой Рагин, посланикът на Азербайджан Наргиз Гурбанова, бившият шеф на НИМ проф. Божидар Димитров, шоуменът и продуцент Андрей Арнаудов, както и кметовете Корнелия Маринова (Ловеч) и Мирослав Янчев (Златоград), както и много други приятели на кампанията \"Чудесата на България\". \r\nГостите се насладиха на изпълненията на гайдарите от състав \"Петко Войвода\" и на малките таланти от детския хор към Българското национално радио.", "date": "2017.12.20", "title": "Перник: Кметът Вяра Церовска беше удостоена с приз в кампанията \"Чудесата на България\""}
{"url": "http://www.focus-news.net/news/2017/12/20/2469379/blagoevgrad-zapochnaha-nominatsiite-za-sportist-na-godinata-v-obshtina-petrich.html", "text": "Започнаха номинациите за „Спортист на годината” в община Петрич, съобщиха от пресцентъра на Общината. При селекцията за приза „Спортист на годината” ще се приемат номинации в три категории: мъже и жени; юноши и девойки (13-18 години); деца (момичета и момчета). При класирането ще се имат предвид спечелените златни, сребърни и бронзови медали от първенства на Държавния спортен календар и Международен спортен календар. Номинации ще бъдат приемани и в категориите „Треньор на годината” и „Отбор на годината”. Крайният срок е 29 декември 2017 г. (петък). Според утвърдените правила, предложения за спортист и треньор на годината могат да правят спортните клубове, журналисти от местни и регионални медии, общественици и спортни дейци. Номинации за отбор на годината могат да постъпват от журналисти, общественици и спортни дейци. Всеки спортен клуб има право да номинира неограничен брой състезатели за приза „Спортист на годината”. Могат да бъдат предлагани спортисти, които тренират в местни клубове и школи, както и такива, състезаващи се за други, но с настоящ или постоянен адрес в община Петрич. Същите правила важат и за номинациите в категория „Треньор на годината”. Единствено в категория „Отбор на годината” могат да бъдат предлагани само отбори, развиващи дейността си в община Петрич. Карта за номинация може да бъде получена на място в Общинска администрация или изтеглена от сайта на Община Петрич. Специално назначена комисия, в която ще бъдат включени спортни журналисти, учители по физическо възпитание, представители на ресорната комисия към Общински съвет и служители на отдел „Хуманитарни дейности” в ОбА ще разглежда номинациите. Отделно от излъчването на първите в класацията „Спортист на годината”, най-добрите спортисти на община Петрич за 2017 година, излъчени от клубовете, ще бъдат наградени по линия на Наредба за финансиране и подпомагане дейността на спортни клубове. Официалната церемония ще се състои на 5 януари 2018 г.", "date": "2017.12.20", "title": "Благоевград: Започнаха номинациите за „Спортист на годината” в община Петрич"}
{"url": "http://www.focus-news.net/news/2017/12/20/2469380/ognyan-tsenkov-kmet-na-obshtina-vidin-folklorniyat-sabor-badnik-presazdava-kolednite-traditsii-harakterni-za-nashiya-kray.html", "text": "Фолклорният събор „Бъдник“ пресъздава коледните традиции, характерни за нашия край. Това каза при откриването на събора кметът на Общината Огнян Ценков, предаде репортер на Радио \"Фокус\" - Видин. Ценков поздрави участниците в събора и посочи, че проявата традиционно се организира в навечерието на Коледа на централния площад в града. „Всички, които участват в събора, създават празнична атмосфера във Видин и ни припомнят хубавите традиции, някои от които и досега са запазени в селата. Радвам се, че всички ние ще съхраним с общи усилия българските традиции и ще ги предадем на бъдещите поколения“, каза Огнян Ценков. Той поздрави и всички жители на общината, които са участвали активно в анкетата на Министерството на туризма и благодарение на тях средновековната крепост „Баба Вида“ бе отличена с първа награда. Организатори на събора „Бъдник“ са Община Видин и Видински фонд „Читалища“. Една от надпреварите на събора е приготвянето на обреден хляб за Коледа. При обиколката на базара, на който се предлагат различни коледни ястия, характерни за местните населени места, секретарят на Община Видин Иванела Андреева демонстрира как се меси хляб в дървени нощви и получи отлична оценка за работата си.\r\nАнна ЛОЗАНОВА", "date": "2017.12.20", "title": "Огнян Ценков, кмет на Община Видин: Фолклорният събор „Бъдник“ пресъздава коледните традиции, характерни за нашия край"}
{"url": "http://www.focus-news.net/news/2017/12/20/2469381/sport-derbito-bayern-borusiya-bez-roben-i-obameyang.html", "text": "Ариен Робен не е възстановен от мускулна контузия и няма да играе за Байерн (Мюнхен) в двубоя днес срещу Борусия (Дортмунд) за Купата на Германия. Холандското крило не е играл в последните три седмици, след травмата на мача срещу Андерлехт в Шампионска лига. Байерн днес ще бъде също без контузените Мануел Нойер и Тиаго.\r\nЗа Борусия срещата пропуска Пиер-Емерик Обамеянг, който има мускулен проблем.\r\nМачът от осминафиналите в турнира за Купата на Германия е от 21:45 часа на \"Алианц Арена\". Победителят се излъчва в една среща.\r\nВенцислав ДРАГОМАНОВ", "date": "2017.12.20", "title": "Спорт: Дербито Байерн - Борусия без Робен и Обамеянг"}
{"url": "http://www.focus-news.net/news/2017/12/20/2469382/shumen-nad-250-sa-uchastnitsite-v-konkursa-narodnite-obichai-ot-koleda-do-vasilyovden-koyto-se-provede-v-grada.html", "text": "Над 250 са участниците в Регионалния конкурс „Народните обичаи от Коледа до Васильовден“ в Шумен. Това съобщи за Радио „Фокус“ - Шумен Теменуга Христова, ръководител на школите приложно и изобразително изкуство при ЦПЛР - ОДК. В 21-вото издание на конкурса, който беше отчетен на специална церемония днес, са получени картичка, рисунки, пана, коледна украса, коледарски маски и ликове, сурвакнички и много други творби в областта на приложното изкуство от почти всички училища в Шумен и региона, като най-малките творци са на 6 години от ДГ „Чучулига“. Творби са изпратили и от ДГ „Звънче“ - Плевен, има и международно участие от Букурещ - Младежки център „Николае Бълческу“. „Конкурсът се превърна в празник на народното творчество, в празник на народния дух. Вече 21 години ние съхраняваме и пренасяме през годините народните си традиции и възпитаваме младото поколение в уважение и преклонение към тях и до днес“, заяви Теменуга Христова. Тя посочи, че в отделните категории са връчени над 50 награди - индивидуални и колективни. Изложбата с творбите от Регионалния конкурс „Народните обичаи от Коледа до Васильовден“ ще може да бъде разгледана в Регионална библиотека „Ст. Чилингиров“ до месец януари 2018 година.\r\nИвелина ИВАНОВА", "date": "2017.12.20", "title": "Шумен: Над 250 са участниците в конкурса „Народните обичаи от Коледа до Васильовден“, който се проведе в града"}
{"url": "http://www.focus-news.net/news/2017/12/20/2469383/vanya-yordanova-etnolog-v-nyakoi-rodopski-selishta-ignazhden-e-izvesten-i-kato-hayvanski-praznik-zashtoto-tam-narichat-hayvani-domashnite-zhivotni.html", "text": "В някои родопски селища празникът Игнажден е известен и като Хайвански празник, защото там наричат хайвани домашните животни. Това каза за Радио „Фокус“ – Смолян етнологът в Регионалния исторически музей – Смолян Ваня Йорданова. Стопаните не впрягат добитъка през целия ден, за да го предпазят от болести. Жените раздават пити на съседите, с пожелания за здраве и за богат приплод на домашни животни и птици. Според Йорданова тъй като в народните представи Игнажден се приема за начало на новата стопанска година и на новата година като цяло, на празникът се извършват и прогнози за времето. „Ако на този ден небето е ясно, то месец април ще бъде сушав, ако вали сняг - през април ще вали дъжд и годината ще бъде плодородна. В Западния дял и в отделни селища на Средните Родопи като в село Петково и в град Смолян свети Игнат се осмисля и като покровител на огъня. През целия ден жените не работят нищо, за да няма пожари през годината и за да не се запалват снопите на нивата през годината“, обясни Йорданова. Вярва се още, че на този ден не бива да се изнася нищо от къщата, не бива да се дават предмети и сечива назаем, за да не излезе берекетът от дома и да не се пръскат домашните птици. \"От Игнажден обикновено започва и оформянето на коледарските дружини, избирането на техен водач и разучаването на коледарските песни\", каза още Ваня Йорданова.\r\nНели ГЕРГЬОВСКА", "date": "2017.12.20", "title": "Ваня Йорданова, етнолог: В някои родопски селища Игнажден е известен и като Хайвански празник, защото там наричат хайвани домашните животни"}
{"url": "http://www.focus-news.net/news/2017/12/20/2469384/ipn-promeni-vav-vlastta-v-moldova-shestima-ministri-shte-badat-zameneni-s-tsel-sastavyaneto-na-pravitelstvo-na-tehnokrati.html", "text": "Шестима членове на кабинета на молдовския министър-председател Павел Филип - петима министри и вицепремиер - ще бъдат заменени. Това обяви председателят на Демократическата партия Владимир Плахотнюк след заседанието на управляващата коалиция, предава информационната агенция IPN. \r\nПромените, приети в рамките на заседанието, предвиждат назначаването на втори вицепремер, който ще отговаря за европейската интеграция на Молдова. Постът ще бъде поверен на бившия министър-председател Юрий Леанка, лидер на Европейската народна партия на Молдова.\r\nНовите министри ще встъпят в длъжност до 31 декември 2017 г. Решението за рокадите са взети след преоценка на работата на кабинета. Следваща такава ще бъде направена през пролетта на 2018 г., уточни Плахотнюк. \r\nПремиерът Павел Филип заяви, че само някои от членовете на кабинета представляват политически партии, което ще даде възможност на изпълнителната власт да започне изпълнението на инициираните реформи без забавяне. Правителството, което ръководи, ще бъде съставено от технократи, ще бъде деполитизирано и ще се състои само от експерти. Тереза Герова", "date": "2017.12.20", "title": "IPN: Промени във властта в Молдова – шестима министри ще бъдат заменени с цел съставянето на „правителство на технократи“"}
{"url": "http://www.focus-news.net/news/2017/12/20/2469385/veliko-tarnovo-izlozhbata-malki-srachkovtsi-predstavi-talantlivi-tvortsi-ot-tsentrovete-za-detsa-i-mladezhi.html", "text": "Изложбата „Малки сръчковци“ представи творбите на талантливи самодейци от двадесетте центрове за работа с деца и младежи, които работят в населените места от община Велико Търново, съобщиха от пресцентъра на Общината. Експозицията е първа по рода си, а поводът за организирането й са предстоящите коледни и новогодишни празници. Ръчно изработени сурвакници, сувенири, коледна и новогодишна украса, картички и други ръкоделия са подредени в партерното фоайе на сградата на Община Велико Търново.\r\nИзложбата бе открита от заместник-кмета на Велико Търново Снежана Данева – Иванова. Тя подчерта, че събитието е пример за добрата и ползотворна работа на центровете за работа с деца и младежи. „В населените места от общината децата и тийнейджърите имат свои места, в които се събират, спортуват, да упражняват хобитата и развиват талантите си, да усвояват ценни знания за живота и за предизвикателствата, да познават българските традиции и обичаи“, коментира Снежана Данева-Иванова. Тя благодари на всички партньори на Общината, които подкрепят образователните и социални политики.\r\nОрганизатори на експозицията са Община Велико Търново и Дарителско сдружение „Св. Иван Рилски“. За децата и младежите в центровете бяха осигурени подаръци от Съюза на пивоварите в България. Сред гостите на изложбата бяха началникът на Районното полицейско управление в Старата столица Валентин Къндев, негови колеги от Областната дирекция на МВР и Регионалната служба „Пожарна безопасност и защита на населението“, общинският съветник Калина Широкова, кметове и кметски наместници, представители на младежките центрове.", "date": "2017.12.20", "title": "Велико Търново: Изложбата „Малки сръчковци“ представи талантливи творци от центровете за деца и младежи"}
{"url": "http://www.focus-news.net/news/2017/12/20/2469386/prof-stoyan-marinov-varnenska-turisticheska-kamara-zasili-se-predlaganeto-i-tarseneto-na-novogodishni-oferti-v-sportnite-kompleksi-na-sever-ot-varna.html", "text": "Засили се предлагането и съответно търсенето на новогодишни оферти за празници в спортните комплекси на север от Варна. Това каза в интервю за Радио „Фокус“ – Варна проф. Стоян Маринов, член на Управителния съвет на Варненска туристическа камара. „Те предлагат добри условия, има спа центрове, съответно средата е изключително облагородена и хората могат да съчетаят празнуването с отдих сред природата. Може би това предлагане издърпа търсенето, което преди беше ориентирано към близките до Варна курорти“, добави проф. Стоян Маринов. Той припомни, че преди години за новогодишните празници много хотели в Златни пясъци са работили, но сега това не се забелязва. \"Новогодишни оферти сега предлагат около 4 - 5 хотела, които работят целогодишно\", каза още проф. Стоян Маринов. „Офертите са с разнообразни ценови равнища. Хотели с по-ниска категория предлагат пакети от две нощувки на цена от 200 лева. В луксозните хотели цената на пакет за две нощувки достига и 600 лева на човек. Има и голямо предлагане на екскурзии, свързани с отбелязване на Нова година в чужбина – Гърция, Турция, Виена, Будапеща, Прага. Предлагането е голямо. След празниците ще се разбере какво е реализирано като търсене“, каза още проф. Стоян Маринов.\r\nМарияна ВАЛЕНТИНОВА", "date": "2017.12.20", "title": "Проф. Стоян Маринов, Варненска туристическа камара: Засили се предлагането и търсенето на новогодишни оферти в спортните комплекси на север от Варна"}
{"url": "http://www.focus-news.net/news/2017/12/20/2469387/afp-es-startira-bezpretsedentna-nakazatelna-protsedura-sreshtu-polsha.html", "text": "В сряда Европейската комисия стартира безпрецедентно дисциплинарно производство срещу Полша в отговор на противоречивите съдебни реформи на Варшава, които според Брюксел застрашават върховенството на закона в страната, предава AFP.\r\nЗаместник-председателят на ЕК Франс Тимерманс заяви, че 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи.Тереза Герова", "date": "2017.12.20", "title": "AFP: ЕС стартира безпрецедентна наказателна процедура срещу Полша"}
{"url": "http://www.focus-news.net/news/2017/12/20/2469388/glavniyat-prokuror-sotir-tsatsarov-i-ministrite-valentin-radev-i-nikolay-nankov-shte-dadat-brifing-vav-vrazka-sas-zachestilite-patnotransportni-proizshestviya-na-peshehodni-pateki.html", "text": "Главният прокурор Сотир Цацаров и министрите на вътрешните работи Валентин Радев и на регионалното развитие и благоустройството Николай Нанков ще дадат брифинг във връзка със зачестилите пътнотранспортни произшествия на пешеходни пътеки и възложените проверки за изправността им. Това съобщиха от пресцентъра на Прокуратурата. Брифингът ще се проведе от 10.00 часа на 21 декември във фоайето на МВР.", "date": "2017.12.20", "title": "Главният прокурор Сотир Цацаров и министрите Валентин Радев и Николай Нанков ще дадат брифинг във връзка със зачестилите пътнотранспортни произшествия на пешеходни пътеки"}
{"url": "http://www.focus-news.net/news/2017/12/20/2469389/blagoevgrad-detsata-ot-grada-shte-pekat-rozhdestveni-hlebcheta-v-gradska-hudozhestvena-galeriya.html", "text": "Деца от Благоевград ще пекат рождествени хлебчета в Градска художествена галерия, съобщиха от пресцентъра на Община Благоевград. Началото на инициативата ще бъде поставено на 21 декември (четвъртък) в 11:00 часа и ще продължи на 22 декември (петък). Събитието е част от Работилницата на Дядо Коледа и от цикъла \"Православна култура\" на Православен информационен център, с подкрепата на Община Благоевград.\r\nПрез последните два дни от Работилницата на Дядо Коледа децата ще вземат участие в печеното на хляб и направата му. Представители ще покажат на малчуганите как се изработват рождествени хлебчета и фигурки от тесто. \r\nДецата ще месят и пекат рождествените хлебчета, под ръководството на представители от Православен информационен център на Неврокопска света митрополия. Децата ще бъдат запознати с мястото на хляба в православната традиция, както и техниката на приготвяне.  Малките ще чуят притчи за раждането на Христос, докато хлябът се пече.\r\nХлябът от векове е символ на благодарността на хората към Бога. Хлябът участва в Тайнствата на Църквата. В обредността на хлябовете е скрита дълбока символика, като от една страна или означава слънцето и оттам плодородието.", "date": "2017.12.20", "title": "Благоевград: Децата от града ще пекат рождествени хлебчета в Градска художествена галерия"}
{"url": "http://www.focus-news.net/news/2017/12/20/2469390/ministar-krasimir-karakachanov-obzhalvayki-porachkata-za-remonta-na-samoletite-mig-29-ukrainskata-firma-izvarshva-opit-za-sabotazh.html", "text": "Това, което „Укроборонпром“ извърша е опит за саботаж срещу решението на Министерство на отбраната да ремонтира своите самолети директно, с договор за пряко договаряне с „РСК-МиГ”. Това заяви по време на брифинг министърът на отбраната Красимир Каракачанов, във връзка с внесената от украинската държавна компания „Укроборонпром“ от холдинг „Украинмаш“ жалба в Комисията за защита на конкуренцията срещу решение №129 на Министерството на отбраната от 6 декември 2017 г. за поддръжка на бойните самолети МиГ-29, предаде репортер на Агенция „Фокус”. „По наша предварителна информация, още от края на миналата седмица, се очакваше това, което официално се случи вчера”, уточни Каракачанов. По думите му украинската компанията е държавна, а съгласно обжалваното решение се е осигурявала поддръжката на 15-те самолета МиГ-29 за срок от 4 години срещу сумата от 82 млн.  лева. „Ние искахме да сключим договор с фирмата-производител, която единствено е лицензирана за поддръжка и ремонт на собствените си самолети, които е произвела”, аргументира се министърът на отбраната и подчерта, че компанията „Укроборонпром“, въпреки че обжалва, няма лиценз и способност да извърши ремонта. Каракачанов коментира още, че жалбата е внесена в Комисията за защита на конкуренцията без да бъде платена държавната такса, както и че липсва преведена регистрация на фирмата на български език.\r\nПроцедурата изисква Комисията в тридневен срок да поиска попълване на празнотите в жалбата, което означава, че може тя да заседава най-рано на 28 декември, но дори и да отхвърли жалбата, може да последва обжалване във ВАС. „Това напрактика прави невъзможно използването на тези средства от бюджета, които трябваше да бъдат изразходвани в края на тази година”, поясни министърът на отбраната. \r\nИван ЛАЗАРОВ", "date": "2017.12.20", "title": "Министър Красимир Каракачанов: Обжалвайки поръчката за ремонта на самолетите МиГ-29, украинската фирма извършва опит за саботаж"}
{"url": "http://www.focus-news.net/news/2017/12/20/2469391/plovdiv-koleden-praznik-ot-mladezhite-za-detsata-na-obshtina-karlovo-shte-se-provede-na-tsentralniya-ploshtad-v-karlovo.html", "text": "Коледен празник „От младежите за децата на Община Карлово“ ще се проведе на централния площад в Карлово. Това съобщиха за Радио „Фокус“ – Пловдив от отдел „Връзки с обществеността“ на Общината. Събитието ще се проведе на 23 декември, като е предвидена празнична програма. Коледният празник ще се открие от 10.30 часа, като децата ще могат да се включат в много игри, викторина с награди, томбола и други забавления. За най-активните в организирания празник ще има подаръци от Дядо Коледа и Снежанка.\r\nОт пресцентъра съобщиха още, че продължава коледно-новогодишната програма на Община Карлово. На 21 декември от 18.00 часа в камерната зала на читалище „Васил Левски“ ще се състои Коледен концерт на музикална школа „Карловойс“ при Военен клуб – Карлово, а днес от 18.00 часа на същото място ще проведе концерт „Коледа – празник на надеждата“.\r\nТони МИХАЙЛОВ", "date": "2017.12.20", "title": "Пловдив: Коледен празник „От младежите за децата на Община Карлово“ ще се проведе на централния площад в Карлово"}
{"url": "http://www.focus-news.net/news/2017/12/20/2469392/kmetat-na-sofiya-yordanka-fandakova-bez-vklyuchvaneto-na-tsyaloto-obshtestvo-nyama-kak-da-se-spravim-s-bitkata-sreshtu-mrasniya-vazduh.html", "text": "Без включването на цялото общество няма как да се справим с битката срещу мръсния въздух. Това каза пред журналисти кметът на София Йорданка Фандъкова, предаде репортер на Агенция „Фокус“. Във връзка с протестите в няколко столични квартала заради мръсния въздух, Фандъкова коментира: „Всички се включваме в усилията и притеснението на хората. Всички живеем в този град“. „Въздухът в града се отразява на всички, най-вече на малките деца. Нашата загриженост се изразява в сериозните и активни мерки“, обясни Фандъкова. По думите й темата за чистота на въздуха не е тема, по която може да се работи една година и която само една институция може да реши. „Поздравявам гражданите за мотото – Всички срещу мръсния въздух. Това е мотото, което трябва да имаме  през следващите години. Институциите всяка със своите ангажименти, Столична община с изпълнението на програмата за чистота на въздуха, днес имам специално среща с министър Нено Димов - ще коментираме усилията, които трябва да обединим, по отношение на контрола за замърсяването при изгарянето на отпадъчни материали“, каза още тя и допълни, че това е темата, която е извела на снощния протест част от хората. „Става дума за ограничени квартали, но наистина за ситуация, при която едни хора, изгаряйки отпадъци замърсяват въздуха не само за себе си, а и за хората, които живеят на около. Строг контрол, както по-отношение на автомобилите, така и по отношение на изгарянето на отпадъчни материали. От всеки един от нас зависи как се придвижваме, как се отопляваме. Общината ще разшири през следващата година програмите си за информираност на гражданите, програмите за комуникация и образования, защото без включването на цялото общество няма как да се справим с тази битка“, каза още Йорданка Фандъкова.", "date": "2017.12.20", "title": "Кметът на София Йорданка Фандъкова: Без включването на цялото общество няма как да се справим с битката срещу мръсния въздух"}
{"url": "http://www.focus-news.net/news/2017/12/20/2469393/ministar-krasimir-karakachanov-tryabva-da-pomislim-za-promeni-v-zakona-za-obshtestvenite-porachki-ne-e-normalno-baba-penka-da-atakuva-sdelki-svarzani-s-otbranitelnite-ni-sposobnosti.html", "text": "Трябва реално да помислим за промени в Закона за обществените поръчки. Не е нормално баба Пенка или който и да било, да атакува сделки, свързани с отбранителните способности на Българската армия и по този начин да забавя процесите, като ни вкарва в ситуация на невъзможност в даден момент да изпълняваме своите задължения. Това заяви по време на брифинг министърът на отбраната Красимир Каракачанов, във връзка с внесената от украинската държавна компания „Укроборонпром“ от холдинг „Украинмаш“ жалба в Комисията за защита на конкуренцията срещу решение №129 на Министерството на отбраната от 6 декември 2017 г. за поддръжка на бойните самолети МиГ-29, предаде репортер на Агенция „Фокус”. Каракачанов определи обжалването на процедурата като „умишлен саботаж” и подчерта, че тепърва ще се провери дали зад него стоят икономически или политически мотиви. „Това тепърва ще се изясни. Надявам се, че компетентните органи ще си свършат работата”, заяви той. По думите му същата украинска компания преди няколко месеца е обжалвала и договора за ремонт на хеликоптера Ми-17 и е спряла процедурата по същия начин. На въпрос, дали ще поиска от Министерството на външните работи да предприеме ответни действия, след като украинската компания е държавна, Каракачанов отговори: „Аз бях уведомил украинския посланик за моята информация още в събота, тъй като информацията я имаме от миналия петък, късно вечерта. Разговарях с него по телефона. Вчера имах среща с него и неговото становище беше, че това не е политика на украинското правителство, а е частна работа на една форма, макар и държавна”.\r\nИван ЛАЗАРОВ", "date": "2017.12.20", "title": "Министър Красимир Каракачанов: Трябва да помислим за промени в Закона за обществените поръчки – не е нормално баба Пенка да атакува сделки, свързани с отбранителните ни способности"}
{"url": "http://www.focus-news.net/news/2017/12/20/2469394/radio-poland-ek-zadeystva-chlen-71-ot-dogovora-na-es-sreshtu-polsha.html", "text": "В сряда Европейската комисия предприе безпрецедентна стъпка за задействане на член 7.1 от Договора за ЕС срещу Полша, засилвайки натиска върху Варшава относно спорните промени в съдебната система, наложени от управляващата партия „Право и справедливост“, предава Radio Poland.\r\nТози ход означава, че изпълнителният орган на ЕС ще предложи на Съвета на ЕС и на Европейския парламент Полша да бъде лишена от право на глас при обсъждането и приемането на решенията, засягащи Общността. Така страните-членки ще трябва да декларират дали според тях върховенството на закона в Полша е застрашено. Сега мнозинство от четири пети от членовете на ЕС, т.е. 22 държави, биха могли са определят, че е налице „ясен риск от сериозно нарушение“ на основните ценности на Общността. \r\nНо дори и този ход не означава, че ще бъдат наложени санкции на Полша. За такива е необходима единодушна подкрепа от държавите от Общността, а Унгария вече заяви, че няма да подкрепи решението. \r\nНа свой ред лидерите на Франция и Германия увериха, че ще подкрепят Европейската комисия, ако предприеме безпрецедентната стъпка за задействане на член 7.1 срещу Полша.\r\nВъншният министър на Полша Витолд Вашчиковски заяви по-рано в сряда, че Полша „прокарва [законни] решения, които вече съществуват в много държави-членки на ЕС\".\r\n„Не сме съгласни с двойните стандарти - в други европейски държави, т.нар. стари демокрации, тези решения може да съществуват, докато в Полша, която е нова демокрация, тези решение не се приемат от органите на ЕС“, допълни първият дипломат на Варшава.Тереза Герова", "date": "2017.12.20", "title": "Radio Poland: ЕК задейства член 7.1 от Договора на ЕС срещу Полша"}
{"url": "http://www.focus-news.net/news/2017/12/20/2469395/liderat-na-bsp-korneliya-ninova-vazhno-e-da-pechelim-politicheskite-bitki-ne-samo-zaradi-partiyata-a-zaradi-vsichki-hora.html", "text": "Важно е да печелим политическите битки не само заради партията, а заради всички хора. Последният пример е с мораторима, който управляващите наложиха върху новите лекарства за онкоболни. Предложението ни за актуализация на бюджета на НЗОК е единственото легитимно и бързо решение, с което тази грешка да бъде поправена. Това заяви лидерът на БСП Корнелия Нинова по време на среща на Софийската градска организация на левицата, на която бяха коментирани много теми от изминалата година, съобщиха от пресцентъра на партията.\r\nПо време на срещата председателят на БСП Корнелия Нинова е обсъдила с  присъстващите и приоритетите на левицата през следващата година, които отново ще включват алтернативни политики- основно в здравеопазването и образованието.", "date": "2017.12.20", "title": "Лидерът на БСП Корнелия Нинова: Важно е да печелим политическите битки не само заради партията, а заради всички хора"}
{"url": "http://www.focus-news.net/news/2017/12/20/2469396/pravitelstvoto-odobri-otcheta-za-tretiya-natsionalen-plan-po-klimata.html", "text": "Правителството одобри първия официален отчет на Третия национален план за действие по изменението на климата. Това съобщиха от правителствената информационна служба. Документът обобщава постигнатия напредък на заложените мерки, насочени към въвеждането на нисковъглеродни, енергийно ефективни и безотпадъчни технологии, оползотворяването и рециклирането на по-голямо количество отпадъци, допринасящи не само за общото намаляване на емисиите парникови газове, а и за повишаване на производителността и ресурсната ефективност.\r\nС Плана се изпълняват мерки за съхраняване и рационално използване на ресурсите като ключова предпоставка не само за опазването на околната среда, но и за постигане на устойчив икономически растеж и повишаване на конкурентоспособността на българската икономика.\r\nС изпълнението на мерките се създават възможности за откриване на нови източници на растеж и работни места чрез икономии на разходите, пазарна реализация на иновациите и по-добро управление на ресурсите. Общият ефект от изпълнението на политиките и мерките по сектори гарантира постигането на правно обвързващите цели за страната ни в международен и национален аспект, като на годишна база намалените емисии на парникови газове възлизат на 10 060 537 t СО₂ екв.", "date": "2017.12.20", "title": "Правителството одобри отчета за Третия национален план по климата"}
{"url": "http://www.focus-news.net/news/2017/12/20/2469397/pernik-kmetat-vyara-tserovska-otkri-remontiranata-ulitsa-strimon-v-kv-tvardi-livadi.html", "text": "Много съм доволен, че тази улица, която е в непосредствена близост с велоалеята, вече е ремонтирана. Толкова години беше откъсната от света. Живея тук откакто съм се родил и това, което виждам много ме радва. С тези думи се обърна Кирил Асенов към кмета на Община Перник Вяра Церовска и екипа ѝ, които откриха днес ремонтираната улица \"Стримон\" в кв. \"Твърди ливади“, съобщиха от пресцентъра на Общината.\r\n„Един от най-хубавите и стари квартали в Перник отдавна заслужаваше тази улица и този район да бъде оправен така, както хората очакват. Аз благодаря на строителя за това, че въпреки късно обявената обществена поръчка, успя да се справи и да отговори на очакванията ни. Надявам се хората да разберат, че тук не може да се кара с висока скорост и да спазват правилата за движение по пътищата, за да няма допълнително напрежение“, каза Вяра Церовска и не скри, че за нея е удоволствие, че в квартала, в който е родена и израснала, се случва нещо добро и желано. \r\nРемонтът на улица „Стримон“ е на стойност 354, 756 лв. без ДДС с дължина 674 метра. В рамките на сумата е подновен и водопроводът за 71 784 лв. Има изградени 3 нови джоба за бобри, както и два паркинга около бл. 53.\r\nС ремонта на улица „Стримон“ ще бъде облекчен трафикът на превозни средства през кв. „Твърди ливади“ и ще бъде по-бърз достъпът до центъра.", "date": "2017.12.20", "title": "Перник: Кметът Вяра Церовска откри ремонтираната улица \"Стримон\" в кв. \"Твърди ливади“"}
{"url": "http://www.focus-news.net/news/2017/12/20/2469398/razshiryava-se-kragat-ot-uchenitsi-s-pravo-da-poluchavat-stipendii.html", "text": "Правителството одобри условията и реда за получаване на стипендии от учениците след завършено основно образование, което съгласно Закона за предучилищното и училищното образование е след 7 клас. Това съобщиха от правителствената информационна служба. Целта е да се разшири кръгът от ученици, които имат право да получават стипендии, осигурявани със средства от държавния бюджет. Така ще се предостави по-голяма възможност на училищната общност както за формиране и затвърждаване на училищните политики за насърчаване на образователните резултати на учениците, така и за подпомагане на достъпа до образование и предотвратяване на отпадането на учениците.\r\nС постановлението е предвидено освен учениците, обучаващи се в дневна и индивидуална форма на обучение, да получават стипендии и учениците в комбинирана форма на обучение и в обучение чрез работа (дуална система на обучение). Също така учениците, обучаващи се в частните училища, ще имат равна възможност с учениците от държавните и общинските училища да получават стипендии. Средствата за тях ще бъдат предоставяни чрез бюджетите на общините.\r\nДава се равна възможност и на ученици със специални образователни потребности, които са завършили VII клас с удостоверение и са продължили обучението си в класовете от първи гимназиален етап, също да получават стипендии.\r\nВъзможността учениците-чужденци да получават стипендии се запазва, като се дава право и на търсещи или получили международна закрила в страната или получили право на дългосрочно или продължително пребиваване в нея също да получават стипендии.\r\nУчениците с трайни увреждания и учениците без родители или с един родител, които получават стипендия поради тези обстоятелства, ще имат право да бъдат стимулирани и при постигнати образователни резултати. В случай на класиране и за тази стипендия, те ще имат право да получават и 50% от стойността ѝ. \r\nПредвид целогодишното пребиваване (включително и през периода на ваканциите) и откъсването им от семейната среда за учениците, настанени във възпитателните училища-интернати и в социално-педагогическите интернати, е предвидено да получават за лични нужди по 33 лв. месечно на ученик по аналогия с джобните разходи, които се полагат на децата, настанени в специализираните институции за деца.\r\nЗапазва се принципът на децентрализация на предоставяните от държавата средства за стипендии, при който училищата имат възможност сами да насочват средства за реализиране на своите стратегии за развитие, с акцент върху училищните политики за подпомагане на достъпа до образование, превенция на преждевременно напускане на училище и осигуряване на подкрепа и стимулиране на учениците с високи образователни постижения. В тази връзка е актуализирана и горната граница на месечните стипендии от 50 на 60 лв., като по този начин училищата ще могат да определят месечните стипендии в диапазона от 21 лв. до 60 лева. \r\nЗа осигуряване на стипендии на учениците от VIII клас на общинските училища през 2017 г. правителството одобри допълнителни трансфери по бюджетите на общините в размер на 1 280 020 лева.", "date": "2017.12.20", "title": "Разширява се кръгът от ученици с право да получават стипендии"}
{"url": "http://www.focus-news.net/news/2017/12/20/2469399/bitovite-otpadatsi-ot-regionite-dupnitsa-blagoevgrad-i-byala-shte-mogat-se-deponirat-v-sasedni-regionalni-sistemi.html", "text": "Правителството реши да предостави възможност за депониране на битовите отпадъци, образувани от територията на общините, включени в региони за управление на отпадъците Дупница, Благоевград и Бяла, до изграждане на собствените им регионални депа, в съседни регионални системи, отговарящи на нормативните изисквания. Това съобщиха от правителствената информационна служба. Това решение ще се прилага само в случай, че общините не са намерили други решения за законосъобразно третиране на отпадъците.\r\nРешението е в съответствие със Закона за управление на отпадъците и допуска използването на до 10 на сто от оставащия капацитет на регионалното депо, който е в експлоатация, или проектния капацитет на друг вид регионално съоръжение за третиране на битовите отпадъци за нуждите на други региони, когато е налице обоснована и неотложна необходимост, свързана с изпълнението на Националния план за управление на отпадъците. Използването на депата, на които се разрешава депониране за нуждите на други региони, са изградени над 50 на сто със средства, осигурени от държавния бюджет или от друго национално или международно финансиране.\r\nПриемането на решението се налага предвид необходимостта от изпълнение на ангажимента на България за преустановяване експлоатацията на съществуващите общински депа, неотговарящи на изискванията на Директива 1999/31 относно депонирането на отпадъци. То е продиктувано от опасността от второ осъдително съдебно решение на Съда на Европейския съюз, с което ще бъде наложена имуществена санкция на България.", "date": "2017.12.20", "title": "Битовите отпадъци от регионите Дупница, Благоевград и Бяла ще могат се депонират в съседни регионални системи"}
{"url": "http://www.focus-news.net/news/2017/12/20/2469400/odobreni-sa-vatreshnokompensirani-promeni-po-byudzhetite-na-ms-i-na-tri-ministerstva.html", "text": "Правителството одобри вътрешнокомпенсирани промени по бюджетите на Министерския съвет и на министерствата на транспорта, информационните технологии и съобщенията, на правосъдието и на здравеопазването. Това съобщиха от правителствената информационна служба. За сметка на предвидени разходи по бюджетните програми „Администрация“ и „Убежище и бежанци“ на МС ще бъде компенсиран недостигът на средства по бюджетните програми „МС и организация на дейността му“, „Координация и мониторинг на хоризонтални политики“, „Координация при управление на средствата от ЕС“, „Осъществяване на държавната политика на областно ниво“, „Вероизповедания“, „Национален архивен фонд“ и „Други дейности и услуги“.\r\nВ бюджета на МТИТС се предвижда увеличение с 2,39 млн. лв. по политиката в областта на транспорта за извършване на окончателни плащания по проекта за изграждане на Дунав мост 2 и за плащане на закупен по ОП „Транспорт и транспортна инфраструктура“ кораб за р. Дунав. За да бъдат покрити тези приоритети, се намаляват средствата по показателите „Персонал“, „Издръжка и други текущи разходи“ и „Капиталови разходи“.\r\nСлед извършен анализ на изпълнението на бюджета на МП е установен недостиг на утвърдените разходи за осигуряване на дейността по политиката в областта на изпълнението на наказанията в размер на 1,8 млн. лв., и по политиката в областта на правосъдието – 28 хил. лв. Тези средства ще бъдат осигурени за сметка на разходи за издръжка и на икономии по бюджетна програма „Администрация“.\r\nВътрешното преструктуриране на разходите по бюджета на МЗ компенсира установен фактически недостиг на средства за дейността на второстепенните разпоредители с бюджет и финансирането на лечебните заведения за болнична помощ в системата на ведомството.\r\nС друго решение правителството увеличи с 3,2 млн. лв. максималния размер на ангажиментите за разходи, които могат да бъдат поети от Министерството на икономиката през 2017 г. Промяната е свързана с необходимостта от поемане на ангажименти за предоставяне на безвъзмездна финансова помощ по Закона за насърчаване на инвестициите за частично възстановяване на извършени разходи за осигурителни и здравни вноски за създадените нови работни места по сертифицирани инвестиционни проекти. В резултат от предоставянето на помощта ще бъде насърчено осъществяването на пет инвестиционни проекта с издаден сертификат за инвестиция клас „А“. Инвестициите по тях са на обща стойност 28,3 млн. лв. и предвиждат разкриването на 1260 нови работни места във високотехнологични дейности от производствения сектор и сектора на услугите.", "date": "2017.12.20", "title": "Одобрени са вътрешнокомпенсирани промени по бюджетите на МС и на три министерства"}
{"url": "http://www.focus-news.net/news/2017/12/20/2469401/institutsiite-sas-savmestni-deystviya-s-tsel-predotvratyavane-na-tezhki-patni-intsidenti-po-vreme-na-praznitsite.html", "text": "След заседание на МС, министерствата на вътрешните работи, на транспорта и на регионалното развитие и благоустройство обединяват усилията си в осъществяването на всеобхватен контрол по време на празниците. Това съобщиха от пресцентъра на МВР.\r\n\"По всички пътища в цялата страна ще има засилено полицейско присъствие, както и около всички големи търговски центрове. Целта ни е да предотвратим тежките пътни инциденти\", заяви  вътрешният министър Валентин Радев по време на пресконференция в Министерския съвет във връзка с мерките, предприети за сигурността на гражданите по време на коледните и новогодишни празници. В пресконференцията участваха още министрите на транспорта и на регионалното развитие и благоустройство Ивайло Московски и Николай Нанков, както и столичният кмет Йорданка Фандъкова. \"Навсякъде по магистралите ще се движат патрули с пуснати светлини. Превантивно ще се спират тези шофьори, които са превишили скоростта. Ще се извършват  максимално много проверки, за да не се допусне граждани, употребили алкохол или наркотични вещества да управляват превозни средства\", уточни вътрешният министър. Той обясни, че планираният контрол показва загрижеността на институциите. Предвидени са и сериозни мерки за сигурност по време на новогодишния концерт на столичния площад \"Александър Батенберг\", където дежурни полицейски екипи ще следят за недопускане на евентуални  нередности.\r\nПо думите на министър Московски е осигурено взаимодействието на екипите на АПИ и  Пътна полиция. Взети са и превантивни мерки, като ИА \"Автомобилна администрация\" ще проверява транспортни фирми, основно за автобусни превози. Във всяка област ще има минимум по един екип, който ще дава дежурства. Анализирани са конкретни точки, където се очаква да е по -рисков трафикът, като там ще има мобилни екипи. „Без значение какви ще са метеорологичните условия и през целия зимен сезон, и в почивните дни контролните органи ще си свършат работата, но по-важен от човешкия фактор в движението няма“, напомни министърът. Московски информира, че зачестяват инцидентите с нерегламентирано преминаване през жп прелези при включена сигнализация. Той определи това като безумие и посочи, че така шофьорите на автомобилите рискуват човешки живот.\r\nМинистър Николай Нанков допълни, че на 21-и приключват всички ремонти в страната, за да бъде осигурено по-спокойно придвижване по празниците. Той увери, че работят в тясна връзка с НИМХ и в случай на прогнозни данни за влошаване на метеорологичната обстановка, АПИ е ангажирана с подаване на редовна информация за състоянието на пътищата. Над 3000 машини ще са в готовност при нужда за почистване. Нанков съобщи също, че от петък започва продажбата на новите винетни стикери, като ще има такива и за три месеца. Всички винетки ще важат от датата на закупуването им. Транспортният министър анонсира, че се работи по  промени, които да гарантират безопасността поне на средно европейско ниво, а след празниците ще има нормативна база за дейността на автосервизите.\r\nОсновната задача на екипната работа е опазването на човешкия живот, обобщиха тримата министри.", "date": "2017.12.20", "title": "Институциите със съвместни действия с цел предотвратяване на тежки пътни инциденти по време на празниците"}
{"url": "http://www.focus-news.net/news/2017/12/20/2469402/novi-14-mln-lv-otpuska-pravitelstvoto-na-obshtinite-burgas-i-kameno-za-preodolyavane-na-posleditsite-ot-navodneniyata.html", "text": "Допълнителни 1,4 млн. лв. отпуска правителството на общините Бургас и Камено за преодоляване на последиците от наводненията. Това съобщиха от правителствената информационна служба. Предложението е на Междуведомствената комисия за възстановяване и подпомагане към Министерски съвет, като средствата ще бъдат осигурени от резерва за непредвидени и неотложни разходи по Закона за държавния бюджет на България за 2017 година.\r\nПо бюджета на община Бургас ще бъдат преведени 800 000 лв., а за Камено са 600 000 лв. Средствата са предназначени за частично разплащане на извършените дейности по възстановяване на сгради и инфраструктурни обекти, разчистване на пътна мрежа, речни легла и дерета от наноси, както и други неотложни разходи, възникнали в следствие на интензивните валежи на 25 октомври 2017 г.", "date": "2017.12.20", "title": "Нови 1,4 млн. лв. отпуска правителството на общините Бургас и Камено за преодоляване на последиците от наводненията"}
{"url": "http://www.focus-news.net/news/2017/12/20/2469403/pravitelstvoto-otpusna-blizo-25-hil-lv-za-stipendii-na-mladi-sportisti.html", "text": "Министерски съвет одобри трансфери по бюджетите на общини в размер на 24 705 лв. Те са за изплащането на стипендиите за третото тримесечие на 2017 г. на 41 ученици с високи постижения в областта на спорта. Това съобщиха от правителствената информационна служба. Финансирането се осигурява по Програмата на мерките за закрила на деца с изявени дарби от държавни и общински училища през 2017 г.", "date": "2017.12.20", "title": "Правителството отпусна близо 25 хил. лв. за стипендии на млади спортисти"}
{"url": "http://www.focus-news.net/news/2017/12/20/2469404/dvadeset-i-dve-sotsialni-initsiativi-sa-otlicheni-s-nagrada-zlatno-sartse-ot-sp-business-lady.html", "text": "Двадесет и два благотворителни проекта и социални инициативи в общо 10 различни категории получиха официално признание в четвъртото издание на Годишните награди за благотворителност и корпоративна социална отговорност „Златно сърце” на списание Business Lady. Церемонията се състоя вчера (19 декември) в хотел Маринела, съобщиха организаторите на инициативата. \r\nСред наградените имаше представители на частния сектор, медиите, физически лица и неправителствените организации. За „Цялостна благотворителна дейност и корпоративна социална отговорност” бяха отличени две организации: \"Credissimo\" – за кампанията „Credissimo и шампионите на България - Заедно сме първи”, както и \"Лидл България\" – за мащабния социален проект „Ти и Lidl за по-добър живот“. Пощенска банка получи приз за втора поредна година в категория „Зелена планета” със своята  вътрешна инициатива за корпоративна социална отговорност „Герои в зелено“. В категория „Устойчиво развитие” награди за социална ангажираност към служителите получиха \"dm България\" и \"АТОМЕНЕРГОРЕМОНТ\". \"dm България\" получи приз и в категория „Информационни кампании за превенция и устойчивост” за „Веселите зъбки 2017” - кампанията за правилна устна хигиена и превантивна грижа при най-малките. Fibank бе отличена в категория „Културни проекти” за „Календар 2017 – „Актьори с добри сърца” в подкрепа на Съюза на артистите в България. \r\nНяколко обществено значими инициативи бяха наградени тази година в категория „Образование, обучение и развитие”. „Национална компания индустриални зони“ получи приз за своя проект за ускорено професионално изграждане на млади специалисти “Fast-tracking Success”. Отличена бе и Стипендиантската програма „Развитие и бизнес знания“ на COTRUGLI Business School (бизнес училище в Югоизточна Европа). ERP Academy - иновативен проект за добавена стойност в образованието също получи награда в категория „Образование, обучение и развитие”. Милен Великов - HR-специалист, лектор, ментор и кариерен консултант, бе отличен за Цялостна социална ангажираност в подкрепа на кариерното развитие в България.\r\nВ категория „Медиите и социалните каузи” тази година бяха отличени пет социални инициативи. Информационна агенция „Фокус” получи приз за съхраняване на патриотизма и запазване на самосъзнанието на българите. Нова телевизия взе награда за „Промяната” - най-голямата социално отговорна инициатива на \"Нова Броудкастинг Груп\", в партньорство с фондация \"Reach for Change България\". bTV получи отличие за своята ангажираност да подкрепя и насърчава талантливите деца на България – за съвместния проект с „Фондацията“ – „Талантът обича всяко дете”. „Прозорец към родината“ – инициатива на БНТ за подкрепа на българските училища зад граница също бе наградена в категория „Медиите и социалните каузи”. Радио Витоша пък грабва приз за Активна гражданска позиция и принос в обществено значими каузи. \r\nРедица неправителствени организации и фондации също бяха отличени в тазгодишния формат на наградите „Златно сърце”. Фондация „Америка за България” получи награда за кампанията „Малките герои” - за преобразяване на детските клиники в УМБАЛСМ „Н. И. Пирогов“. Зонта клуб „Света София” пък бе отличен за своята инициатива „Зонта казва НЕ нанасилието над жени и момичета”, а фондация „Майки за донорството” получи отличие за Цялостна социална ангажираност в подкрепа на двойки с репродуктивни проблеми. Сдружение „Маринела” взе награда за своите активности за равен старт на всички деца. \"Рефан България\" отново бе сред отличените компании и получи приз в категория \"Корпоративен гражданин\" за своята последователна дългогодишна социална политика. Фабрика за майонеза „Краси” и бутилираща компания „Хисар” бяха наградени за ежегодната си подкрепа на фестивала за хора с увреждания „Светът е за всички”. \r\nДаниел Димитров, изпълнителен директор и издател на сп. Business Lady, благодари на всички „златни сърца” в залата и отправи апел към българските медии да се фокусират повече върху позитивните новини и добротворчески инициативи. „Благотворителността не трябва да е анонимна, за нея трябва да се говори и да се показва добрият пример, за да може все повече хора и организации да го превърнат в основна бизнес ценност. Всички знаем и много се говори колко лоши неща се случват в нашата държава и по света, но малко от нас имат информация за всички „златни сърца”, които ежедневно творят добро” – допълни Димитров.\r\nСред специалните гости, които връчиха награди на отличените организации, бяха: Росица Димитрова, заместник-министър на труда и социалната политика, която връчи наградите на Информационна агенция „Фокус” и на БНТ; Георг Георгиев, заместник-министър на външните работи, който връчи отличията на \"Credissimo\" и \"Лидл България\"; Георги Руйчев, изпълнителен директор на Български форум на бизнес лидерите, той връчи наградите на Пощенска банка и COTRUGLI Business School; Янка Такева, председател на Синдиката на българските учители, която връчи отличията на Fibank и Зонта клуб „Света София”. Цветан Симеонов, председател на Българска търговско-промишлена палата връчи наградата на „Национална компания индустриални зони“; д-р Галинка Павлова, заместник-председател на Български лекарски съюз, която връчи отличията на dm България и фондация „Америка за България”; Детелина Смилкова, председател на Българска асоциация за управление на хора, която връчи отличието на Милен Великов; инж. Емилияна Димитрова, председател на Национална агенция за професионално образование и обучение, която връчи наградите на ERP Academy и сдружение „Маринела”; Анна Виткова, Мениджър Комуникации в Български съвет за устойчиво развитие, която връчи на dm България и \"АТОМЕНЕРГОРЕМОНТ\"; както и Анна Танова, изпълнителен директор на АБРО, която връчи отличието на радио Витоша. \r\n„Като заместник-министър зная колко е важна всяка една помощ в труден момент или подкрепа на кауза, идея, мечта; на всяка стъпка, която прави живота ни тук по-добър. Знам колко е важно да се обединяваме в полза на различни социални каузи и за общото благо и каква е ролята на медиите, за да достигне доброто до повече хора, защото доброто е в нас и сред нас”, посочи Росица Димитрова, заместник-министър на труда и социалната политика. \r\nГеорг Георгиев, заместник-министър на външните работи благодари на организаторите за инициативата: „Радвам се, че има подобни събития, по този начин щедростта и блгородството се разпространяват и обединяват хората около позитивни инициативи”.  \r\n„Не трябва да забравяме, че живеем в размирно време и всички ние трябва по-често да говорим за мир и да имаме свободата да бъдем благотворителни и щедри. Другото, което ни трябва е знанието, което ни води към толерантност, съпричастност и взаимопомощ. И тук искам да благодаря на Даниел Димитров за това, че се грижи за тези ценности и за образованието най-вече с инциативата Успешни в България. Знам колко училища посетихте, с колко деца се срещнахте и колко енергия и целеустременост им дадохте” – сподели д.ик.н. Янка Такева, председател на Синдиката на българските учители. \r\nПо време на събитието беше разиграна благотворителна томбола за талантливи български деца – част от проекта „Таланти в действие” на Сдружение „Успешни в България” – инициатива на дамите от Business Lady Club. „Чрез дейността на сдружение „Успешни в България” се стремим да покажем на българските деца, че е възможно да сбъднат мечтите си в България”, заяви Даниел Димитров. \r\nЗа доброто настроение на гостите се погрижиха талантливите деца, които гостите подкрепиха по време на церемонията – Милка Георгиева (8 години, танци), Мила Станкова (15 години, балерина) и Анджелика и Матю Кръстеви (10 години, близнаци, спортни танци). А Димо Стоянов от група П.И.Ф. зареди публиката със своите акустични изпълнения на едни от най-популярните хитове на групата. Водещи на официалната част бяха актьорите Албена Ставрева и Явор Ралинов. \r\nПартньори на тазгодишната церемония „Златно сърце” на списание Бизнес лейди бяха Бизнес лейди клуб, радио Витоша и радио Фокус, Информационна агенция Фокус и Информационна агенция Кросс, интернет порталите Mail.BG, Radar.BG, b2bmedia.BG,  Manifesto.BG и Flashnews.bg. Както и всички приятели и партньорски организации, които осигуриха подаръци за благотворителната томбола – Жана Иванова от издателска къща „Жануа-98”, Вергиния Накова от Training academy, I DO Advertising, \"Армина\" ЕООД, \"Куайсер\" фарма, СКИН КОД, Мидалидаре, Димо от група П.И.Ф. Благодарение на тяхната подкрепа и разбира се на подкрепата на гостите, малките таланти са една крачка по-близо до своите мечти. \r\nНаградите „Златно сърце” целят публичност на усилията на компании, НПО, институции и физически лица, подкрепили различни каузи със социален и обществено значим характер, като по този начин се даде пример и бъдат насърчени все повече компании и личности да се включат в подобни инициативи. Този проект на списание Business Lady е още едно продължение на основната цел на изданието – да дава гласност на различни професионални успехи, качества и постижения, споделяйки добрите практики и изпитани управленски модели както на организацията, така и на нейните комуникации и обществена отговорност. \r\nСписание Business Lady е единствено по рода си информационно издание с бизнес насоченост и дамска аудитория. Това е списанието на всяка уважаваща себе си съвременна работеща жена. Изданието има редица осъществени проекти (освен печатния си и он-лайн формат) – Buisiness Lady Club, Годишни награди на сп. Business lady (2012, 2013, 2014, 2015, 2016, 2017), Годишни награди за благотворителност и КСО „Златно сърце” (2014, 2015, 2016, 2017), Годишни награди „Компания на годината” (2014, 2015, 2016), единствената потребителска класация у нас (www.mylovemarks.eu), Благотворителен бал за борба с рака на гърдата (2013, 2014), Социални кампании, Диамантено парти и др.", "date": "2017.12.20", "title": "Двадесет и две социални инициативи  са отличени с награда „Златно сърце” от сп. Business Lady"}
{"url": "http://www.focus-news.net/news/2017/12/20/2469405/balgarskiyat-evrokomisar-mariya-gabriel-i-talantite-ot-kompyutarna-shkola-vale-v-haskovo-pozdraviha-chlenovete-na-evropeyskata-komisiya-s-koledni-kartichki.html", "text": "Българският еврокомисар по въпросите на цифровата икономика и общество Мария Габриел пренесе традицията от Европейския парламент и заедно с възпитаниците на компютърна школа \"Вале\" в Хасково с ръководител Людмила Стайкова зарадваха за празниците членовете на Европейската комисия. За четвърта поредна година, компютърните таланти от школата на възраст от 7 до 18 години създадоха коледни картички чрез традиционните стилове и техники, които съчетаха с възможностите на цифровите технологии. Това съобщиха от Представителството на Европейската комисия в България. Всяка картичка е изработена с помощта на графичен таблет и специален софтуер - Adobe Photoshop, Corel Draw. За първи път тази година младите творци използваха програмата Corel Painter, с която приложиха акварелна, акрилна, пастелна и маслена техники, както и напластяване на боя. Методът позволява експериментиране с цифровите технологии като форма на артистично изразяване.   \r\n\"С децата от компютърна школа \"Вале\" в Хасково и тяхната ръководителка Людмила Стайкова ме свързва дългогодишно приятелство и партньорство. За мен те са дигитални посланици на България, които не просто творят, а вплитат мечтите си в своите творби. Тази година коледно-новогодишните картички, с които заедно отправихме пожелание за прекрасни празнични дни на председателя на Европейската комисия Жан-Клод Юнкер, на всички членове на Комисията, на председателя на Европейския парламент Антонио Таяни, на още много други мои колеги в институциите, са още по-забележителни. Децата създадоха и свои инструменти и четки, с които нарисуваха картичките. Всяко дете вложи своята представа за Коледа, нарисува Коледния дух и настроение и изпрати своето празнично послание. Тези талантливи български творци ни показват, че възможностите, които ни предоставят цифровите технологии, са неограничени. Гордея се с тях\", заяви българският комисар Мария Габриел.", "date": "2017.12.20", "title": "Българският еврокомисар Мария Габриел и талантите от компютърна школа \"Вале\" в Хасково поздравиха членовете на Европейската комисия с коледни картички"}
{"url": "http://www.focus-news.net/news/2017/12/20/2469406/28-mln-lv-shte-badat-predostaveni-po-zakona-za-nasarchavane-na-investitsiite.html", "text": "Правителството ще предостави 2,8 млн. лв. по договори за насърчаване на пет сертифицирани инвестиционни проекта. Средствата се отпускат по одобрен проект на договор за предоставяне на безвъзмездна финансова помощ по Закона за насърчаване на инвестициите (ЗНИ). Проектите са на дружествата „Юнифай Сървис Център“ ЕООД, „ОСРАМ“ ЕООД, „Дюра-Тайлс БГ“ АД, „Куестърс България“ ЕООД и „Скейл Фокус“ АД. Това съобщиха от правителствената информационна служба.\r\nВ договора, който ще бъде подписан с всеки инвеститор поотделно, е предвидено българската държава да предостави безвъзмездна финансова помощ за частично възстановяване на направените от инвеститора за негова сметка задължителни осигурителни и здравни вноски за работниците и служителите, заели новите работни места по проекта, за максимален период до 6 месеца (за един от проектите, осъществяван в община с висока безработица – до 12 месеца) от разкриването на работното място.\r\nПроектите са за разширяване на дейността на съществуващи предприятия и за създаване на нови предприятия, основно в района на столицата, както и в градовете Пловдив и Нови Пазар. Те се осъществяват основно във високотехнологични дейности от сектора на услугите и от производствения сектор. С договора инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. С осъществяването на проектите ще бъдат разкрити 1735 нови работни места.", "date": "2017.12.20", "title": "2,8 млн. лв. ще бъдат предоставени по Закона за насърчаване на инвестициите"}
{"url": "http://www.focus-news.net/news/2017/12/20/2469407/pravitelstvoto-se-razporedi-s-darzhavni-imoti.html", "text": "Правителството предостави на Висшия съдебен съвет правото на управление върху имота на бул. „Александър Стамболийски“ №82 в София. Теренът от 8 дка и построената в него сграда са с отпаднала необходимост за болница „Лозенец“. Те ще бъдат използвани за нуждите на специализираните органи на съдебната власт – съд и прокуратура. Това съобщиха от правителствената информационна служба. Министерският съвет предостави безвъзмездно на Медицинския университет в София правото на управление върху имот с площ 16,7 дка в столичния район „Триадица“. Това е базата, ползвана от факултета по дентална медицина, която към момента е с предоставени права за управление на Министерството на здравеопазването. Решението ще позволи по-доброто стопанисване на сградите и прилежащите терени.\r\nПравителството промени от публична в частна държавна собственост статута на сгради, разположени в част от ползван от Професионалната гимназия по стопанско управление, администрация и услуги „Атанас Буров“ в Силистра. Те са опасни и негодни за ползване. Премахването им ще позволи изпълнението на проект „Обновяване и модернизация на регионалната образователна инфраструктура чрез подобряване на материално-техническата база“ по ОП „Региони в растеж“.\r\nНа Националната агенция за приходите беше предоставена част от сградата на ул. „Аксаков“ №31 в София, ползвана досега от Българската агенция за инвестиции. Агенцията получава етаж от сградата на ул. „Врабча“ 23, в която се помещаваше администрация на НАП. Размяната се прави с цел оптимизация на и подобряване на обслужването на гражданите. Така приходната администрация ще бъде съсредоточена във функционално свързани сгради на ул. „Аксаков“ - №№21, 29 и 31.\r\nМинистерският съвет предостави на политическа партия „Национален фронт за спасение на България“ под наем част от имот – частна държавна собственост, за административните нужди на централното й ръководство. Това са третият и четвъртият етажи на сградата на ул. „Георги С. Раковски“ №134 в София. С решението се изпълнява разпоредба на Закона за политическите партии.\r\nС друго решение беше променен от публична в частна държавна собственост статутът на ветеринарна лечебница в Арчар, община Димово. Това ще позволи извършването на разпоредителна сделка от страна на Министерството на земеделието, храните и горите, за което имотът е с отпаднала необходимост.\r\nКорекция беше направена в решение на МС от т. г. за безвъзмездно предоставяне на имоти – публична държавна собственост, на НАП за нуждите на офиса в Перник на Агенцията. С нея се отстранява допусната техническа грешка.\r\nПравителството учреди безсрочно право на строеж в поземлен имот от 500 кв. м в землището на с. Яворница, община Петрич. Теренът, който попада в горска територия, е необходим за изграждане на стълб за телекомуникационно оборудване и съоръжения за техническата инфраструктура към него. Телекомуникационното дружество, в чиято полза е учреденото право на строеж, ще заплати нормативно определените такси и разходи.", "date": "2017.12.20", "title": "Правителството се разпореди с държавни имоти"}
{"url": "http://www.focus-news.net/news/2017/12/20/2469408/utvarden-e-protokolat-za-prilagane-na-balgaro-rumanskata-readmisionna-spogodba.html", "text": "Правителството утвърди подписания на 3 октомври т. г. протокол между министерствата на вътрешните работи на България и Румъния за прилагане на междуправителствената спогодба за обратно приемане на собствени граждани и чужденци. Това съобщиха от правителствената информационна служба. Протоколът въвежда механизъм за прилагане на реадмисионната спогодба, като разписва процедурите и условията за обратно приемане при всички възможни хипотези. Определят се компетентните органи на двете страни, граничните контролно-пропускателни пунктове за осъществяване на приемането, начинът на комуникация, образците на документи и др.", "date": "2017.12.20", "title": "Утвърден е протоколът за прилагане на българо-румънската реадмисионна спогодба"}
{"url": "http://www.focus-news.net/news/2017/12/20/2469409/pravitelstvoto-podkrepi-finansovo-mezhdunaroden-proekt-sreshtu-radikalizatsiyata-na-mladezhite-ot-balkanite.html", "text": "Правителството одобри проектите на споразумения на Министерството на външните работи на България с Международната организация на Франкофонията и с Университетската агенция на Франкофонията, чрез които ще бъдат финансирани два проекта на обща стойност 133 000 лева. Проектите са разработени съвместно с Франкофонския регионален център за Централна и Източна Европа и Франкофонския институт по администрация и управление. Това съобщиха от правителствената информационна служба. Първият проект е за финансиране на Втори младежки форум за Югоизточна Европа по превенция на радикализирането на младите хора в Интернет и социалните мрежи, в контекста на инициатива на Генералния секретар на Франкофонията „Свободни заедно“. Чрез втория проект ще бъдат осигурени 20 стипендии за студенти от Албания, Армения, Беларус, Босна и Херцеговина, Грузия, Република Македония, Молдова, Сърбия и Украйна, обучаващи се във Франкофонския институт по администрация и управление в София.\r\nПредоставянето на стипендии е израз на сериозната ангажираност на България в академичното франкофонско пространство и в регионалното сътрудничество в Централна и Източна Европа. То допринася за изграждането на образа на България като страна, трайно обвързана с франкофонските ценности, и я превръща в един от двигателите на Франкофонията в региона.", "date": "2017.12.20", "title": "Правителството подкрепи финансово международен проект срещу радикализацията на младежите от Балканите"}
{"url": "http://www.focus-news.net/news/2017/12/20/2469410/kyustendil-kmetat-petar-paunov-prisastva-na-otkrivaneto-na-memorialen-znak-v-pamet-na-lili-shmidt.html", "text": "Кметът на Община Кюстендил Петър Паунов присъства на откриването на мемориален знак в памет на почетния гражданин на града – Лили Шмидт, предаде репортер на Радио „Фокус” – Кюстендил. На церемонията по освещаването на паметния знак присъстваха зам.-кметовете Надя Каратова, Радмила Рангелова и Светослав Василев, представители на Общински съвет, институции, неправителствени организации, граждани, социални работници. Мемориалният знак е изграден пред общинската социална трапезария, носеща името на Лили Шмидт. Върху него е изписано „Доброто е дар от Бога”. Освещаването беше извършено от отец Светослав от катедралния храм „Свето Успение Богородично”. „Много е вълнуващ този ден и искам да благодаря на всички хора, помогнали да се съберем и да отдадем почитта си към Лили Шмидт”, каза Виолета Атанасова, председател на женското благотворително дружество „Майчина Любов”.\r\nВенцеслав ИЛЧЕВ", "date": "2017.12.20", "title": "Кюстендил: Кметът Петър Паунов присъства на откриването на мемориален знак в памет на Лили Шмидт"}
{"url": "http://www.focus-news.net/news/2017/12/20/2469411/odobren-e-protokolat-za-rabotata-na-smesenata-komisiya-za-poddarzhane-na-balgaro-makedonskata-darzhavna-granitsa.html", "text": "Правителството одобри протокола от редовното заседание на Смесената комисия за опазване, поддържане, обновяване и обозначаване на българо-македонската държавна граница, проведено на 14 и 15 март т. г. в София, и приложенията към него. Това съобщиха от правителствената информационна служба. Задачите на Смесената комисия, създадена съгласно междуправителствена спогодба на България и Република Македония, се отнасят до извършването на контрол за състоянието и местоположението на всички гранични знаци и организиране на опазването и поддържането им, както обновяването и обозначаването на граничната линия. На всеки пет години Комисията взема решения за общите дейности, които трябва да бъдат извършени в изпълнение на възложените й задачи.\r\nНа последното заседание е решено да продължи почистването от дървета и храсти на пояс от 3 метра от двете страни на граничната линия и да бъдат извършени геодезически измервания в участъка от гранична пирамида №50 до гранична пирамида №1. Българската страна е поела ангажимент след приключване на работите по почистване на граничния пояс да извърши аерофотозаснемане на участъка и картиране на снимковия материал.", "date": "2017.12.20", "title": "Одобрен е протоколът за работата на смесената комисия за поддържане на българо-македонската държавна граница"}
{"url": "http://www.focus-news.net/news/2017/12/20/2469412/frans-timerans-ek-ima-gotovnost-da-prerazgleda-reshenieto-si-ako-polskoto-pravitelstvo-nalozhi-promenite-preporachani-ot-bryuksel.html", "text": "Заместник-председателят на Европейската комисия Франс Тимерманс заяви, че изпълнителният орган на Общността има готовност да преразгледа решението си задействане на член 7 от Договора за ЕС срещу Полша, ако правителството във Варшава въведе промените в областта на върховенството на закона, препоръчани от Брюксел, съобщава Politico.\r\nВ сряда Европейската комисия стартира безпрецедентно дисциплинарно производство срещу Полша в отговор на противоречивите съдебни реформи на Варшава, които според Брюксел застрашават върховенството на закона в странатa. \r\nЗаместник-председателят на ЕК Франс Тимерманс заяви, че 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи.\r\n„Взехме решението за задействане на член 7 с тежко сърце. Но фактите не ни оставиха никакъв друг избор“, заяви нидерландският политик. \r\nТимерманс отбеляза, че ЕК е била близо до задействането на член 7 срещу Полша още през месец юли. „Положението оттогава насам не е подобрило, а се е влошило“, коментира заместник-председателят на ЕК.\r\nВ следващите дни се очаква полският президент Анджей Дуда да утвърди нови промени в закона, които включват намаляване на пенсионната възраст на съдиите от 70 до 65 години. Това може да доведе до незабавното отстраняване на около 40 процента от състава на Върховния съд.Тереза Герова", "date": "2017.12.20", "title": "Франс Тимеранс: ЕК има готовност да преразгледа решението си, ако полското правителство наложи промените, препоръчани от Брюксел"}
{"url": "http://www.focus-news.net/news/2017/12/20/2469413/parlamentat-prie-antikoruptsionniya-zakon.html", "text": "Парламентът прие Антикорупционния закон, предаде репортер на Агенция „Фокус“. Антикорупционният орган ще бъде Комисията за противодействие на корупцията и за отнемане на незаконно придобито имущество с мандат от 6 години. Ще се състои от петима членове–председател, зам.-председател и трима членове. Председателят на комисията ще се избира от Народното събрание по предложение на депутатите. Зам.-председателят и членовете също ще се избират от парламента, по предложение на председателя. \r\nНародното събрание ще осъществява контрола върху дейността на Комисията, а членовете й ще бъдат задължени при покана да се явят в парламента, за да предоставят информация. Комисията ежегодно до 31 март ще представя в парламента доклад от дейността си. В същия срок докладът ще се предоставя и на президента и на Министерски съвет, ще се публикува и на интернет страницата на Комисията.\r\nЧленовете на антикорупционния орган ще пътуват безплатно в градския транспорт, а трудът им ще се зачита за първа категория. Стажът на членовете на Комисията и на директорите и инспекторите в дирекциите ще се зачита за юридически стаж. \r\nЧленовете на антикорупционния орган се застраховат за застраховка „Злополука“ и застраховка „Живот“ при или по повод изпълнение на служебните си задължения за сметка на държавния бюджет. При встъпването си в длъжност лицата, както и останалите служители в администрацията, ще подписват декларация, че няма да разгласяват информация.\r\nДепутатите решиха председателят на антикорупционния орган да получава 90% от заплатата на този на Народното събрание. Заместник-председателят ще получава възнаграждение в размер 90% от това на председателя му. Останалите членове на Комисията ще получават 80% от възнаграждението на председателя. \r\nСпоред закона корупция е налице, когато лице на висша публична длъжност злоупотребява с власт, нарушава или не изпълнява служебни задължения с цел пряко или косвено извличане на неследваща се материална или нематериална облага за себе си или за други лица.\r\nПротиводействието на корупцията ще се осъществява чрез деклариране на имуществото и интересите на лицата на висша публична длъжност, и свързаните с тях лица; публичен достъп до декларациите, проверка на имущественото състояние. Производството по отнемане на незаконно придобито имущество ще се провежда независимо от наказателното производство срещу проверяваното лице и свързаните с него лица. \r\nДепутатите решиха още предсрочно освобождаване на член на Комисията да може да започне и по искане на една пета от народните представители, в това число и от страна на опозицията. \r\nСпоред закона при установяване на конфликт на интереси лицата няма да могат да заемат публична длъжност за 1 година. Подалите сигнал за корупция или за конфликт на интереси за лице на висша публична длъжност, няма да носят отговорност и да търпят неблагоприятни последици. Депутатите решиха самоличността на подалите сигнали да не се разкрива, а в особени случаи да може да се потърси съдействие на МВР за допълнителни мерки за защитата им. Ако лицето, подало сигнал, е уволнено или преследвано има право на обезщетение. Производството за установяване на конфликт на интереси ще се образува в срок до 6 месеца от откриването на нарушението, но не по-късно от 3 години от извършването му.\r\nПарламентът реши антикорупционният орган да може да внася искове за отнемане на незаконно придобитото имущество. Ще може да прави и искания за използване на специални разузнавателни средства (СРС) в оперативно-издирвателната си дейност.\r\nБиляна ИВАНОВА", "date": "2017.12.20", "title": "Парламентът прие Антикорупционния закон"}
{"url": "http://www.focus-news.net/news/2017/12/20/2469414/evropeyskata-komisiya-dokladva-za-napredaka-v-postiganeto-na-palna-vizova-retsiprochnost-s-kanada-i-sasht.html", "text": "Европейската комисия докладва за напредъка в постигането на пълна визова реципрочност с Канада и САЩ. Тя представи своята оценка за развитието през последните седем месеца, както и за ефективността на механизма за реципрочност. Това съобщиха от Представителството на Европейската комисия в България.\r\nНаскоро беше постигната пълна визова реципрочност с Канада, след като от 1 декември 2017 г. бяха премахнати визовите изисквания за всички граждани на България и Румъния. \r\nПрез последните седем месеца контактите със САЩ на политическо и техническо равнище се засилиха. Комисията води ориентиран към резултатите процес, който е насочен към включването на петте засегнати държави — членки на ЕС (България, Хърватия, Кипър, Полша и Румъния), в Програмата на САЩ за отмяна на визовия режим. През септември беше проведена среща между Европейската комисия, САЩ и петте засегнати държави членки за обсъждане на техническите въпроси. През следващите месеци, като се започне от срещата на високопоставени служители ЕС—САЩ през февруари, Комисията, в тясно сътрудничество с петте държави членки, ще продължи диалога със САЩ на всички равнища. Това трябва да доведе до засилени и конкретни действия на всички равнища.   \r\nВ днешния доклад се прави равносметка на ефективността на механизма за визова реципрочност — оценка, която Комисията трябваше да представи на Европейския парламент до 10 януари 2018 г. През последните две години и половина броят на случаите, в които липсва реципрочност, беше намален значително, като САЩ остана единствената трета държава в списъка на държавите с безвизов режим за ЕС, която не предоставя безвизов достъп за гражданите на всички държави — членки на ЕС.", "date": "2017.12.20", "title": "Европейската комисия докладва за напредъка в постигането на пълна визова реципрочност с Канада и САЩ"}
{"url": "http://www.focus-news.net/news/2017/12/20/2469415/sport-pironkova-nyama-da-se-sastezava-dogodina.html", "text": "Цветана Пиронкова няма да се състезава през сезон 2018-а. Причината е, че чаровната ни тенисистка ще става майка, съобщи източник от Пловдив, цитиран от tennis24.bg.\r\nПиронкова не е играла в официален двубой от 6 юли тази година, когато отстъпи с 3:6, 4:6 на Каролине Возняцки на Уимбълдън. През септември 30-годишната българка обяви края на сезона. Тя не е сред заявените и за турнирите в Австралия през януари.\r\nНе е ясно дали Пиронкова планира завръщане на корта след това, подобно на редица тенисистки, сред които Серина Уилямс и Виктория Азаренка. В момента Пиронкова е на 169-о място в ранглистата.\r\nВенцислав ДРАГОМАНОВ", "date": "2017.12.20", "title": "Спорт: Пиронкова няма да се състезава догодина"}
{"url": "http://www.focus-news.net/news/2017/12/20/2469416/evropeyskata-komisiya-dava-ukazaniya-za-vodene-na-sledvashtiya-etap-ot-pregovorite-za-brekzit-po-chlen-50.html", "text": "След като на 15 декември Европейският съвет (член 50) прие насоки, Европейската комисия (ЕК) изпрати препоръка до Съвета (член 50) да започне обсъжданията във връзка със следващия етап от организираното оттегляне на Обединеното кралство от Европейския съюз. Това съобщиха от Представителството на ЕК в България. В проекта на указания за водене на преговори, с който се допълват указанията за водене на преговори от май 2017 г., се съдържат допълнителни подробности относно евентуалните преходни договорености. Те включват по-специално следните изисквания:\r\n- не следва да се допуска „преференциално избиране“: Обединеното кралство ще продължи да участва в митническия съюз и в единния пазар (във всички четири свободи). Достиженията на правото на Съюза следва да продължат да се прилагат в пълна степен спрямо Обединеното\r\nкралство и на неговата територия, все едно че то продължава да бъде държава членка. Всички промени, внесени в достиженията на правото на ЕС през този период, следваавтоматично да се прилагат спрямо Обединеното кралство;\r\n- ще се прилагат всички съществуващи регулаторни, бюджетни, надзорни, съдебни и правоприлагащи инструменти и структури на Съюза, включително компетентността на Съда на Европейския съюз;\r\n- от 30 март 2019 г. нататък Обединеното кралство ще се счита за трета държава. В резултат на това то повече няма да бъде представено в институциите, агенциите, органите и службите на Съюза;\r\n- преходният период трябва да бъде ясно определен и точно ограничен във времето. Комисията препоръчва той да приключи най-късно на 31 декември 2020 г.\r\nВ Препоръката също така се припомня необходимостта резултатите от първия етап на преговорите, посочени в Съобщението и в Съвместния доклад на Комисията, да бъдат приведени в правна форма. В нея се подчертава, че работата по всички въпроси, свързани с оттеглянето, трябва да приключи, включително по въпросите, които все още не са били разгледани през първия етап, като например общото управление на споразумението за оттегляне и някои въпроси по същество, например въпросите относно стоките, пуснати на пазара преди оттеглянето на\r\nОбединеното кралство от ЕС.\r\nВ съответствие с насоките на Европейския съвет от 15 декември Съветът по общи въпроси (член 50) ще приеме тези допълнителни указания за водене на преговори относно преходните споразумения през януари 2018 г.\r\nНа 8 декември 2017 г. Европейската комисия препоръча на Европейския съвет (член 50) да приеме, че на първия етап от преговорите по член 50 с Обединеното кралство е бил постигнат достатъчен напредък. На 15 декември лидерите на 27-те държави — членки на ЕС, потвърдиха, че\r\nе постигнат достатъчен напредък по отношение на правата на гражданите, Ирландия и финансовото споразумение и приеха насоки за преминаване към втория етап от преговорите. Това стана също така вследствие на резолюция на Европейския парламент от 13 декември, в която се потвърждава, че е постигнат достатъчен напредък. Насоките на Европейския съвет (член 50) от 29 април 2017 г., както и общите принципи и\r\nпроцедурните договорености за воденето на преговорите, установени в указанията на Съвета за водене на преговори от 22 май 2017 г., продължават изцяло да се прилагат спрямо този етап от преговорите.", "date": "2017.12.20", "title": "Европейската комисия дава указания за водене на следващия етап от преговорите за Брекзит по член 50"}
{"url": "http://www.focus-news.net/news/2017/12/20/2469417/troyan-i-apriltsi-shte-stroyat-dve-instalatsii-za-prerabotka-na-otpadatsite-sas-sredstva-ot-opos.html", "text": "Министърът на околната среда и водите Нено Димов и кметовете на Троян и Априлци подписаха договор за изграждане на две инсталации за преработка на отпадъци. Едната е за предварително третиране на битови отпадъци, а другата – компостираща инсталация за разделно събрани биоразградими и/или зелени отпадъци. Съоръженията ще обслужват 35 000 жители. Това съобщиха от пресцентъра на МОСВ.\r\n„Този проект е изключително важен за нас. Благодарим на Управляващия орган на Оперативна програма „Околна среда“, с който работим в екип за националния интерес“, каза на церемонията по подписването кметът на Троян Донка Михайлова. Министър Димов увери, че ползотворната работа ще продължи и занапред и пожела успех на проекта. \r\nИнсталацията за предварително третиране на смесено събрани битови отпадъци ще е с капацитет 6300 тона годишно. Ще бъде изградена и необходимата съпътстваща инфраструктура към площадката. Компостиращата инсталация за разделно събрани зелени отпадъци е проектирана с капацитет 2200 тона годишно. По проекта ще се осигури необходимото оборудване, съоръжения и техника за разделно събиране на зелените отпадъци, вкл. специализирани автомобили за тяхното събиране. \r\nБезвъзмездната финансова помощ от ОП „Околна среда 2014-2020“ е 4,6 млн. лв. Общият размер на инвестицията по проекта е в размер на 6,2 млн. лв. Срокът за изпълнение на проекта е 21 месеца.", "date": "2017.12.20", "title": "Троян и Априлци ще строят две инсталации за преработка на отпадъците със средства от ОПОС"}
{"url": "http://www.focus-news.net/news/2017/12/20/2469418/veliko-tarnovo-na-ignazhden-koledarcheta-byaha-parvite-gosti-pri-kmeta-na-debelets.html", "text": "На Игнажден коледарчета от детска градина „Пламъче“ в Дебелец бяха първите гости в кметството в градчето. Младата дружина поздравиха кметицата Снежана Първанова и екипа й с коледни пожелания и наричания за благодатна и здрава година за всички жители на Дебелец. Това съобщиха от пресцентъра на Община Велико Търново.\r\n„Няма по-желан пръв полазник за нас на този ден от това да влезе бъдещето в нашия дом. Убедена съм, че с чистата енергия, която носят малчуганите, предстоящата годината ще е мирна и добра, шарена като детска игра, изпълнена с оптимизъм и сбъднати желания“, сподели Снежана Първанова. По стар обичай тя зарадва коледарите с лакомства. \r\nДнес Първанова и общинския съветник Георги Недев направиха коледен подарък за Клуба на пенсионера и инвалида в градчето. 32-инчов нов телевизор ще радва хората в организацията през новата година. Снежана Първанова припомни намерението си с помощта на приятели и съмишленици през 2018 година да инициира направата на ремонт на помещението. \r\nБлагодарности за подаръка изказа председателката на пенсионерския клуб в града. Тя поясни, че обновяването на интериора е желано и чакано от всички членове.", "date": "2017.12.20", "title": "Велико Търново: На Игнажден коледарчета бяха първите гости при кмета на Дебелец"}
{"url": "http://www.focus-news.net/news/2017/12/20/2469419/dobrich-koledari-narichaha-za-zdrave-i-bereket-pri-kmeta-na-kavarna-nina-stavreva.html", "text": "Божидар, Николай, Даниел и Любослав  гостуваха в Община Каварна и внесоха коледна атмосфера в администрацията. Това съобщиха от пресцентъра на Общината. Облечени в традиционни народни носии, те поздравиха кмета Нина Ставрева и общинските служители. \r\nПо стар обичай младите коледари зарадваха домакините си с благослов за здраве, берекет и сполука. \r\nОт своя страна г-жа Ставрева поздрави малките коледари за доброто им представяне, благодари им за посещението и изказа своята увереност, че през тази година Дядо Коледа със сигурност ще сбъдне мечтите им, защото са послушни. Кметът пожела щастливо детство на своите гости и весело посрещане на коледните празници.", "date": "2017.12.20", "title": "Добрич: Kоледари наричаха за здраве и берекет при кмета на Каварна Нина Ставрева"}
{"url": "http://www.focus-news.net/news/2017/12/20/2469420/toplofikatsiya-sofiya-ead-startira-za-vtora-godina-koledna-igra-s-nagradi-za-loyalnite-si-klienti.html", "text": "В навечерието на коледните и новогодишни празници „Топлофикация София” ЕАД стартира за втори път Коледна игра, в която могат да се включат всички лоялни клиенти на компанията. Условието за участие е до 31 януари 2018 година клиентите да заплатят всички свои сметки за топлинна енергия и дялово разпределение към дружеството, включително задълженията си за месец декември 2017 година. Изпълнилите това условие участват автоматично в разпределението на общо 10 награди - смарт телефони. Това съобщиха от пресцентъра на „Топлофикация София” ЕАД.\r\nПечелившите ще бъдат изтеглени в присъствието на нотариус на 16 февруари 2018 година, а с победителите ще се свържем лично за уточняване на начина за получаване на наградата им. Крайният срок за получаване на наградите е 16 март 2018 година.\r\nПравилникът на играта е достъпен на сайта на \"Топлофикация София\" ЕАД и на фейсбук страницата - https://www.facebook.com/www.toplo.bg/. Допълнителна информация може да бъде получена и на тел. 0 700 11 111.\r\n„Коледната игра 2017 е израз на нашата благодарност към клиентите, които са лоялни към компанията и са заплатили задълженията си в срок, а това са над 80% от потребителите ни. Разчитаме да мотивираме и останалите ни абонати да се присъединят към общността на лоялните клиенти”, коментираха от „Топлофикация София” ЕАД.", "date": "2017.12.20", "title": "„Топлофикация София“ ЕАД  стартира за втора година Коледна игра с награди за лоялните си клиенти"}
{"url": "http://www.focus-news.net/news/2017/12/20/2469421/smolyan-lipsata-na-zdravni-spetsialisti-i-neravnopostaveniya-dostap-na-horata-do-zdravni-grizhi-sa-sred-osnovnite-problemi-v-oblastta.html", "text": "На провелия се на Регионален съвет по здравеопазване в Смолян основен акцент бе докладът за 2017 година, представен от директора на РЗИ д-р Мими Кубатева, съобщиха от пресцентъра на РЗИ – Смолян. Тя запозна присъстващите с данните, касаещи здравно-демографските показатели и тенденции, епидемиологичната обстановка през годината, осигуреността на населението с медицинска помощ, дейността на лечебните заведения за болнична медицинска помощ и инициативите по опазване на общественото здраве. Основни проблеми в региона ни са: липсата на здравни специалисти, неравномерното разпределение на лечебните заведения и неравнопоставеният достъп на населението до здравни грижи. Ето защо през 2018 година очакваните предизвикателства ще са свързани с решаването на кадровия проблем, справянето с високите изисквания на медицинските стандарти и изготвянето на нова Областна здравна карта. Директорът на РЗИ – Смолян оцени преминалата 2017 година като добра, мотивирайки се с липсата на закрити лечебни заведения в региона ни, липсата на отпаднали дейности и факта, че здравно-демографските показатели за област Смолян са съпоставими със средните за страната. Данните сочат още, че количествено медицинското осигуряване е съизмеримо с това в страната. Продължават тенденциите за обезлюдяването на населени места и застаряване на населението. Хората боледуват най-често от заболявания на органите на кръвообращението, на дихателната и на костно-мускулната системи. През 2017 г. се отбелязва спокойна епидемична обстановка и постигнат добър имунизационен обхват със задължителните ваксини.", "date": "2017.12.20", "title": "Смолян: Липсата на здравни специалисти и неравнопоставения достъп на хората до здравни грижи са сред основните проблеми в областта"}
{"url": "http://www.focus-news.net/news/2017/12/20/2469422/afp-polsha-opredeli-kato-politicheski-nakazatelnata-protsedura-na-ek.html", "text": "В сряда Полша определи като „политическа\" стъпката на ЕС за започване на безпрецедентно дисциплинарно производство срещу Варшава заради спорните съдебни реформи, които според Брюксел нарушават върховенството на закона, предава AFP.\r\n„Полша изразява съжаление за започването от страна на ЕК на процедурата, предвидена в член 7, която е по същество политическа, а не правна\", се казва в изявление на полското външно министерство, в което се допълва, че действията на Брюксел подкопава „взаимното доверие“.Тереза Герова", "date": "2017.12.20", "title": "AFP: Полша определи като „политически“ наказателната процедура на ЕК"}
{"url": "http://www.focus-news.net/news/2017/12/20/2469423/blagoevgrad-kmetat-d-r-atanas-kambitov-podkrepi-blagotvoritelna-kauza-v-pomosht-na-martina-ot-bansko-i-dari-lakomstva-na-potrebitelite-na-tsnst-v-grada.html", "text": "Кметът на Благоевград д-р Атанас Камбитов откупи два кашона с хранителни продукти от благотворителния базар, организиран от Езикова гимназия „Акад. Людмил Стоянов“. Храните ще бъдат предоставени на потребителите на Центровете за настаняване от семеен тип в Благоевград. Това съобщиха от пресцентъра на Община Благоевград.\r\nБлаготворителният базар се организира за 8 поредна година по инициатива на учениците от Езиковата гимназия в Благоевград. Традиционно в нея се включват ученици от всички паралелки на елитното учебно заведение. Тази година, събраните средства от благотворителния базар, ще бъдат насочени в помощ на малката Мартина от Банско.\r\nПо време на  базара бяха продавани лакомства и сладкиши. Всичко, което беше подредено по масите на базара бе лично направено от възпитаниците на гимназията. \r\nФоайето на Община Благоевград посрещна жители и гости на града, които с любов и желание купуваха от вкусните изделия на учениците. \r\nКоледният базар е част от празничната програма на Общината и „Коледен фестивал“ 2017.", "date": "2017.12.20", "title": "Благоевград: Кметът д-р Атанас Камбитов подкрепи благотворителна кауза в помощ на Мартина от Банско и дари лакомства на потребителите на ЦНСТ в града"}
{"url": "http://www.focus-news.net/news/2017/12/20/2469424/kyustendil-v-selo-slokoshtitsa-se-provede-praznikat-ot-ignazhden-do-rozhdestvo.html", "text": "Деца и възрастни участваха в празника „От Игнажден до Рождество”, предаде репортер на Радио „Фокус” – Кюстендил. Инициативата се проведе в пенсионерския клуб в село Слокощица, а в нея се включиха възпитаници на Детска градина „Слънце” и представители на местното читалище „Просвета”. Децата имаха възможност да научат повече за народните обичаи, свързани с празниците Игнажден и Рождество. Те се включиха и в пресъздаването на част от обредните практики. Присъстващите имаха възможност да наблюдават замесването на традиционни за празниците обредни пити, баници и краваи. Те изработиха и традиционни сурвачки и се запознаха с обредните наричания и песни.\r\nВенцеслав ИЛЧЕВ", "date": "2017.12.20", "title": "Кюстендил: В село Слокощица се проведе празникът „От Игнажден до Рождество”"}
{"url": "http://www.focus-news.net/news/2017/12/20/2469425/varna-sas-sadeystvieto-na-emil-radev-i-todor-balabanov-tsarkvata-sv-duh-v-selo-priseltsi-veche-ima-nova-kambana.html", "text": "Със съдействието на евродепутата от ГЕРБ/ЕНП Емил Радев и председателя на Общинския съвет във Варна Тодор Балабанов православният храм „Св. Дух” в село Приселци вече има нова камбана. Тя тежи 60 кг и е изработена от казанлъшки майстори. Това съобщиха от пресцентъра на ПП ГЕРБ – Варна.\r\n„Старата беше пукната, а в обновената църква вече се събират много хора и все по-често се правят сватби и кръщенета. Новата камбана е по-голяма и звънът ѝ огласява цялото село”, разказа кметът на Приселци Слави Кирязов. Той благодари на Емил Радев и Тодор Балабанов за благородния жест. „Потърсихме ги за съдействие и веднага откликнаха. С дарените от тях средства църковната камбана беше закупена и вече е монтирана, а до дни храмът ще има и нов иконостас. До края на годината предстои той да бъде осветен от Варненския и Великопреславски митрополит Йоан”, каза Кирязов.\r\nРемонтът на храм „Св. Дух” започна през 2013 г. с подкрепата на Община Аврен и дарители. Сградата, която е построена и осветена през далечната 1936 г., днес е напълно обновена. Старият пръстен под е покрит с настилка от гранитогрес, прозорците са оформени според църковните канони и с подменена дограма, изградени са санитарни помещения и пътеки, достъпни и за хора с увреждания, осигурено е ново осветление и озвучаване. Църковният двор също е изцяло преобразен – построена е чешма, чрез проект на общината е обособена площадка със съоръжения за игра на децата, засадени са 250 фиданки.\r\n„Ще подпомогнем и изографисването на храма, така че той да бъде изцяло завършен”, увери кметът на Община Аврен Емануил Манолов. Той информира, че в момента се изографисва църквата „Св. св. Константин и Елена” в село Царевци. „Имаме амбицията проектът да бъде реализиран до храмовия празник през май. Предвиждаме да бъде изографисана и църквата в Аврен”, коментира Манолов. Той добави, че ремонтите и изографисването на православните храмове са част от усилията на общината за опазване на културно-историческото наследство на Аврен.\r\n„За следващата година планираме мащабна кампания за популяризиране на значими обекти, които искаме да утвърдим като туристически дестинации. Чрез проекти разчитаме да осигурим допълнително финансиране за социализацията на някои от историческите забележителности”, допълни Манолов. По думите му акцент в кампанията ще бъдат средновековната крепост Петрич кале, която се отличава с най-високите запазени до днес крепостни стени у нас, скалният манастир в местността Кешишлика край Аврен, резерватът „Камчия”, който заради своите уникални лонгозни гори и впечатляващо биологично разнообразие, е включен в списъка на биосферните резервати ЮНЕСКО. „Голям потенциал за привличането на туристи има и църковният комплекс в село Царевци, част от който са православен храм, килийно училище и работилници от ХVIII в., където планираме да възродим старите занаяти”, обясни Емануил Манолов, като изтъкна, че на територията на общината е разположена и най-голямата спортно-учебна база на Балканите – в СОК „Камчия”.", "date": "2017.12.20", "title": "Варна: Със съдействието на Емил Радев и Тодор Балабанов църквата „Св. Дух” в село Приселци вече има нова камбана"}
{"url": "http://www.focus-news.net/news/2017/12/20/2469426/varna-sadat-odobri-sporazumenie-spryamo-koeto-30-godishen-mazh-vliza-za-2-godini-v-zatvora-za-razprostranenie-na-narkotitsi-i-za-pritezhavane-na-nezakonno-orazhie-sas-zalicheni-nomera.html", "text": "Наркоразпространител, предаден на съд за държане и разпространение на наркотици и за притежаване на незаконно оръжие, ще търпи наказание 2 години лишаване от свобода и ще плати глоба в размер на 5000 лева. Това съобщиха от пресцентъра на Апелативна прокуратура – Варна.\r\n30-годишният Димитър  Димитров от Силистра, обвинен от Окръжната прокуратура във Варна за държане и разпространение на марихуана и амфетамини, както и за притежаване на незаконно оръжие и боеприпаси, прие да изтърпи наказание 2 години лишаване от свобода при първоначален общ режим. Към ефективното наказание бе присъединена и глоба в размер на 5000 лева. \r\nДимитров се призна за виновен  по всички обвинения на Окръжната прокуратура във Варна. За всяко от престъпленията му бе наложено различно по срок  наказание, като на основание член 23, ал. 1 от НК той ще изтърпи най-тежкото, а именно 2 години лишаване от свобода  и глоба от 5000 лева. \r\nПрестъпната си дейност осъденият Димитров е извършвал в периода от 18 май 2016 до 28 април 2017 г. , когато държал с цел разпространение и разпространил високорискови наркотични вещества на двама наркозависими. На 28 април 2017 г. при задържането му в автомобила, в който пътувал, и у него са намерени наркотични вещества и огнестрелно оръжие със заличени номера - пистолет марка „Mauser“. В жилището му са открити боеприпаси и още наркотични вещества. \r\nВеществените доказателства по делото се отнемат в полза на държавата. Наркотичните вещества подлежат на унищожаване. В тежест на 30-годишния осъден наркоразпространител са и направените по делото разноски за близо 1000 лева.\r\nОдобреното от състав на Варненския окръжен съд споразумение влиза в сила веднага.", "date": "2017.12.20", "title": "Варна: Съдът одобри споразумение, спрямо което 30-годишен мъж влиза за 2 години в затвора за разпространение на наркотици и за притежаване на незаконно оръжие със заличени номера"}
{"url": "http://www.focus-news.net/news/2017/12/20/2469427/odobreni-sa-rezultatite-ot-parvoto-zasedanie-na-balgaro-ungarskata-mezhdupravitelstvena-komisiya.html", "text": "Министерският съвет одобри резултатите от първото заседание на българо-унгарската междуправителствена комисия за икономическо сътрудничество. Това съобщиха от правителствената информационна служба. Заседанието се проведе на 2 и 3 ноември в София под председателството на министъра на икономиката Емил Караниколов и на министъра на външните работи и търговията Петер Сиярто. В дневния му ред бяха включени за обсъждане въпроси на двустранното икономическо сътрудничество в областта на търговията и инвестициите, енергетиката, транспорта, съобщенията и информационните технологии, туризма, земеделието и др. Комисията набележи мерки за разширяване на сътрудничеството и деловите връзки.", "date": "2017.12.20", "title": "Одобрени са резултатите от първото заседание на българо-унгарската междуправителствена комисия"}
{"url": "http://www.focus-news.net/news/2017/12/20/2469428/blizo-500-hil-lv-shte-badat-vlozheni-v-dobiv-na-stroitelni-materiali-kray-aytos.html", "text": "Правителството предостави на „Бургаспътстрой“ АД концесия за 35 години за добив на строителни материали – пепелни туфи и туфити, от находище „Айтос“. Кариерата се намира в землището на Айтос. Това съобщиха от правителствената информационна служба. Очаква се постъпленията от концесионни плащания да надхвърлят 541 800 лева без ДДС, които ще се разпределят между държавния бюджет и бюджета на общината. Предвидените инвестиции за периода на концесията за обезпечаване на производствената дейност са в размер на 499 000 лв.\r\nС 15 години се удължават концесионните договори за добив от находищата „Златна Панега“, област Ловеч, и „Лиляче“, област Враца. Искането за промяна е на концесионерите - „Златна Панега цимент“ АД и „Холсим България“ АД. Мотивът и на двете дружества е наличието на оставащи запаси в находищата, които биха останали неиззети. И двата концесионни договора са сключени през 1997 г., като от „Златна Панега“ се добиват варовик и мергел, а от „Лиляче“ – варовици. С одобрените днес изменения в концесионните договори МС променя и начина на формиране на концесионните плащания като го привежда в съответствие с нормативната уредба, приета през 2007 г.\r\nМинистерският съвет отмени прехвърлянето на концесионни права за находище „Цареви ливади – изток“ от ЕТ „Морски бряг-Атанаска Василева“ на „Барс“ АД. Причината за това е отказът на „Барс“ АД от концесията. Находище „Цареви ливади-изток“ е разположено на територията на община Суворово, област Варна. Концесията за него е предоставена през април 2009 г. за 25 години на ЕТ „Морски бряг-Васил Василев“. През 2014 г. договорът е продължен с правоприемника – ЕТ „Морски бряг-Атанаска Василева“. При отказа на „Барс“ АД концесионер на находището остава ЕТ „Морски бряг-Атанаска Василева“.", "date": "2017.12.20", "title": "Близо 500 хил. лв. ще бъдат вложени в добив на строителни материали край Айтос"}
{"url": "http://www.focus-news.net/news/2017/12/20/2469429/38-mln-lv-se-predostavyat-za-dostap-do-elektronni-nauchni-bazi-danni.html", "text": "Правителството одобри допълнителни разходи по бюджета на МОН в размер на 3,8 млн. лв. за обезпечаване на националния абонамент за закупуване на архив и достъп до електронни бази данни, съдържащи пълнотекстови научни списания и публикации, книги и реферативни издания. Това съобщиха от правителствената информационна служба. С тях ще бъде гарантиран достъпът на научните организации до наукометричните, реферативни и пълнотекстови бази данни на издателство Elsevier.\r\nИнформацията, съдържаща се в базите данни, служи за извършване на съвременни и висококачествени научни изследвания в полза на обществото и икономиката. \r\nСредствата за абонамента са предвидени в централния бюджет за 2017 г..", "date": "2017.12.20", "title": "3,8 млн. лв. се предоставят за достъп до електронни научни бази данни"}
{"url": "http://www.focus-news.net/news/2017/12/20/2469430/veska-spasova-etnolog-na-ignazhden-vseki-tryabva-da-se-pribere-v-doma-si-s-neshto-za-zdrave-i-bereket.html", "text": "На Игнажден всеки трябва да се прибере в дома си с нещо за здраве и берекет. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. „Не трябва да се прибираме с празни ръце. Може и нещо малко да се купи, но да се насочи плодородието и към уюта на нашия дом. Не се взима и не се дава нищо назаем”, каза Веска Спасова. По думите ѝ на този ден не се пере в къщи, за да не влизат болести в домовете. От Игнажден до Йордановден не се правят помени, сватби и годежи. „Да спазим тази ритуалност, да споделим този празник да влезе в нас самите, в сърцата ни”, каза Веска Спасова. По думите ѝ не само трябва да се спази традицията, но тя трябва да се подчини на самите наши представи. „Празникът е моментът в който се събираме с близките хора, създават се сигурност, уют, топлина, надежда и вяра. Празникът е съчетан с много емоции и чувства. Хубаво е да създадем този спомен за нас с топлота и с любов”, каза Веска Спасова.\r\nВенцеслав ИЛЧЕВ", "date": "2017.12.20", "title": "Веска Спасова, етнолог: На Игнажден всеки трябва да се прибере в дома си с нещо за здраве и берекет"}
{"url": "http://www.focus-news.net/news/2017/12/20/2469431/uvelichava-se-broyat-na-finansiranite-ot-tsentara-za-asistirana-reproduktsiya-protseduri.html", "text": "От три на четири се увеличава броят на процедурите, които финансира Центърът за асистирана репродукция (ЦАР). Това става по силата на промени в постановлението за създаване на Центъра. Това съобщиха от правителствената информационна служба. Предвидени са и четири ембриотрансфера на замразени ембриони – дейност, която до сега не е финансирана от ЦАР. На практика по този начин ще бъде удвоен броят на опитите (ембриотрансферите) и ще се увеличи шансът за забременяване на жените.\r\nПо силата на приетия документ се оптимизира и съставът на Комисията към ЦАР чрез включване на специалист с опит в областта на образната диагностика.\r\nСъздава се възможност за упражняване на по-ефективен контрол от страна на ЦАР. Предвидена е възможност Центърът да осъществява самостоятелни проверки на лечебните заведения – договорни партньори, а директорът на ЦАР вече ще може, освен да прекратява договор с лечебно заведение, и да налага финансови санкции при констатирано нарушение.", "date": "2017.12.20", "title": "Увеличава се броят на финансираните от Центъра за асистирана репродукция процедури"}
{"url": "http://www.focus-news.net/news/2017/12/20/2469432/makfaks-makedoniya-na-srabsko-ungarskata-granitsa-e-zaloven-albanets-prenasyasht-polovin-ton-marihuana.html", "text": "Унгарските власти са конфискували половин тон марихуана на границата със Сърбия, чиято стойност се оценява на 3,2 млн. евро, предава македонската информационна агенция „Макфакс“.\r\nСъгласно разпространената информация, марихуаната е била скрита в камион, управляван от гражданин на Албания, направил опит да влезе в Унгария през Сърбия. В превозното средство е намерена и друг вид дрога, която според унгарските медии е хашиш.Тереза Герова", "date": "2017.12.20", "title": "„Макфакс“ (Македония): На сръбско-унгарската граница е заловен албанец, пренасящ половин тон марихуана"}
{"url": "http://www.focus-news.net/news/2017/12/20/2469433/pazardzhik-45-zheni-v-peshtera-se-pregledaha-bezplatno-za-rak-na-gardata-i-shtitovidnata-zhleza.html", "text": "45 жени в Пещера се прегледаха безплатно за рак на гърдата и щитовидната жлеза, 5 от тях бяха дами, които за жалост са чули неприятната диагноза и всъщност направиха контролен преглед. Това съобщи за Радио „Фокус“ – Пазарджик Десислава Костадинова, народен представител от ГЕРБ. Прегледите станаха възможни благодарение на съдействието и на „Сдружение Онкоболни и приятели“ – Пазарджик. Профилактичните прегледи бяха извършени от д-р Благова със специализиран ехограф, който е за ранна диагностика на онкологични заболявания на млечна и щитовидна жлеза. Апаратът е дарен на СОП от дарителска кампания, подкрепена от Вицепремиера и Министър на външните работи Екатерина Захариева. „И аз като всеки човек се притеснявам за здравето си, но често пренебрегвам някои симптоми. С тази кампания искам да насоча вниманието към профилактиката и превенцията на здравето. Важно е да следим здравния си статус. Хубаво е, че днес, през предоставения ни от МБАЛ „Проф. Димитър Ранев“ кабинет, преминаха жени на различна възраст“, сподели след прегледа си Костадинова. Народният представител проведе разговор с председателя на „Сдружение онкоболни и приятели“ Мария Чергарова, като гарантира своята подкрепа за инициативите на сдружението“, уточни Костадинова. Подобен ден на безплатни профилактични прегледи сред населението на Пещера Десислава Костадинова организира за втора поредна година. Желанието ѝ е да има подобни акции в други населени места от област Пазарджик.\r\nАлбена ЖИЛЕКОВА", "date": "2017.12.20", "title": "Пазарджик: 45 жени в Пещера се прегледаха безплатно за рак на гърдата и щитовидната жлеза"}
{"url": "http://www.focus-news.net/news/2017/12/20/2469434/otpuskat-se-dopalnitelni-5-mln-leva-za-merki-sreshtu-ptichi-grip-i-afrikanska-chuma-po-svinete.html", "text": "Правителството одобри отпускането на допълнителни 5 млн. лв. по бюджета на Министерството на земеделието, храните и горите за ликвидиране на огнища на болестта „инфлуенца по птиците“ (птичи грип), за обезщетяване на собствениците на животни, както и за тестове за диагностика на заболяването африканска чума по свинете. Това съобщиха от правителствената информационна служба. 200 000 лева от средствата са за закупуване на тестове за ранно откриване на вируса на африканска чума по свинете (АЧС). Мярката се предприема във връзка с усложнената епизоотична обстановка по отношение на заболяването по животните на територията на Европа. Предвид бързия и неконтролируем ход на разпространение на АЧС досега, възможността за проникване на вируса на болестта на българска територия е реална.\r\nС 4,8 млн. лв. ще се обезпечат мерки за ограничаване и ликвидиране на констатираните нови огнища на болестта „инфлуенца по птиците“, за повишаване на епизоотична готовност на територията на страната, както и за обезщетяване на собствениците на умъртвени животни.", "date": "2017.12.20", "title": "Отпускат се допълнителни 5 млн. лева за мерки срещу птичи грип и африканска чума по свинете"}
{"url": "http://www.focus-news.net/news/2017/12/20/2469435/pravitelstvoto-otpuska-na-mrrb-vtoriya-miliard-za-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "Правителството одобри допълнителни разходи от 1 млрд. лв. по бюджета на Министерството на регионалното развитие и благоустройството (МРРБ) за 2017 г. за изпълнение на Националната програма за енергийна ефективност на многофамилни жилищни сгради. Това съобщиха от пресцентъра на МРРБ. Тези средства са до размера на одобрените за изпълнение на Програмата и са предназначени за изплащане на задълженията по чл. 2, ал. 6 от ПМС 18/2015 г., с което министерството превежда към Българската банка за развитие дължимите суми по изпълнението на Програмата. \r\nВторият милиард за финансиране на Програмата бе одобрен с Решение на 43-ото Народното събрание на 18 януари 2017 г. \r\nЧрез изпълнението на Програмата за първи път в България има ясна политическа воля за мащабно финансиране на мерките за енергийна ефективност в жилищния сграден фонд, тъй като този сегмент изостана значително по нива на енергийна ефективност в сравнение със сградите за обществено обслужване. \r\nОт общо 2022 многофамилни жилищни сгради със сключени договори за участие в Програмата 929 вече са обновени. 576 сгради са в процес на строителство. Други 483 са със започнати дейности от етапа на техническо обследване.", "date": "2017.12.20", "title": "Правителството отпуска на МРРБ втория милиард за Националната програма за енергийна ефективност на многофамилни жилищни сгради"}
{"url": "http://www.focus-news.net/news/2017/12/20/2469436/smolyan-otpada-ogranichenieto-za-dvizhenie-na-tovarnite-mps-nad-12-t-bez-remarketa-i-poluremarketa-prez-prohoda-prevala.html", "text": "Отпада ограничението за движение на товарните МПС над 12 т без ремаркета и полуремаркета през прохода Превала /път III-864 Проглед – Стойките/. Това съобщиха от пресцентъра на Агенция \"Пътна инфраструктура\".", "date": "2017.12.20", "title": "Смолян: Отпада ограничението за движение на товарните МПС над 12 т без ремаркета и полуремаркета през прохода Превала"}
{"url": "http://www.focus-news.net/news/2017/12/20/2469437/pravitelstvoto-otpusna-sredstva-za-otkrivane-na-posolstvo-v-abu-dabi.html", "text": "Правителството отпусна 578 200 лв. за откриване на посолство на България в Абу Даби, Обединени арабски емирства. Решението за откриването на дипломатическа мисия на България в ОАЕ е от ноември 2015 г. Това съобщиха от правителствената информационна служба. Абу Даби е ключов световен икономически и търговски център. Откриването на посолството ще допринесе за развитието на политическите, икономическите, търговските и културните отношения между двете страни.", "date": "2017.12.20", "title": "Правителството отпусна средства за откриване на посолство в Абу Даби"}
{"url": "http://www.focus-news.net/news/2017/12/20/2469438/prieto-e-postanovlenieto-za-izpalnenieto-na-darzhavniya-byudzhet-prez-2018-g.html", "text": "В срока, определен в Закона за публичните финанси – до един месец след обнародването на годишния закон за държавния бюджет, Министерският съвет прие Постановлението за изпълнението на държавния бюджет на Република България за 2018 г. Това съобщиха от правителствената информационна служба. С него се определят конкретните задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, които прилагат програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики и бюджетни програми. \r\nПроцедурите за отпускане и разходване на планираните средства в ЗДБРБ, които се регламентират в Постановлението, подпомагат създаването на добра организация и прозрачност на изпълнението на държавния бюджет. Постановлението съдейства за ефективното и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет.", "date": "2017.12.20", "title": "Прието е постановлението за изпълнението на държавния бюджет през 2018 г."}
{"url": "http://www.focus-news.net/news/2017/12/20/2469439/prez-2020-g-energiynata-intenzivnost-na-balgariya-tryabva-da-e-s-41-po-niska-spryamo-2005-g.html", "text": "До 2020 г. първичното енергийно потребление в България следва да бъде намалено от 18,46 млн. тона нефтен еквивалент (каквото би било без прилагане на мерки за енергийна ефективност) на 16,87 млн. тона нефтен еквивалент. Това съобщиха от правителствената информационна служба. Изпълнението на националните цели ще доведе до намаление през 2020 г. на първичната енергийна интензивност на страната с 41% спрямо тази през 2005 г. Това е предвидено в актуализирания Национален план за действие по енергийна ефективност 2014-2020 г., приет от Министерския съвет на днешното му заседание. Съгласно изискванията на Директива 2012/27/ЕС планът е изготвен и представен в Европейската комисия през 2014 г. и следва да бъде актуализиран от България след три години.\r\nБългария трябва да спестява годишно енергия в размер на 716 хил. тона нефтен еквивалент до 2020 г. Отчетът за 2016 г. сочи, че за периода 2014-2016 г. са направени спестявания в размер на 303,8 хил. тона нефтен еквивалент.\r\nМерките за постигане на енергийни спестявания се финансират от различни източници, сред които повечето оперативни програми, Програма BG04 „Енергийна ефективност и възобновяема енергия“, финансирана от Финансовия механизъм на европейското икономическо пространство, Фонд „Енергийна ефективност и възобновяеми източници“, Националната програма за енергийна ефективност на многофамилни жилищни сгради и други.\r\nКато част от актуализирания Национален план за действие по енергийна ефективност правителството одобри и план за подобряване на енергийните характеристики на отопляваните и/или охлаждани сгради – държавна собственост, както и програма за насърчаване на инвестиции в сградния фонд, които ще подпомогнат изпълнението на подобни мерки.\r\nЕжегодното обновяване на 5% от разгърнатата застроена площ на сградите – държавна собственост, каквото е изискването на Закона за енергийна ефективност, ще осигури спестяване на енергия в размер на 10,26 хил. тона нефтен еквивалент и над 12 хил. тона въглероден диоксид. От своя страна, обновяването на 1% от разгърнатата застроена площ на жилищните сгради годишно ще доведе до спестяване на 284 хил. тона нефтен еквивалент енергия и 384 хил. тона въглероден диоксид.\r\nСписъкът със задължени лица по Закона за енергийна ефективност и техните индивидуални цели за енергийни спестявания също е част от одобрения Национален план за действие по енергийна ефективност. Предвидено е, че търговците с електрическа и топлинна енергия, както и тези с природен газ, течни и твърди горива, трябва да спестяват по 51,69 хил. тона нефтен еквивалент енергия годишно.", "date": "2017.12.20", "title": "През 2020 г. енергийната интензивност на България трябва да е с 41% по-ниска спрямо 2005 г."}
{"url": "http://www.focus-news.net/news/2017/12/20/2469440/kyustendil-sekvoite-v-mestnostta-yuchbunar-pri-selo-bogoslov-sa-pobediteli-v-konkursa-darvo-s-koren.html", "text": "Секвоите в местността Ючбунар при село Богослов са победители в конкурса „Дърво с корен”. Това каза пред Радио „Фокус” – Кюстендил Силвия Михова, секретар на Туристическо дружество „Осогово” – Кюстендил. По думите ѝ дървото – победител ще получи диагностика с препоръки за подходящи грижи от Асоциацията на арбористите в България. Секвоите ще представят България в Международният конкурс „Европейско дърво на годината”. „Благодарим на всички, които оказаха подкрепа и им пожелаваме да продължат да бъдат активни ценители и пазители на природата”, каза Силвия Михова.\r\nВенцеслав ИЛЧЕВ", "date": "2017.12.20", "title": "Кюстендил: Секвоите в местността Ючбунар при село Богослов са победители в конкурса „Дърво с корен”"}
{"url": "http://www.focus-news.net/news/2017/12/20/2469441/plovdiv-12-godishno-momche-e-zaplashilo-s-nozh-tri-detsa-v-rayona-na-uchilishte-sou-nayden-gerov-i-e-vzelo-pari-ot-tyah.html", "text": "12-годишно момче е заплашило с нож три деца в района на училище СОУ „Найден Геров“ в Пловдив и е взело пари от тях. Това съобщи за Радио „Фокус“ – Пловдив говорителят на Областната дирекция на МВР. Сигналът за случилото се е подаден около 13.00 часа на 18 декември. Според подадената информация, край училище на ул. \"Кемера\" в Пловдив, момче е заплашило с нож три деца, на 13 и 12 години, и отнело от едното 1 лев. Установен е извършителят - 12-годишен криминално проявен. По случая е образувана проверка. Работата по случая продължава. Материалите са докладвани в Районната прокуратура. \r\nТони МИХАЙЛОВ", "date": "2017.12.20", "title": "Пловдив: 12-годишно момче е заплашило с нож три деца в района на училище СОУ „Найден Геров“ и е взело пари от тях"}
{"url": "http://www.focus-news.net/news/2017/12/20/2469442/udalzhava-se-srokat-za-spirane-na-pridobivnata-davnost-spryamo-darzhavata-i-obshtinite.html", "text": "С предлагана от правителството промяна в Закона за собствеността се удължава предвиденият срок за спиране на придобивната давност спрямо държавата и общините. С оглед защита на държавния и обществен интерес определеният в закона срок до 31 декември 2017 г. ще бъде продължен с пет години. Това съобщиха от правителствената информационна служба. Неудължаването на срока би довело до придобиването на имоти – държавна и общинска собственост от трети лица, на основание давностно владение.\r\nПромяната дава възможност за изпълнение в максимална степен на Плана за действие с мерки за предотвратяване придобиването по давност на имоти – частна държавна или общинска собственост, приет от Министерския съвет на 23 декември 2016 г.", "date": "2017.12.20", "title": "Удължава се срокът за спиране на придобивната давност спрямо държавата и общините"}
{"url": "http://www.focus-news.net/news/2017/12/20/2469443/veliko-tarnovo-chast-ot-grada-e-s-narusheno-vodopodavane-zaradi-avariya.html", "text": "Квартал „Картала“ във Велико Търново ще е без вода до полунощ. Това съобщиха за Радио „Фокус“ – Велико Търново от водоснабдителното дружество. Абонатите ще са с нарушено водоподаване до 24.00 часа. От дружеството се извиняват за възникналите неудобства и уверяват, че при възможност водоподаването ще бъде възстановено по-рано.\r\nНадежда КРЪСТЕВА", "date": "2017.12.20", "title": "Велико Търново: Част от града е с нарушено водоподаване заради авария"}
{"url": "http://www.focus-news.net/news/2017/12/20/2469444/daniel-nikolov-i-petya-delcheva-sa-sportisti-na-obshtina-haskovo-za-2017-godina.html", "text": "Даниел Николов - бадминтон, и Петя Делчева - борба, са победителите в категориите съответно мъже и жени и юноши и девойки в анкетата „Спортист на 2017 година“ на община Хасково, съобщиха от пресцентъра на Общината.\r\nОтличията им бяха връчени днес от кмета Добри Беливанов. Треньор на годината стана Людмил Димитров - бокс. Отбор на годината при юношите и девойките е Хандбален клуб Хасково - девойки старша възраст, а отбор на годината при мъже и жени е „Баскетболен клуб Хасково 2012\". Наградата „Силна воля“ бе присъдена на Георги Пеев - бадминтон, който спечели първо място на бадминтон (двойки) в игри за трансплантирани и оперирани хора.\r\nОтличените са както следва:\r\nКатегория „Юноши и девойки“\r\n1 място – Петя Заркова Делчева /борба/ \r\n2 място – Горяна Стоева /бокс/ \r\n3 място – Емирджан Мехмед /бокс/ \r\n4 място – Мария–Магдалена Кирилова /вдигане на тежести/ \r\n5 място – Мерт Мурат Рамадан /борба/\r\n6 място – Габриела Кирилова /вдигане на тежести/ \r\n7 място – Димитринка Сергеева /борба/ \r\n8 място – Силвия Димова /бокс/ \r\n9 място – Васил Ривов /карате/ \r\n10 място – Адрияно Дженев /тенис/ \r\nКатегорията „Мъже и жени“:\r\n1 място – Даниел Николов /бадминтон/ \r\n2 място – Мая Иванова /вдигане на тежести/ \r\n3 място – Георги Ванчев /борба/ \r\n4 място – Денислав Сурчев /ММА/ \r\n5 място – Весела Бръмчева /борба/ \r\n6 място – Виолина Кочева /баскетбол/ \r\n7 място – Тихомир Баротев /аеробика/ \r\n8 място – Мария Крумова /бокс/\r\n9 място – Валерия Миладинова /хандбал/\r\n10 място – Иван Иванов /автомобилизъм/", "date": "2017.12.20", "title": "Даниел Николов и Петя Делчева са спортисти на община Хасково за 2017 година"}
{"url": "http://www.focus-news.net/news/2017/12/20/2469445/dostavchitsite-na-sotsialni-uslugi-shte-se-registrirat-s-po-malko-dokumenti.html", "text": "Доставчиците на социални услуги ще се регистрират с по-малко документи в Агенцията за социално подпомагане. Това предвижда проект за промени в Закона за социално подпомагане, които бяха одобрени от правителството. Това съобщиха от правителствената информационна служба. С новите текстове се премахва изискването при вписване в регистъра на доставчиците на социални услуги да се прилагат оригинал или заверено копие на удостоверение за актуално състояние или регистрация, издадени от компетентния съд, както и заверено копие на карта за идентификация по регистър БУЛСТАТ. Агенцията за социално подпомагане ще осигурява необходимата информация по служебен път като извършва справка в електронната база данни на Търговския регистър, Регистъра на юридическите лица с нестопанска цел и на регистър БУЛСТАТ.\r\nСъс законопроекта се предлагат изменения и в Закона за закрила на детето. Те предвиждат да се премахне изискването доставчиците на социални услуги за деца при издаване на лиценз да представят копие от картата за идентификация по регистър БУЛСТАТ и удостоверение за актуално състояние. Отпада и изискването да се представя свидетелство за съдимост и декларация, че кандидатът не е обявен в несъстоятелност, не е в производство за обявяване в несъстоятелност и не е в ликвидация. За юридическите лица ще отпадне необходимостта да предоставят свидетелства за съдимост на членовете на управителните им органи. Държавната агенция за закрила на детето по служебен път ще извършва необходимите справки. Само чуждестранните лица ще представят съответните документи.", "date": "2017.12.20", "title": "Доставчиците на социални услуги ще се регистрират с по-малко документи"}
{"url": "http://www.focus-news.net/news/2017/12/20/2469446/osavremenyavat-se-razporedbite-za-zaetost-na-chuzhdi-nauchni-rabotnitsi-studenti-i-stazhanti-v-balgariya.html", "text": "С предлагани от правителството промени в Закона за трудовата миграция и трудовата мобилност в националното законодателство се въвеждат изискванията на Директива (ЕС) № 2016/801. Тя регламентира условията за влизане и пребиваване на граждани на трети държави в България с цел провеждане на научно изследване, следване, стаж, доброволческа дейност, програми за ученически обмен или образователни проекти и работа по програми ,,au pair“. Това съобщиха от правителствената информационна служба.\r\nНовите текстове осъвременяват разпоредбите, които се отнасят до заетостта на научни работници и студенти от страни извън ЕС в България. Урежда се редът за работа на стажантите с трудов договор за стажуване. Въвеждат се условията за равно третиране на научните работници, студентите, стажантите, учениците и доброволците, както и на членовете на семействата на български, европейски и чужди граждани, включително получили убежище или международна закрила. С промените се урежда и равното третиране на чужденците, допуснати по силата на международни договори за регулиране на трудовата миграция, както и в случаите на регистрация на краткосрочна заетост.\r\nС преходните и заключителните разпоредби на Закона за трудовата миграция и трудовата мобилност се предлагат промени в Закона за чужденците в Република България. С тях се регламентира възможността за мобилност в рамките на ЕС на научните работници и студентите от трети страни. Урежда се и редът за издаване на разрешение за пребиваване на чужди граждани като доброволци по европейски програми. Осъществяването на доброволческа дейност от чужденци в България е в рамките на Европейската доброволческа служба и се въвежда чрез допълнения в Закона за младежта.", "date": "2017.12.20", "title": "Осъвременяват се разпоредбите за заетост на чужди научни работници, студенти и стажанти в България"}
{"url": "http://www.focus-news.net/news/2017/12/20/2469447/s-promeni-v-zakona-za-ombudsmana-se-razshiryavat-pravomoshtiyata-na-obshtestveniya-zashtitnik.html", "text": "Правителството одобри и предлага на Народното събрание да приеме промени в Закона за омбудсмана. Те дават възможност на националния обществен защитник да работи в съответствие с най-високите съвременни стандарти в осигуряването на ефективна защита на правата на българските граждани. Това съобщиха от правителствената информационна служба. Предлага се включването на изрична разпоредба, според която омбудсманът ще може да разглежда жалби на гражданите срещу действия и бездействия от страна на частния сектор. В момента правомощията му се разпростират само върху държавните и общинските органи и върху лицата, предоставящи обществени услуги. На омбудсмана се възлага също така да наблюдава и насърчава ефективното прилагане на подписани и ратифицирани международни актове в областта на правата на човека.\r\nС цел постигане на още по-голяма прозрачност при избора на омбудсман, се предлага номинации да може да правят и юридически лица с нестопанска цел в обществена полза, а избирането на обществения защитник от Народното събрание да става с явно гласуване. В допълнение към изискванията за заемане на длъжността се добавя изискване за предишен опит в областта на правата на човека.", "date": "2017.12.20", "title": "С промени в Закона за омбудсмана се разширяват правомощията на обществения защитник"}
{"url": "http://www.focus-news.net/news/2017/12/20/2469448/pernik-zamestnik-kmetat-sevdelina-kovacheva-beshe-udostoena-s-golyamoto-priznanie-lichnost-na-godinata-v-kategoriya-politika.html", "text": "Заместник-кметът на Перник Севделина Ковачева  беше удостоена с голямото  признание „Личност на годината“ в категория „Политика“. Това съобщиха от Община Перник. Призът й беше връчен на традиционните награди на вестник „Съперник“ от кмета Вяра Церовска, която спечели отличието  преди две години.\r\n„Щастлива съм да връча наградата на Ковачева, защото знам, че живее денонощно със „Сурва“ с Великден и с проблемите и на училищното образование,  и това което зависи от Общината, сподели кметът и пожела на всички да са здрави , да имат силата да изпълнят тези мечти, които искат да им се сбъднат.  \r\nКовачева от своя страна пък изказа специална благодарност на вестник „Съперник“ и КРИБ затова, че дават такава висока оценка за работата, която са свършили през тази година.\r\n„Казвам свършили, защото не я приемам като лична награда, а като награда за целия екип. Никой от нас не може да  постигне нещо без взаимна подкрепа. Пожелавам на всички много здраве светлина и уютни празници с любимите хора“, сподели Ковачева. \r\nСъбитието се организира за седма поредна година от издателите и журналистите от първия в региона частен ежедневник - вестник „Съперник”. За втора година то беше съвместно с КРИБ-Перник. Всички гости бяха поздравени от издателя на „Съперник“ Иван Петров и председателя на КРИБ Георги Милев. На празничното тържество присъстваха целият кметски екип, областният управител  Ирена Соколова, председателят на Общинския съвет Иво Савов, бизнесмени, представители на институции, спортисти и творци.\r\nЗа бизнесмен на годината беше определен Георги Спасов от „Венто - К“. В раздел „Култура“ наградата отиде при историка Симеон Мильов. Спортният директор на ВК „Миньор“ Асен Асенов  взе приза за личност на Перник в областта на спорта .Награди получиха още Емил Марков – директор на Регионална дирекция „Пожарна безопасност и защита на населението“ и Румен Борисов от „Сиемон Д“.\r\nЗа доброто настроение на всички се погрижиха танцьорите и певците от формация „Асти Денс“.", "date": "2017.12.20", "title": "Перник: Заместник-кметът Севделина Ковачева  беше удостоена с голямото  признание „Личност на годината“ в категория „Политика“"}
{"url": "http://www.focus-news.net/news/2017/12/20/2469449/a1-on-makedoniya-pravitelstvoto-v-skopie-utvardi-proektozakona-za-ratifikatsiya-na-dogovora-za-dobrosasedstvo-s-balgariya.html", "text": "Правителството в Скопие разгледа и утвърди проектозакона за ратификация на Договора за приятелство, добросъседство и сътрудничество между Република Македония и Република България, предава скопският телевизионен канал A1 On reported.\r\nКакто става ясно от разпространеното прессъобщение, проектозаконът ще бъде представен пред Събранието на Република Македония. \r\nДокументът бе подписан на 1 август 2017 г. от министър-председателите на двете страни – Бойко Борисов и Зоран Заев.Тереза Герова", "date": "2017.12.20", "title": "A1 On (Македония): Правителството в Скопие утвърди проектозакона за ратификация на договора за добросъседство с България"}
{"url": "http://www.focus-news.net/news/2017/12/20/2469450/sapruzite-na-voennosluzheshti-shte-kandidatstvat-s-po-malko-dokumenti-za-obezshteteniya-za-bezrabotitsa.html", "text": "Безработните съпруги (съпрузи) на военнослужещи, които участват в международни операции и мисии, ще кандидатстват с по-малко документи за отпускане на обезщетение за безработица. Това съобщиха от правителствената информационна служба. При подаването на заявление в съответното териториално поделение на НОИ за тях ще отпадне досегашното изискване да прилагат копие на удостоверение за сключен граждански брак и за постоянен и настоящ адрес. Това предвиждат промени в Наредбата за отпускане и изплащане на паричните обезщетения за безработица, които бяха одобрени от правителството. \r\nСъщото облекчение ще важи и за съпругите (съпрузите) на военнослужещи, които са ги последвали при служебното им преместване в друго населено място и заради това са прекратили трудовите или служебните си правоотношения.\r\nИзискването за подаването на документите отпада, тъй като НОИ ще събира необходимата информация служебно от регистъра на населението – Национална база данни „Население“ на Главна дирекция „Гражданска регистрация и административно обслужване“. По този начин ще се намали административната тежест за правоимащите лица.", "date": "2017.12.20", "title": "Съпрузите на военнослужещи ще кандидатстват с по-малко документи за обезщетения за безработица"}
{"url": "http://www.focus-news.net/news/2017/12/20/2469451/dobrich-kmetat-yordan-yordanov-nagradi-nay-dobrite-sportisti-otbori-i-trenyori-na-godinata.html", "text": "Кметът Йордан Йорданов награди най-добрите спортисти, отбори и треньори на годината на тържество в Спортна зала „Добротица“, предаде кореспондентът на Радио „Фокус” – Варна. Анкета на Община град Добрич определи най-добрите спортисти за годината. За спортист №1 на Добрич е избран в допитването волейболистът Жулиен Георгиев. Той е основната фигура в мъжкия отбор „Добруджа 07“. През настоящата година той спечели Купата на България. Жулиен е събрал 256 точки в анкетата. На второ място е класиран каратистът Пеньо Пенев от КК „Самурай“ с 240 точки. Тази година той спечели сребърен медал на Световното стилово първенство в дисциплината ката. Пенев е републикански шампион. Третото място заема лекоатлетката Радосвета Симеонова от СКЛА „Добруджа-99“ с 228 точки. Радосвета е спечелила редица медали през тази година, а най-голямото й индивидуално постижение е петото място на Балканското първенство по спортно ходене в Гърция. Останалите спортисти в десетката са Джошкун Девлетов Якубов от ХК „Добруджа“ със 194 точки, Георги Стоянов Иванов  от СКЛА „Добрич“ със 171 точки, Илиян Георгиев Илиев от ХК „Добруджа“ със 147 точки, Светослав Мирославов Люцканов от СК по борба „Добруджански юнак” със 132 точки, Ивайло Димитров Йорданов от БК „Добруджа“ със 128 точки, Юндер Недим Бейтула от СК „Вдигане на тежести-Добруджа“ със 124 точки и на десето място е Николай Минчев Минков от СКЛА „Добруджа“ с 98 точки. В отборното класиране на първо място е волейболният тим мъже на „Добруджа 07“ с 92 точки, следван от Хандбален клуб „Добруджа“ – мъже със 70 точки и карате клуб „Самурай” – мъже с 40 точки. Младите надежди на добричкия спорт оглави шахматистът Момчил Петков  от ЦСО-ШК „Енергия 21“ със 72 точки, следван от Теодор Йорданов от ВК „Добруджа 07“ с 42 точки и Тулчан Мехмед от карате клуб  „Самурай” с 27 точки. В тази категория номинираните са 18 млади спортисти. Тази година за първи път има отделна класация на спортистите с увреждания. Анкетата определи първо място за бореца Панайот Димитров от  СК ”Добруджански юнак” с 89 точки, втора е състезателката по спортна стрелба Милена Тодорова от СК Фаворит 2013 с 63 точки, трети е състезателят по канадска борба Мустафа Мехмедалиев от СК ”Хищник” с 35 точки. Кметът Йордан Йорданов пожела на спортните състезатели нови успехи и да продължат своето и на града достойно представяне. Той увери, че кметският екип и Спортната комисия към Общинския съвет правят всичко възможно да подкрепят спорта в Добрич и добруджанските състезатели в начинанията им и това ще продължи и през 2018 година.\r\nЖулиета НИКОЛОВА", "date": "2017.12.20", "title": "Добрич: Кметът Йордан Йорданов награди най-добрите спортисти, отбори и треньори на годината"}
{"url": "http://www.focus-news.net/news/2017/12/20/2469452/evropeyskata-komisiya-predpriema-deystviya-v-zashtita-na-nezavisimoto-pravosadie-v-polsha.html", "text": "Европейската комисия (ЕК) прие заключение, че съществува очевиден риск от тежко нарушение на върховенството на закона в Полша. Това се случва въпреки многократните усилия през последните почти 2 години на Комисията да води конструктивен диалог с полските власти в рамките на съответната процедура. Това съобщиха от пресцентъра на Представителството на ЕК в България. Ето защо Европейската комисия предлага на Съвета да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета, могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. \r\nПриетата днес препоръка допълва предишните три препоръки от юли 2017г. и юли и  декември 2016 г. и се отнася до липсата на независим и легитимен конституционен контрол в Полша. \r\nДействието е продиктувано в цел защита върховенството на закона в Европа. Правосъдните реформи в Полша доведоха до това, че съдебната система в страната е под политически контрол на управляващото мнозинство. Когато няма съдебна независимост, възникват сериозни опасения за ефективното прилагане на законодателството на ЕС – от защитата на инвестициите до взаимното признаване на съдебни решения в сферата на попечителството над деца или изпълнението на Европейски заповеди за арест. \r\nСъщевременно Комисията продължи следваща фаза на друга, стандартна процедура срещу Полша за установяване на нарушение въз основа на правото на ЕС. Става дума за обнародвания полски Закон за организация на общите съдилища, заради който сега е сезиран Съда на ЕС. \r\nКомисията приканва полските власти да се заемат с посочените проблеми в рамките на три месеца и да информират своевременно за предприетите стъпки.", "date": "2017.12.20", "title": "Европейската комисия предприема действия в защита на независимото правосъдие в Полша"}
{"url": "http://www.focus-news.net/news/2017/12/20/2469453/dve-novi-direktsii-se-sazdavat-v-strukturata-na-agentsiya-patna-infrastruktura.html", "text": "Правителството одобри промени в Правилника за структурата, дейността и организацията на работа на Агенция „Пътна инфраструктура“. Това съобщиха от правителствената информационна служба. С тях се цели оптимизиране на структурата и ефективността на работа в нея. Промените ще са в рамките на съществуващата численост на АПИ, като се предвижда вътрешно преструктуриране. Числеността на централна администрация се увеличава за сметка на числеността на специализираните звена.\r\nПредвижда се създаването на две нови дирекции – „Информационни технологии и системи“ и „Пътна безопасност и планиране на дейностите по републиканската пътна мрежа“. Ще бъде създаден нов отдел в дирекция „Пътни такси и разрешителни“, който ще осъществява функции по администриране на приходите, постъпили от таксите за ползване на републиканските пътища, и ще поддържа националния електронен регистър на доставчиците на услуги за електронно събиране на такси. С оглед разширяване на функциите и вменяването на нови задължения, в част от административните звена в агенцията са планираните вътрешноорганизационни структурни промени, касаещи промяна в числеността на определени дирекции от централна администрация и специализираните звена.\r\nОсновните функции на дирекция „Информационни технологии и системи“ са свързани с осъществяване на дейности по стратегическото планиране на дейностите в областта на информационните технологии, планиране и осигуряване на поддръжката и развитието на инфраструктурата на информационните технологии и приложните информационни системи в агенцията. Дейността на новосъздадената дирекция ще бъде свързана с организирането, координирането и контрола на информационните системи, както и осигуряването на непрекъснато техническо наблюдение и поддръжка на бази данни на агенцията и тяхната работоспособност. Същевременно дирекция „Пътна безопасност и планиране на дейностите по републиканската пътна мрежа“ ще има за цел планиране мерки за подобряване на състоянието на съществуващата и изграждането на нова пътна инфраструктура, така че да се предотвратят, респективно намалят пътнотранспортните произшествия в страната. От особена важност сред компетентностите идентифицират приоритетните участъци с концентрация на пътни транспортни произшествия.\r\nДруги вътрешноорганизационни структурни промени в агенцията касаят прехвърляне на функции от една дирекция на друга, намаляване и увеличаване компетентностите на някои дирекции с оглед избягване на дублиращи се функции между звената и прехвърляне на някои от тях към новосъздадените дирекции.", "date": "2017.12.20", "title": "Две нови дирекции се създават в структурата на Агенция „Пътна инфраструктура“"}
{"url": "http://www.focus-news.net/news/2017/12/20/2469454/odobreni-sa-promeni-v-aktualiziranata-srednosrochna-byudzhetna-prognoza.html", "text": "Правителството одобри промени в актуализираната средносрочна бюджетна прогноза за периода 2018-2020 г., както и в решение 286/2017, с което са приети стандарти за делегираните от държавата дейности с натурални и стойностни показатели през 2018 г. Това съобщиха от правителствената информационна служба. С тях се осигурява съгласуваност на бюджетните параметри с приетите от Народното събрание закони за държавния бюджет, за бюджета на държавното обществено осигуряване и за бюджета на Националната здравноосигурителна каса за 2018 г. и произтичащите от това промени в средносрочен план. \r\nПривеждането на бюджетните показатели на първостепенните разпоредители с бюджет (ПРБ) за периода 2018-2020 година в съответствие с настъпилите промени в приетите бюджетни закони за 2018 г. ще осигури актуализирана база, която е необходима на ПРБ за реалистично планиране на средносрочните им бюджетни прогнози за следващия период 2019-2021 година. Промените в актуализираната средносрочна прогноза са направени въз основа на изискванията на Закона за публичните финанси, като важен елемент на доброто управление на публичните финанси. \r\nС одобреното изменение на Решение №286 се осигурява съответствие на определяния от Министерския съвет стандарт за финансиране на Националната библиотека „Св. Св. Кирил и Методий“ и одобрените промени по параметрите на Закона за държавния бюджет на Република България за 2018 г. в хода на разглеждането му в Народното събрание.", "date": "2017.12.20", "title": "Одобрени са промени в актуализираната средносрочна бюджетна прогноза"}
{"url": "http://www.focus-news.net/news/2017/12/20/2469455/pretsizira-se-redat-za-opredelyane-na-tsenite-na-reimbursiranite-lekarstva.html", "text": "Правителството одобри промени в Наредбата за условията, правилата и реда за регулиране и регистриране на цените на лекарствените продукти. Това съобщиха от правителствената информационна служба. С тях се прецизира съществуващият режим по ценообразуване на лекарствените продукти, заплащани с публични средства, като ясно се определя начинът на използване на източниците, в които Националния съвет по цени и реимбурсиране на лекарствените продукти (НСЦРЛП) търси най-ниската цена па производител в референтните държави. Към момента Съветът извършва проверка и в двата нормативно закрепени източника – официалния сайт на съответната референта държава и в базата данни по Споразумението за съвместна дейност EURIPID Collaboration, като съответно се взема предвид откритата цена, независимо от това в кой от източниците е установена. При наличие на цена и в двата източника се избира цената, която е по-благоприятна за заявителя.\r\nПрецизирането на съществуващия режим по ценообразуване на лекарствените продукти гарантира пълната обективност на регулираните цени спрямо тези в референтните държави.\r\nПредлага се забрана за включване в Позитивния лекарствен списък (ПЛС) на комбинирани лекарствени продукти, на които поне една от съставките е с режим на „без лекарско предписание“. Това се прави, защото, когато един комбиниран лекарствен продукт съдържа активно вещество, което като самостоятелно е на режим „отпускане без лекарско предписание“, то тогава се заобикаля волята на законодателя да се реимбурсират само терапии, които са по лекарско предписание.\r\nВъвежда се нормативно изискване задаване на становище и представянето му на заседание на НСЦРЛП от страна НЗОК по процедури за включване, промяна и изключване на лекарствени продукти от ПЛС, приложими при лечението па злокачествените заболявания. Това важи за медикаменти, заплащани в болничната медицинска помощ извън стойността на оказваните медицински услуги. В основната си част това са лекарства за прицелна терапия на злокачествени заболявания, които формират значителен разход за бюджета на НЗОК. До момента не беше нормативно предвидено заплащащата институция да дава становище.\r\nУдължава се с още 2 години срокът на действие на забраната притежателите на разрешения за употреба или техни упълномощени представители да заявяват увеличение на регистрираните цени на лекарствените продукти, отпускани без лекарско предписание, с по-голям процент от статистически отчетената инфлация за периода на действие от последната регистрирана цена.\r\nЦените на лекарствените продукти, отпускани без лекарско предписание, не подлежат на регулация, тъй като за тях е въведен регистрационен режим. Това води до увеличения на цените и се отразява неблагоприятно върху възможностите па населението за закупуването им, респективно ограничава достъпа на пациентите до тези продукти.", "date": "2017.12.20", "title": "Прецизира се редът за определяне на цените на реимбурсираните лекарства"}
{"url": "http://www.focus-news.net/news/2017/12/20/2469456/veliko-tarnovo-svishtovska-studentka-specheli-natsionalniya-priz-student-na-godinata-2017-v-napravlenie-stopanski-nauki.html", "text": "Александра Петрова – възпитаник на Стопанска академия „Димитър А. Ценов”-Свищов спечели националния приз „Студент на годината” за 2017 г. в направление „Стопански науки”. Основната идея на конкурса, който се провежда ежегодно от Националното представителство на студентските съвети (НПСС) в Република България от 2006 г., е да бъдат отличавани най-добрите студенти и докторанти в българските висши училища. Това съобщиха от висшето учебно заведение. Националният конкурс се провежда под патронажа на министъра на образованието и науката, като целта е да се популяризират постиженията на българските студенти пред цялото общество. Експертно жури разглежда постъпилите кандидатури в 14 области на висшето образование и определя призьорите, които имат доказани постижения в научната, културната, спортната и други дейности, свързани с образователния процес на национално и международно ниво. Сред членовете на журито тази година бяха Цецка Цачева – министър на правосъдието, Ваня Колева – зам.-министър на младежта и спорта, Мария Фъртунова – директор Дирекция „Висше образование” в МОН, проф. Любен Тотев – председател на Съвета на ректорите, доц. Екатерина Борисова от БАН, Яна Вангелова – председател на НПСС.\r\nАлександра Петрова е от гр. Шумен, където завършва Професионалната гимназия по икономика. През настоящата година се дипломира в ОКС „бакалавър” със среден успех от годините на следване Отличен 6.00 по специалност „Финанси”, към катедра „Финанси и кредит” при свищовската академия – първата българска финансова катедра. В момента се обучава по държавна поръчка, редовна форма в Магистърска програма „Финансов мениджмънт”. През годините на следване, Александра е била представител на студентите в Студентския и в Академичния съвети. Активен участник е в множество студентски научни форуми и конкурси на местно, национално и международно ниво, от които има завоювани призови места и десетки награди.\r\nТържествената церемония по награждаване на най-успешните студенти от ХI-ото издание на Националния приз се проведе в Народен театър „Иван Вазов” – София. Сред гостите бяха министърът на образованието Красимир Вълчев, зам-.министри, председателят на ПК по образование Милена Дамянова (възпитаник на Стопанска академия), народни представители, ректори и зам.-ректори на висши учебни заведения. След като получи наградата си, Александра Петрова заяви, че с огромно удовлетворение приема националния приз „Студент на годината 2017” и то особено в направлението, което е символ на икономическия растеж и европейската конвергенция. „Като възпитаник на Стопанска академия „Димитър А. Ценов” ще върна в град Свищов поздрава към студентите и ще им кажа, че те са движещата градивна сила на нашето общество. Като дипломиран бакалавър-финансист и настоящ магистър обещавам да градя своята кариера тук, в нашата страна, в нашата родина – България”, заяви Александра и получи бурни овации. За да подкрепят свищовската студентка, сред гостите на тържествената церемония бяха ректорът на Стопанска академия – доц. д-р Иван Марчевски, ръководителят катедра „Финанси и кредит” – проф. д-р Андрей Захариев, председателят на Студентски съвет при СА „Д. А. Ценов” – Васил Филев. Те бяха едни от първите, които поздравиха носителя на тазгодишния национален приз „Студент на годината”, в направление „Стопански науки”. Веднага след церемонията, Александра получи приветствия още от народния представител Станислава Стоянова – преподавател в Стопанска академия и от свои приятели и колеги. -свищовски студенти.\r\nСред трите номинации за приза в направление „Стопански науки” бе и друга свищовска студентка – Беатрис Любенова. Тя също е отличник на випуска, дипломирала се през 2017 г. в ОКС „бакалавър” със среден успех от годините на следване Отличен 6.00 по специалност „Финанси”, а в момента е редовен магистър по „Финансов мениджмънт”. Беатрис наскоро спечели други две отличия на национално ниво – тя стана победител в тазгодишния конкурс за именни стипендии на Фондация „Еврика” в направление икономика и е сред избраните стипендианти на фондация „Атанас Буров” за учебната 2017/2018 г.", "date": "2017.12.20", "title": "Велико Търново: Свищовска студентка спечели националния приз „Студент на годината 2017” в направление „Стопански науки”"}
{"url": "http://www.focus-news.net/news/2017/12/20/2469457/zbignev-ziobro-ministar-na-pravosadieto-na-polsha-zadeystvaneto-na-chl-7-ot-dogovora-za-es-ne-se-otnasya-do-varhovenstvoto-na-zakona.html", "text": "Полският министър на правосъдието Збигнев Зиобро заяви, че решението на Европейската комисия да задейства член 7 от договора на ЕС срещу страната му „не се отнася до върховенството на закона, а до политиката“. Той допълни, че е посрещнал решението „спокойно“, предава Radio Poland.\r\n„Полша е държава, която спазва върховенството на закона. Тя ще играе важна роля в Европа и в ЕС единствено, ако има добре функциониращи съдилища, затова и трябва да направим така те най-накрая да започнат да работят добре и затова трябва да продължим нашите реформи в съдебната система“, допълни министърът. \r\nЕвропейската комисия задейства чл. 7 от Договора на ЕС срещу Полша, засилвайки натиска срещу нея заради нейните спорни изменения в съдебната система от управляващите в страната консерватори.  Виктор Турмаков", "date": "2017.12.20", "title": "Збигнев Зиобро, министър на правосъдието на Полша: Задействането на чл. 7 от Договора за ЕС не се отнася до върховенството на закона"}
{"url": "http://www.focus-news.net/news/2017/12/20/2469458/odobreni-sa-izmeneniya-v-naredbata-za-usloviyata-i-reda-za-registrirane-na-tsenite-na-tyutyunevite-izdeliya.html", "text": "Правителството прие изменение на Наредбата за условията и реда за регистриране на цените на тютюневите изделия. Това съобщиха от правителствената информационна служба. Промените са свързани с усъвършенстване на процедурата по издаване на удостоверенията за регистрирани продажни цени на тютюневи изделия, като са прецизирани образците на документи, които се подават. Отпада изискването за водене на хартиен носител на регистъра на цените на тютюневите изделия, като остава само електронната форма, която е публична и се публикува на интернет страницата на Агенция „Митници“.\r\nС цел намаляване на административната тежест върху гражданите и бизнеса отпаднат таксите, които се заплащат при подаване на искането за регистриране на продажна цена на тютюнево изделие и за издаване на удостоверението за това регистриране.", "date": "2017.12.20", "title": "Одобрени са изменения в Наредбата за условията и реда за регистриране на цените на тютюневите изделия"}
{"url": "http://www.focus-news.net/news/2017/12/20/2469459/ministar-lilyana-pavlova-ministerski-savet-prie-doklada-za-podgotovkata-i-kalendara-za-sabitiyata-za-predsedatelstvoto-nyama-neizpalneni-merki.html", "text": "На заседанието на Министерски съвет приехме Доклада за изпълнението на плана за подготовката на Българското председателство с 57 мерки. С това завърши фазата на подготовката. Това каза министърът за Българското председателство Лиляна Павлова на заседание на парламентарната комисия по европейски въпроси и контрол на европейските фондове, предаде репортер на Агенция „Фокус“. „Нямаме неизпълнени мерки и дейности, свързани с подготовката по отделните компоненти“, заяви тя. „Втората точка беше приемането на окончателния Календар на събитията за Председателството“, посочи тя и допълни, че окончателният календар с почти 300 събития е приет и публикуван на сайта на Председателството.\r\nБиляна ИВАНОВА", "date": "2017.12.20", "title": "Министър Лиляна Павлова: Министерски съвет прие Доклада за подготовката и Календара за събитията за Председателството, няма неизпълнени мерки"}
{"url": "http://www.focus-news.net/news/2017/12/20/2469460/izmeneniya-v-osem-naredbi-i-v-tarifata-za-taksite-na-mosv-ulesnyavat-investitsionniya-protses.html", "text": "Правителството прие промени в подзаконова нормативна уредба в областта на опазването на околната среда, чиято цел е намаляване на административната и регулаторната тежест върху гражданите и бизнеса чрез премахване на изискването за представянето на някои официални удостоверителни документи на хартиен носител. Решението води до улесняване на инвестиционния процес, при запазване на околната среда и човешкото здраве. Това съобщиха от правителствената информационна служба. Одобрените промени са в Наредбата за ОВОС, Наредбата за екологичната оценка, Наредбата за условията и реда за издаване на комплексни разрешителни, Наредбата за предотвратяване на големи аварии с опасни вещества и ограничаване на последствията от тях, наредбата за условията и реда за извършване на оценка на съвместимостта на планове, програми, проекти и инвестиционни предложения с предмета и целите на опазване на защитените зони, Наредбата за работа с генномодифицирани организми в контролирани условия, наредбата за реда и начина на администриране на Националния регистър за търговия с квоти за емисии на парникови газове, наредбата за реда и начина за издаване и преразглеждане на разрешителни за емисии на парникови газове от инсталации и за осъществяване на мониторинг от операторите на инсталации и авиационните оператори, участващи в Европейската схема за търговия с емисии, и в Тарифата за таксите, които се събират в системата на МОСВ.\r\nС измененията се постига съответствие на подзаконовата нормативна уредба по ОВОС с влезлия сила ЗИД на Закона за опазване на околната среда. Намаляват се изискваните от заявителите документи, които могат да се набавят по служебен път, оптимизира се процесът по предоставяне на обществения достъп в рамките на процедурите по преценка за ОВОС и консултациите по документацията по екологичната оценка. Опростява се процесът за взаимодействие с друга администрация при предоставяне на становища, намаляват се срокове по процедури, премахват се отделни такси и се премахват такси за организациите, които поемат доброволни ангажименти по отношение опазването на околната среда.", "date": "2017.12.20", "title": "Изменения в осем наредби и в тарифата за таксите на МОСВ улесняват инвестиционния процес"}
{"url": "http://www.focus-news.net/news/2017/12/20/2469461/razshiryava-se-obhvatat-na-informatsionnata-sistema-za-upravlenie-i-nablyudenie-na-sredstvata-ot-es.html", "text": "Съставът на дирекция „Централно координационно звено“ се увеличава с две щатни бройки. Това предвиждат промени в Устройствения правилник на Министерския съвет и на неговата администрация. Това съобщиха от правителствената информационна служба. Те са във връзка с предстоящото интегриране на Програмата за развитие на селските райони в Информационната система за управление и наблюдение на средствата от европейските и инвестиционни фондове. Увеличението на щатната численост на звеното ще бъде извършено за сметка на числеността на регионалните дирекции на Изпълнителната агенция по горите и областните дирекции на Държавен фонд „Земеделие“.\r\nПостановлението за изменение на Устройствения правилник на МС включва и промени, свързани с оптимизирането на процесите по предоставяне на безвъзмездна финансова помощ от европейските фондове и допустимостта на разходите по програмите, съфинансирани с европейски средства.", "date": "2017.12.20", "title": "Разширява се обхватът на Информационната система за управление и наблюдение на средствата от ЕС"}
{"url": "http://www.focus-news.net/news/2017/12/20/2469462/stara-zagora-futbolen-koleden-turnir-s-blagotvoritelna-kauza-organizirat-v-grada.html", "text": "За пета поредна година \"Футболна Стара Загора\", със съдействието на Община Стара Загора и кмета Живко Тодоров, ще зарадват футболните фенове в града с коледен турнир, съобщиха от пресцентъра на Общината. На 26 и 27 декември, зала „Иван Вазов“ ще очаква почитателите на спорта от 8.00 часа сутринта. Входът е свободен, а момчетата ще играят и в подкрепа на техния съгражданин Васил Боснаков, който има нужда от лечение. В залата ще има поставени специални кутии, в които ще се събират средства за 37-годишния Васко.\r\n23 отбора ще се включат в дербито, а жребият определи първи на терена да излязат отборите „Арес“ и „Издислав“ във вторник сутрин от 8.00 часа. Първият ден от надпреварата ще започне отново в 8.00 сутринта и ще продължи до 22.00 часа, уточниха организаторите от „Футболна Стара Загора“. Финалните срещи ще приключат на 27 декември до 19.30 часа, малко след това ще бъде и награждаването на победителите. \r\nВ сряда ще има и специален блиц турнир, който готви много положителни емоции за футболните фенове. В зала „Иван Вазов“ ще играят отборите „Ол старс“, ПФК „Берое“, ПФК „Верея“ и софийската изненада – тимът на Тони „Найка“. \r\nОрганизаторите припомнят, че участниците не могат да играят с обувки тип „стоножка“.", "date": "2017.12.20", "title": "Стара Загора: Футболен коледен турнир с благотворителна кауза организират в града"}
{"url": "http://www.focus-news.net/news/2017/12/20/2469463/sluzhitelite-v-diplomaticheskite-predstavitelstva-i-prez-sledvashtata-godina-nyama-da-poluchavat-komandirovachni-sredstva-po-vreme-na-otpusk.html", "text": "На служителите в българските дипломатически мисии и през 2018 г. няма да се изплащат командировъчни средства по време на отпуск, включително за празничните и почивните дни, предвижда одобрена от правителството промяна в Наредбата за командировъчните средства при задграничен мандат. Това съобщиха от правителствената информационна служба.\r\nТова ограничение е в сила от 2011 г. и поради затруднения в бюджета на МВнР се удължава ежегодно.", "date": "2017.12.20", "title": "Служителите в дипломатическите представителства и през следващата година няма да получават командировъчни средства по време на отпуск"}
{"url": "http://www.focus-news.net/news/2017/12/20/2469464/pravitelstvoto-odobri-dopalnitelni-razhodi-i-transferi-za-2017-g.html", "text": "Министерският съвет одобри допълнителни разходи и трансфери за 2017 г. в размер на 39,151 млн. лв. Това съобщиха от правителствената информационна служба. По бюджета на Министерския съвет се предоставят 4,4 млн. лв. Основната част от средствата са за покриване от бюджетните организации в системата на Министерския съвет на дължимите към общините данък сгради и такса битови отпадъци за 2017 г., а с 390 000 лв. ще се финансира предварително проучване за конструктивно обследване на Патриаршеската катедрала „Св. Александър Невски“.\r\nПо бюджета на Българската национална телевизия се разпределят 14,2 млн. лв., необходими за обезпечаване на плащания, свързани с разпространение на телевизионни програми чрез електронна съобщителна мрежа за наземно цифрово радиоразпръскване.\r\nОбщините Съединение, Тервел, Куклен, Димитровград, Симеоновград, Харманли, Симитли, Долни Чифлик, Дългопол, Севлиево, Трявна, Шабла, Стамболийски, Търговище, Доспат, Бяла, Луковит, Брезник, Пазарджик, Кюстендил, Раковски и Дупница получават общо 20,6 млн. лв. за ремонт и рехабилитация на улична и ВиК мрежи, общински пътища и изпълнение на различни обекти от местно значение.\r\nСредствата са осигурени от централния бюджет за 2017 г.", "date": "2017.12.20", "title": "Правителството одобри допълнителни разходи и трансфери за 2017 г."}
{"url": "http://www.focus-news.net/news/2017/12/20/2469465/nikolay-zaychev-kmet-na-obshtina-peshtera-2017-godina-be-mnogo-uspeshna-ot-strana-na-infrastrukturni-proekti-i-usvoyavane-na-evropeyski-fondove.html", "text": "Тази година беше достатъчно успешна за Община Пещера от страна на инфраструктурни проекти и усвояване на Европейски фондове. Това каза за Радио „Фокус“ – Пазарджик кметът на Община Пещера Николай Зайчев. По думите му Общината попада в 28-те общини, които имаха възможност да участват за саниране по Националната програма за „Енергийна ефективност“. „Така ние успяхме да хванем строителния сезон и в края на годината можем да се похвалим с 97% изпълнение за всички средства, предвидени за нашата община по програма „Региони в растеж“. 47 обета, от които няколко публични и голяма част многофамилни сгради бяха санирани. Само 3 жилищни блока няма да бъдат завършени в края на тази година заради времето. Въпреки обжалването на обществените поръчки за свлачищата, ние успяхме да укрепим 3 свлачища на територията на общината по пътя за курорта Свети Константин. Стартирахме и нещо много важно за Община Пещера – околовръстното шосе – ул. \"Хан Пресиан\", което ще свързва ул. \"Михаил Такев\" с пътя за Брацигово“, уточни Зайчев. Той припомни, че  през миналата година бяха отпуснати 2 млн. лева като целева субсидия от Министерски съвет, а този година с подкрепата на народния представител от ГЕРБ Десислава Костадинова бяха отпуснати още 3 млн. лв. и вече стартират част от изпълнението на този ремонт. В първите 6 месеца на 2018 година се очаква да приключи ремонта на околовръстния път на Пещера.\r\nАлбена ЖИЛЕКОВА", "date": "2017.12.20", "title": "Николай Зайчев, кмет на Община Пещера: 2017 година бе много успешна от страна на инфраструктурни проекти и усвояване на Европейски фондове"}
{"url": "http://www.focus-news.net/news/2017/12/20/2469466/rosen-zhelyazkov-e-opredelen-za-predsedatel-na-krs.html", "text": "Росен Желязков, председател на ДА „Електронно управление“, е определен за председател на Комисията за регулиране на съобщенията. Това съобщиха от правителствената информационна служба. Той ще заеме длъжността на 15 януари 2018 г., когато изтича вторият мандат на поста на досегашния председател на Комисията Веселин Божков.", "date": "2017.12.20", "title": "Росен Желязков е определен за председател на КРС"}
{"url": "http://www.focus-news.net/news/2017/12/20/2469467/ministerskiyat-savet-glasuva-subsidiya-za-patriarsheskata-katedrala-sv-aleksandar-nevski.html", "text": "Министерският съвет на Република България на днешното си редовното заседание реши да отпусне 395 000 лева целева субсидия за завършването на конструктивното обследване и изготвяне на задание за проектиране на цялостната реставрация и конструктивно укрепване на Патриаршеската катедрала “Св. Александър Невски”, предаде репортер на Агенция \"Фокус\". Извършването на тези процедури се възлага на Университета за строителство, архитектура и геодезия в град София, към които субсидията ще бъде преведена.\r\nГост на заседанието бе главният секретар на Св. Синод на Българската православна църква Негово преосвещенство Мелнишки епископ Герасим, който изрази благодарността на Българския Патриарх и Св. Синод на БПЦ за отпуснатата субсидия. \r\nНикола ПЕТКОВ", "date": "2017.12.20", "title": "Министерският съвет гласува субсидия за Патриаршеската катедрала “Св. Александър Невски”"}
{"url": "http://www.focus-news.net/news/2017/12/20/2469468/plovdiv-pobeditelite-ot-konkursa-moeto-pismo-do-dyado-koleda-shte-badat-nagradeni-na-ofitsialna-tseremoniya-v-karlovo.html", "text": "На 21 декември ще са ясни и ще бъдат наградени победителите в конкурса „Моето писмо до Дядо Коледа“ на Общинската библиотека „Д-р Иван Богоров“ в Карлово. Това съобщи за Радио „Фокус“ – Пловдив директорът на културната институция Мирослав Колев. Събитието ще се състои от 13.30 часа в библиотеката.\r\nКонкурсът се организира за 12-та поредна година. „Тази година нямаше конкретна тема, по която децата да пишат, а се даде широк спектър на тяхната фантазия, на техните желания и на това, което искат да напишат до добрия Дядо Коледа“, каза Колев. В конкурса имаха право да участват деца от две възрастови групи – първи и втори клас, както и трети и четвърти клас.\r\nТони МИХАЙЛОВ", "date": "2017.12.20", "title": "Пловдив: Победителите от конкурса „Моето писмо до Дядо Коледа“ ще бъдат наградени на официална церемония в Карлово"}
{"url": "http://www.focus-news.net/news/2017/12/20/2469469/pazardzhik-studentkata-elena-arnaudova-be-otlichena-na-godishnata-izlozhba-na-hudozhnitsite-v-peshtera.html", "text": "В Пещера бе открита 48-ата изложба на художниците от клуб ”Петър Стайков”. Това съобщи за Радио „Фокус“ – Пазарджик Стоян Йовчев, експерт в Община Пещера. В галерия “Проф. Веселин Стайков” свои творби представиха 20 художника. Показаните експонати включват живопис, натюрморти, икони и приложно изкуство. „Събитието бе открито лично от кмета на Общината Николай Зайчев. Свое първо участие в изложби в Пещера правят и творците Милен Личков и Димка Марийчина. Милен Личков не е от Пещера, но е с пещерски корен. Той е син на скулптура Никола Личков и е автор на много паметници в града. По традиция кметът отличи и един от творците за особен постижения в областта на изобразителното изкуство и културата в общината през годината“, уточни Йовчев. Той добави, че тази година това е студентката Елена Арнаудова. Тя получи парична премия и пожелания да продължава да твори и радва любителите на изобразителното изкуство в Пещера.\r\nАлбена ЖИЛЕКОВА", "date": "2017.12.20", "title": "Пазарджик: Студентката Елена Арнаудова бе отличена на Годишната изложба на художниците в Пещера"}
{"url": "http://www.focus-news.net/news/2017/12/20/2469470/izpalnitelniyat-direktor-na-natsionalna-kompaniya-industrialni-zoni-antoaneta-bares-poluchi-nagrada-zlatno-sartse.html", "text": "Изпълнителният директор на „Национална компания индустриални зони“ (НКИЗ) ЕАД Антоанета Барес получи награда „Златно сърце“ на специална церемония по връчването на четвъртите годишни награди за благотворителност и корпоративна социална отговорност на сп. Business Lady. Това съобщиха от пресцентъра на НКИЗ. Антоанета Барес получи приза в категорията „Образование, обучение и развитие“ за своя проект за ускорено професионално изграждане на млади специалисти Fast Tracking Success. \r\nПрограмата за кариерно развитие се реализира по нейна инициатива в партньорство с водещи университети от цялата страна. \r\nПроектът има за цел да създаде условия за ускорено професионално развитие на младите хора, които излизат от университетите, като предостави възможности за стажове и постоянна заетост в компаниите, опериращи в зоните на националната компания. Програмата осъществява ефективна връзка между инвеститорите в България, някои от най-престижните висши учебни заведения и студенти, завършващи или завършили наскоро образованието си, като дава на младите специалисти възможности за стажове и постоянна заетост във фирмите, опериращи в зоните на НКИЗ. \r\nНаградата „Златно сърце“ на Антоанета Барес бе връчена от Цветан Симеонов, председател на Българската търговско-промишлена палата. \r\nПри получаването на отличието изпълнителният директор на компанията благодари за подкрепата на екипа на НКИЗ и Министерството на икономиката, както и на своите партньори, като посочи, че без тях добрите резултати от проекта не биха били възможни. Тя припомни, че инициативата е замислена и в подкрепа на настоящите и нови инвеститори в индустриалните зони на НКИЗ с цел преодоляването на едно от най-сериозните предизвикателства пред инвестиционните проекти – осигуряването на качествени специалисти. \r\nДосега като партньори на „Национална компания индустриални зони“ в инициативата са се включили Софийският университет, Техническият университет, Нов български университет, Университетът за национално и световно стопанство и Лесотехническият университет. Амбициите на Антоанета Барес са проектът да има национален обхват. \r\nПредвижда се продължаване на инициативата през 2018 г. със стартиране на партньорства с още университети в цялата страна. Плановете са на следващ етап в програмата да се включат и средни професионални училища. \r\nНа церемонията на четвъртото издание на Годишните награди за благотворителност и корпоративна социална отговорност „Златно сърце” присъстваха официални лица, политици, дипломати, представители на бизнеса и различни държавни, неправителствени и частни институции и фондации. \r\nВ навечерието на Коледа официално признание получиха общо 22 благотворителни проекта и социални инициативи в 10 различни категории. \r\nДаниел Димитров, изпълнителен директор и издател на сп. Business Lady, благодари на всички „златни сърца“ в залата и отправи апел към българските медии да се фокусират повече върху позитивните новини и добротворчески инициативи. \r\n„Благотворителността не трябва да е анонимна, за нея трябва да се говори и да се показва добрият пример, за да може все повече хора и организации да го превърнат в основна бизнес ценност. Всички знаем и много се говори колко лоши неща се случват в нашата държава и по света, но малко от нас имат информация за всички „златни сърца“, които ежедневно творят добро”, допълни Даниел Димитров. \r\nСред наградените проекти бяха „Прозорец към родината“ на БНТ,  „Промяната“ на Нова тв, Инициативата за съхраняване на патриотизма и самосъзнанието на българите на Радио Фокус, кампаниите „Credissimo и шампионите на България - Заедно сме първи”,„Ти и Lidl за по-добър живот“, инициативите на Постбанк „Герои в зелено“, на dm България „Веселите зъбки 2017”, на Fibank - „Актьори с добри сърца” и др. \r\nНаградите „Златно сърце” на списание Business Lady целят публичност на усилията на компании, НПО, институции и физически лица, подкрепили различни каузи със социален и обществено значим характер, като по този начин се даде пример, а все повече компании и личности бъдат насърчени да се включат в подобни инициативи.", "date": "2017.12.20", "title": "Изпълнителният директор на „Национална компания индустриални зони“ Антоанета Барес получи награда „Златно сърце“"}
{"url": "http://www.focus-news.net/news/2017/12/20/2469471/poslanikat-na-velikobritaniya-ema-hopkins-angazhimentat-na-obedinenoto-kralstvo-kam-sigurnostta-na-evropa-e-bezusloven.html", "text": "Ангажиментът на Обединеното кралство към сигурността на Европа е безусловен. Това каза н. пр. Ема Хопкинс, посланик на Великобритания в България, по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\", предаде репортер на Агенция „Фокус“. „Идеята на това събитие е да насърчим диалога, какви ще бъдат бъдещите усилия в сигурността между Обединеното кралство и ЕС след Брекзит“, каза Хопкинс и подчерта, че дебатът за излизането на Великобритания от ЕС ще започне под егидата да българското председателство. „Моят премиер Тереза Мей постоянно повтаря, че ангажиментът на Обединеното кралство към сигурността на Европа е безусловен. Как да поддържаме и гарантираме своите способности и да отговоряме на заплахите за света, е от съществено значение. Тези заплахи не признават географски граници“, каза Хопкинс и посочи, че за да им се отговори, трябва всички да са гъвкави и отговорни. \r\nДеница КИТАНОВА", "date": "2017.12.20", "title": "Посланикът на Великобритания Ема Хопкинс: Ангажиментът на Обединеното кралство към сигурността на Европа е безусловен"}
{"url": "http://www.focus-news.net/news/2017/12/20/2469472/reuters-donald-tusk-zayavi-che-e-vazhno-da-se-slozhi-kray-na-opustoshavaneto-na-reputatsiyata-na-polsha.html", "text": "Според председателя на Съвета на ЕС Доналд Туск Полша в момента е смятана за сила, стремяща се към дезинтеграцията на ЕС и затова е необходимо да се сложи край на „опустошаването“ на репутацията ѝ, предава  Reuters.\r\n„Полша е приемана днес като дезинтегративна сила в Европа и затова и смятам за важно да се сложи край на това опустошение на полската репутация“, заяви Туск, коментирайки решението на Европейската комисия да започне процедура по чл. 7 от Договора за ЕС срещу Варшава. \r\nТой допълни, че не очаква в близкото бъдеще санкции да бъдат наложени срещу държавата.  Виктор Турмаков", "date": "2017.12.20", "title": "Reuters: Доналд Туск заяви, че е важно да се сложи край на „опустошаването“ на репутацията на Полша"}
{"url": "http://www.focus-news.net/news/2017/12/20/2469473/ministar-lilyana-pavlova-na-17-yanuari-shte-bade-izslushvaneto-na-ministar-predsedatelya-boyko-borisov-v-evropeyskiya-parlament.html", "text": "На 17 януари ще бъде изслушването на министър-председателя Бойко Борисов в пленарна зала на ЕП, каквато е практиката в първата пленарна седмица. Това каза министърът за Българското председателство Лиляна Павлова на заседание на парламентарната комисия по европейски въпроси и контрол на европейските фондове, предаде репортер на Агенция „Фокус“. „На 16 януари ще направим и откриването на Председателството в ЕП в Страсбург с коктейл“, посочи тя. „Екипът ни, нашата армия, от 1500 души премина и приключи успешно всички обучения. Няма комисия и работна група, която да няма председател или зам.-председател. Всички министри минаха през процедурата на приемо-предаване от своите естонски колеги“, заяви Лиляна Павлова. „Поемаме един амбициозен дневен ред, който въпреки големите усилия на Естонското председателство, изисква сериозна и активна работа. Поемаме 120 открити досиета по обикновената законодателна процедура. Очакваме и 20 чисто нови инициативи“, коментира тя. „Днешното решение на ЕК по отношение на Полша и активирането на член 7 създава необходимост България да има нова допълнителна тема, по която ще трябва да заседава. Съветът по общи въпроси най-вероятно извънредно януари или февруари предстои да вземе решение“, посочи министър Павлова. „Това е един много сериозен и тежък въпрос и проблем. Въз основа на решението на ЕК минава в ръцете на Съвета, на България като председателстваща го. Ще трябва да се проведат не леки разговори“, каза още тя.\r\nБиляна ИВАНОВА", "date": "2017.12.20", "title": "Министър Лиляна Павлова: На 17 януари ще бъде изслушването на министър-председателя Бойко Борисов в Европейския парламент"}
{"url": "http://www.focus-news.net/news/2017/12/20/2469474/kyustendil-v-grada-se-provezhdat-poslednite-sreshti-ot-individualniya-turnir-po-tenis-na-masa.html", "text": "Завършва коледното издание на индивидуалния турнир по тенис на маса в Кюстендил. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. По думите му днес се провеждат последните срещи от турнира, които са между ученици от осмите и десетите класове. „Турнирът е тридневен, а основните цели са да  популяризираме този спорт сред учениците, да включим възможно най-много участници и естествено да открием нови таланти”, каза Бойко Малинов. Организатори на турнира са Обединен детски комплекс и Община Кюстендил. Предстои да бъде изготвено индивидуално класиране в три възрастови групи, а победителите ще получат предметни награди.\r\nВенцеслав ИЛЧЕВ", "date": "2017.12.20", "title": "Кюстендил: В града се провеждат последните срещи от индивидуалния турнир по тенис на маса"}
{"url": "http://www.focus-news.net/news/2017/12/20/2469475/ek-predpriema-bezpretsedentni-deystviya-v-zashtita-na-nezavisimoto-pravosadie-v-polsha-obzor.html", "text": "След двугодишен спор с Полша, в сряда, 20 декември, Европейската комисия прие заключение, че съществува очевиден риск от тежко нарушение на върховенството на закона в страната, и препоръча на Съвета на ЕС да приеме решение съгласно член 7 (параграф 1) от Договора за ЕС. Той предвижда механизъм, при който с мнозинство от четири пети членовете на Съвета могат да констатират очевиден риск от тежко нарушение от държава членка на общите ценности, посочени в член 2 от Договора, и да отправят официално предупреждение към Полша от името на ЕС. Приетата в сряда препоръка допълва предишните три от юли 2017г. и юли и декември 2016 г., и се отнася до липсата на независим и легитимен конституционен контрол в Полша. \r\n„Взехме решението за задействане на член 7 с тежко сърце. Но фактите не ни оставиха никакъв друг избор“, заяви заместник-председателят на ЕК Франс Тимерманс. Нидерландският политик отбеляза, че изпълнителният орган на ЕС е бил близо до задействането на член 7 срещу Полша още през месец юли. „Положението оттогава насам не е подобрило, а се е влошило“, подчерта Тимерманс.\r\nСъгласно думите му, 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи. Същевременно той подчерта, че ЕК има готовност да преразгледа решението си, в случай че правителството във Варшава въведе промените в областта на върховенството на закона, препоръчани от Брюксел.\r\nВ прессъобщението от ЕК бе пояснено, че действието е продиктувано с цел защита на върховенството на закона. „Правосъдните реформи в Полша доведоха до това, че съдебната система в страната е под политически контрол на управляващото мнозинство. Когато няма съдебна независимост, възникват сериозни опасения за ефективното прилагане на законодателството на ЕС – от защитата на инвестициите до взаимното признаване на съдебни решения в сферата на попечителството над деца или изпълнението на Европейски заповеди за арест“.\r\nСъщевременно Комисията продължи следваща фаза на друга, стандартна процедура срещу Полша за установяване на нарушение въз основа на правото на ЕС. Става дума за обнародвания полски Закон за организация на общите съдилища, заради който сега е сезиран Съдът на ЕС. \r\nВъншният министър на Полша Витолд Вашчиковски заяви по-рано в сряда, че Полша „прокарва [законни] решения, които вече съществуват в много държави-членки на ЕС\".\r\n„Не сме съгласни с двойните стандарти - в други европейски държави, т.нар. стари демокрации, тези решения може да съществуват, докато в Полша, която е нова демокрация, тези решение не се приемат от органите на ЕС“, допълни първият дипломат на Варшава.\r\nСлед обявяване на решението на ЕК, Варшава определи като „политическа\" стъпката на ЕС за започване на безпрецедентно производство срещу Варшава. „Полша изразява съжаление за започването от страна на ЕК на процедурата, предвидена в член 7, която е по същество политическа, а не правна\", бе казано в изявление на полското външно министерство, в което се допълва, че действията на Брюксел подкопават „взаимното доверие“.\r\nВ следващите дни обаче се очаква полският президент Анджей Дуда да утвърди нови промени в закона, които включват намаляване на пенсионната възраст на съдиите от 70 до 65 години. Това може да доведе до незабавното отстраняване на около 40 процента от състава на Върховния съд.\r\nПредприетата от ЕК стъпка не означава, че ще бъдат наложени санкции на Полша. За такива е необходима единодушна подкрепа от държавите от Общността, а Унгария вече заяви, че няма да подкрепи решението. На свой ред лидерите на Франция и Германия увериха, че ще застанат зад решението на ЕК. „Ако се стигне до решение, то ние ще го подкрепим“, заяви по-рано в сряда говорителят на правителството на ФРГ Щефан Зайберт пред журналисти. Тереза Герова", "date": "2017.12.20", "title": "ЕК предприема безпрецедентни действия в защита на независимото правосъдие в Полша (ОБЗОР)"}
{"url": "http://www.focus-news.net/news/2017/12/20/2469476/direktorat-na-evropol-rob-ueynrayt-balgariya-aktivno-podkrepya-evropol-v-borbata-s-razlichni-vidove-prestapleniya.html", "text": "България активно подкрепя Европол през последните години в борбата с различни видове престъпления. Това каза Роб Уейнрайт, директор на Европол, по време на публична дискусия, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\", предаде репортер на Агенция „Фокус“. Според него е тясно сътрудничеството между българските и британските правоохранителни органи. Той поясни, че всички държави помагат дейността на Европол. „Тази година преживяхме 25 терористични нападения в Европа, осъществени от хора, които са членове на общност от десетки хиляди радикализирани лица, които се опитват да причинят огромна вреда, използват интернет, за да разпространяват пропагандата си. Свидетели сме на най-високото равнище на заплаха за сигурността от поколения насам“, заяви той. По думите му над 300 хил. компании са били заразени с вируса на киберпрестъпността. „Контрабандата на мигранти остава сериозна заплаха, Европол е установил над 70 хил. престъпници, замесени в този вид търговска дейност в Европа. Освен това имаме всички останали видове организирана престъпност: трафик на наркотици, трафик на тютюневи изделия, всичко това представлява сложен широкомащабен проблем за сигурността ни в Европа“, поясни Роб Уейнтрайт. Според него проблемът се определя от транснационалния му характер. „Тези проблеми се развиват във всички наши общности, използват глобализирани инструменти като интернет, за да причиняват вреди“, коментира директорът на Европол. По думите му за такъв проблем има  нужда от транснационален орган. Уейнтрайт поясни, че Европол има над 1000 правоохранителни органи в цяла Европа и други страни.  По темата за Великобритания, Уейнтрайт обърна внимание, че Обединеното кралство е доставчик номер 4 на разузнавателни средства за борбата с тероризма. \"Има и други примери за това колко дълбоко ангажирано е Обединеното кралство с колегите си в цяла Европа\", допълни директорът на Европол.  \r\nДеница КИТАНОВА", "date": "2017.12.20", "title": "Директорът на Европол Роб Уейнрайт: България активно подкрепя Европол в борбата с различни видове престъпления"}
{"url": "http://www.focus-news.net/news/2017/12/20/2469477/pazardzhik-uchenitsi-ot-strelcha-shte-iznesat-blagotvoritelen-koleden-kontsert-v-nch-prosveshtenie-na-21-dekemvri.html", "text": "Ученици от Стрелча ще изнесат благотворителен коледен концерт на 21 декември, съобщиха за Радио „Фокус“ – Пазарджик от Общината. В проявата ще вземат участие деца от Детска градина „Д-р Стайко Стайков“, ученици от СУ „Св. св. Кирил и Методий“ и възпитаници от Танцов състав „Усмивки“ и Певческа група „Стрелица“. Коледният концерт ще започне в 18.00 часа на сцената на НЧ „Просвещение“ – 1871. Входът за възрастни е 5 лв., а за деца и ученици – 3 лв.", "date": "2017.12.20", "title": "Пазарджик: Ученици от Стрелча ще изнесат благотворителен коледен концерт в НЧ „Просвещение“ на 21 декември"}
{"url": "http://www.focus-news.net/news/2017/12/20/2469478/the-guardian-spored-mishel-barnie-po-vreme-na-prehodniya-period-velikobritaniya-shte-vodi-dialog-s-es.html", "text": "Главният преговарящ на ЕС по Брекзит Мишел Барние по време на предвидения преходен диалог след излизането на Великобритания от ЕС между тях ще се води диалог, пише  The Guardian.\r\n„Великобритания заяви, че иска да напусне институциите на ЕС. Това е техен избор. Но по време на краткия преходен период с нея ще има диалог“, заяви Барние. „Съюзът ще обмисли какъв диалог ще има по време на прехода, а и след това“, допълни той. \r\nПреговарящият допълни, че ще бъде във взаимен интерес да се работи с британците след Брекзит. Виктор Турмаков", "date": "2017.12.20", "title": "The Guardian: Според Мишел Барние по време на преходния период Великобритания ще води диалог с ЕС"}
{"url": "http://www.focus-news.net/news/2017/12/20/2469479/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта, пътните настилки са предимно сухи. Това съобщи за Радио „Фокус” – Кюстендил дежурният в Областно пътно управление – Кюстендил. Забранено е движение на товарни автомобили по пътя между селата Смоличано и Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.20", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/20/2469480/nzok-bolnitsite-shte-poluchat-parite-si-za-otchetena-deynost-prez-noemvri-2017-g.html", "text": "Надзорният съвет на Националната здравноосигурителна каса (НС на НЗОК) реши на свое редовно заседание на лечебните заведения за болнична медицинска помощ да бъдат изплатени средствата за извършена и отчетена дейност през ноември 2017 г. Това съобщиха от пресцентъра на НЗОК. Парите ще бъдат преведени до 22 декември 2017 г. на всички болници, в това число и на лечебните заведения в Ловеч и във Враца.", "date": "2017.12.20", "title": "НЗОК: Болниците ще получат парите си за отчетена дейност през ноември 2017 г."}
{"url": "http://www.focus-news.net/news/2017/12/20/2469481/premierat-boyko-borisov-izgradenoto-doverie-mezhdu-sluzhbite-za-sigurnost-na-velikobritaniya-i-balgariya-tryabva-da-se-zapazi.html", "text": "Изграденото доверие между службите за сигурност между Великобритания и България трябва да се запази. Това каза премиерът Бойко Борисов по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\", предаде репортер на Агенция „Фокус“. Борисов заяви, че по тази тема ще направи всичко възможно, тъй като според него в сферата на сигурността не можем да си позволим разединение. Премиерът Борисов припомни, че преди повече от десетилетия във време, в което Европол почти не е искал да контактува с България, са положени усилия  да се затвърди доверието, да започне да се обменя информация, да се осъществяват съвместни операции. „Какви усилия положихме тогава с британските служби, когато още бяхме млади офицери в МВР? За разлика от сега, когато на политическо ниво има пълно разбирателство, тогава на политическо ниво цареше голямо недоверие. Оперативните работници изграждахме доверие на всички нива помежду си и основен критерий беше да не изтече информацията по дадена операция и да не издъним“, каза премиерът. По думите му след всички тези операции днес се е стигнало до извода, че между разузнавателните служби на Обединеното кралство и България има 100 % доверие. \r\nБорисов коментира и темата за Западни Балкани. \"Влиянието, контактите, агентурата, ако щете, които има Британия в региона, трябва да бъдат в услуга на всички, както досега. По всички теми. За радост с Тереза Мей имаме пълно разбиране по темата, че Западните Балкани и въобще на Балканите трябва много активно да се помогне от ЕС. Дори след Брекзит, Великобритания си запазва желанието да работим съвместно да работим по придвижването на темата Балкани в посока Европа“, коментира министър-председателят.  \r\nДеница КИТАНОВА", "date": "2017.12.20", "title": "Премиерът Бойко Борисов: Изграденото доверие между службите за сигурност на Великобритания и България трябва да се запази"}
{"url": "http://www.focus-news.net/news/2017/12/20/2469482/plovdiv-izlozhbata-donorstvo-i-transplantatsiya-zhivot-prez-prizmata-na-izkustvoto-shte-bade-otkrita-v-meditsinskiya-universitet-na-21-dekemvri.html", "text": "Изложбата „Донорство и трансплантация – живот през призмата на изкуството“ ще бъде открита в Медицински университет – Пловдив. Това съобщиха за Радио „Фокус“ – Пловдив организаторите. Откриването ще се състои от 11.00 часа на 21 декември. Картините, включени в изложбата, са на деца, взели участие в Националния конкурс за художествени и дигитални произведения „Частица от теб може да бъде за някого целият свят!“, който е инициатива на Изпълнителната агенция по трансплантация в партньорство с БМЧК. Целта на експозицията е запознаване на обществото с таланта на децата в пресъздаването на темата за „Донорството и трансплантациите“. На изложбата ще присъстват самите деца – участници на възраст от 8 до 17 години, донорски семейства, трансплантирани пациенти, общественици и представители на академичната общност. Изложбата може да бъде видяна до края на месец януари 2018 г.\r\nТони МИХАЙЛОВ", "date": "2017.12.20", "title": "Пловдив: Изложбата „Донорство и трансплантация – живот през призмата на изкуството“ ще бъде открита в Медицинския университет на 21 декември"}
{"url": "http://www.focus-news.net/news/2017/12/20/2469483/dots-d-r-petya-bankova-etnolog-na-ignazhden-gadaem-kakva-shte-bade-novata-godina-po-haraktera-na-parviya-gost-koyto-vliza-v-doma.html", "text": "На Игнажден гадаем каква ще бъде новата година по характера на първия гост, който влиза в дома. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ във връзка с народните вярвания и обичаи, свързани с празника Игнажден, който честваме днес.\r\n„Този празник е известен още и като Поляз и Полязовден, по названието на най-разпространения обичай – полазване (булезене). Всъщност това означава, че на този ден никой не трябва да влиза в дома с празни ръце, да изнася нещо (най-вече жар или сол) или да дава назаем, за да не се разпилява богатството на семейството. Най-важен всъщност е първият гост, който влиза в дома. Той се нарича полазник и по неговия характер се гадае за настъпващата година – ако човекът е здрав, весел, добър стопанин и добронамерен, годината ще е богата“, каза още тя и уточни, че според традиционните практики, когато гостът влиза в дома, той задължително носи нещо в ръце – трески или съчки, и отива най-напред при огнището, където ги оставя на купчина. \r\n„С тези свои действия той имитира мътене, което е пожелание за богат приплод на домашните птици. А след това разравя огъня и благославя: „Колкото искрици в огъня, толкова…“ и изброява отглежданите домашни животни. Домакинята може да му подаде сито със семена и да го накара символично да ги засее. Полазникът е богато гощаван и даряван с риза или кърпа. И ако благословията му е ефективна, той е канен и на следващата година“, каза етнологът.\r\nДоц. Банкова обясни, че последните дни на старата година винаги са свързани с някакъв тип равносметка и с това да пожелаем на себе си и на близките ни онези неща, които са пропуснали да ни се случват през изминалата година. „И може би затова е и този първи гост, който е така добре посрещан в дома и по когото се гадае каква ще е следващата година. По този начин виждаме целия ценностен списък на българина – какво той цени в човека и как този човек проектира неговите пожелания за бъдещето. Той трябва да е жизнерадостен, усмихнат, да е работлив, да е достоен – това са нещата, които предопределят добруването на едно семейство и на една общност“, каза тя.\r\nЦветилена СИМЕОНОВА", "date": "2017.12.20", "title": "Доц. д-р Петя Банкова, етнолог: На Игнажден гадаем каква ще бъде новата година по характера на първия гост, който влиза в дома"}
{"url": "http://www.focus-news.net/news/2017/12/20/2469484/zamestnik-ministar-georg-georgiev-vrachi-nagrada-student-na-godinata-za-2017.html", "text": "Заместник-министърът на външните работи Георг Георгиев връчи наградата „Студент на годината” в категория ,,чуждестранен студент’’ на 19 декември в Голяма сцена на Народен театър „Иван Вазов“. Призът получи Катерина Льончева от гр. Струмица, Република Македония, студент в Медицински университет в София. Това съобщиха от пресцентъра на МВнР.\r\nВ речта си заместник-министър Георгиев изрази подкрепа към студентите, избрали да останат и да се образоват в България. ,,Няма друго място в света, което заслужава повече вашия капацитет, знания и умения от собствената ви Родина’’, заяви Георг Георгиев. Той допълни, че Министерството на външните работи е готово да предоставя възможности за реализация на студентите, желаещи да инвестират в себе си в името на държавните интереси.  \r\nЗаместник-министър Георгиев изрази задоволство от факта, че чуждестранни студенти са избрали да продължат своето образование в България. „Именно затова трябва да бъдем по-пестеливи в критиките си към българската образователна система и категорията, в която връчвам наградата, е доказателство за това”, заяви Георг Георгиев.   \r\nВ тържествената церемония участваха още председателят на Народното събрание Цвета Караянчева, столичният кмет Йорданка Фандъкова, министърът на образованието и науката  Красимир Вълчев, председателят на Комисията по образованието и науката Милена Дамянова, народни представители, заместник-министри.", "date": "2017.12.20", "title": "Заместник-министър Георг Георгиев връчи награда ,,Студент на годината за 2017’’"}
{"url": "http://www.focus-news.net/news/2017/12/20/2469485/blagoevgrad-v-bansko-byaha-obsadeni-tendentsiite-i-riskovete-koito-britanskite-turisti-sreshtat-po-vreme-na-prestoya-im-v-kurorta.html", "text": "Ръст от 30% на британските туристи в Банско е отбелязан през изминалия туристическия сезон. Това стана ясно по време на работна среща в Банско, проведена по инициатива на Британското посолство в България, съобщиха от пресцентъра на Община Банско. Под домакинството на кмета Георги Икономов, в срещата взеха участие британският консул в страната Пол Кларк, вицеконсулът Теодора Манева, директорът на Областната дирекция на МВР комисар Николай Хаджиев, началникът на местното полицейско управление Иван Попов, представителите на основните туроператори, работещи на британския туристически пазар, маркетинговият директор на концесионера на ски зона Банско Иван Обрейков, консулските представители в Банско Джон Сътън и Джеймс Хюс, както и Малин Бистрин – председател на Туристическа асоциация Банско и съветник на министъра на туризма.\r\nОбсъдени бяха тенденциите и рисковете, които британските туристи срещат по време на престоя им в курорта. Стана ясно, че инцидентите с тях в курорта намаляват всяка година поради адекватното отношение на туристическия бранш, тур агенциите и полицейските служби. Г-н Кларк представи основните задачи, които Консулството си поставя в работата си с британските туристи, най-вече по отношение на превенцията и сигурността им в ски центъра.\r\n„За нас е важна обратната връзка от страна на Британско консулство и туристическите компании. Всякакви предложения и идеи, които биха могли да подобрят нашата работа и комфорта на туристите, ще бъдат възприети. И както казах по време на срещата си с представителите на органите на реда от България, Гърция и Румъния, темата „сигурност” е приоритетна. Също така бих искал да благодаря на английската общност, която трайно се засели да живее тук, за желанието им да се интегрират. Английските граждани в Банско са изключително добронамерени към хората в неравностойно положение. С техни средства непрекъснато се подобряват части от бита на социално слабите представители в нашата община“, заяви Икономов по време да дискусията. \r\nПредставителите на туристическите агенции получиха информация от първа ръка от ръководителите на МВР, че засилено полицейско присъствие ще има в района на ски зона Банско, с оглед на терористичните рискове.\r\nБанско се продава добре на британския пазар според туроператорите. Както за миналия сезон, така и за настоящия се регистрира ръст в продажбите на туристически пакети във Великобритания. Британците са втори по брой посещения в Банско след родните туристи.", "date": "2017.12.20", "title": "Благоевград: В Банско бяха обсъдени тенденциите и рисковете, които британските туристи срещат по време на престоя им в курорта"}
{"url": "http://www.focus-news.net/news/2017/12/20/2469486/zavarshi-zasedanieto-na-natsionalniya-obshtestven-savet-za-hitrino.html", "text": "В Централата на БЧК се проведе заседание на Националния обществен съвет /НОС/ за управление на финансовите средства от кампанията за Хитрино. То бе ръководено от Мая Манолова, омбудсман на Р България - съпредседател на НОС. Това съобщиха от пресцентъра на БЧК. Националният обществен съвет препотвърди спазването на приетите с негово решение обективни критерии за включване на пострадалите домакинства в съответната категория в зависимост от нанесените щети, като всички жители с напълно разрушени къщи да бъдат включени в първа категория. \r\nПо останалите сигнали с молби за преминаване в по-висока категория беше решено екип на НОС да извърши проверка на място, като на база на резултатите от нея, НОС ще вземе съответното решение.\r\nВъз основа на внесено предложение от Местния обществен съвет за разпределяне на резерва от финансови средства по Кампанията за извършване на строително-ремонтни дейности на пострадали имоти, НОС реши списъкът да се предостави на жителите на с. Хитрино за публично обществено обсъждане, след което да бъде внесен за разглеждане в Националния обществен съвет.", "date": "2017.12.20", "title": "Завърши заседанието на Националния обществен съвет за Хитрино"}
{"url": "http://www.focus-news.net/news/2017/12/20/2469487/aleksandar-vuchich-izvadi-ruskata-karta-v-dialoga-belgrad-prishtina-obzor.html", "text": "След като по-рано тази година президентът на Косово Хашим Тачи настоя САЩ да се включат в преговорите за нормализиране на двустранните отношения между Белград и Прищина, сръбският държавен глава Александър Вучич извади руската карта. В рамките на официално посещение в Москва Вучич увери от името на руския си колега Владимир Путин, че Руската федерация има готовност да се включи в диалога Белград-Прищина, воден под егидата на ЕС, ако форматът бъде разширен и в него се включи Вашингтон.\r\n„Постигнахме един вид договор, в случай че има опити и намерения да бъде разширен форматът на участници и посредниците в диалога между Белград и Прищина, и ако американците искат да станат част от този формат. Попитахме дали можем да кажем, че от наша страна би се присъединила Руската федерация; Путин отговори утвърдително“, заяви сръбският президент.\r\nВучич, който бе на официално посещение в Москва, подчерта, че ако албанците настояват в преговорите да се включат САЩ, то сръбската страна ще изисква в тях да участва и Русия.\r\n„Би било напълно логично за нас, защото Русия не признава едностранно обявената независимост на Косово. Ние просто искаме равноправна основа по този въпрос“, обясни Вучич, като обясни, че до този момент въпросът не е повдиган, тъй като руските власти не са давали „зелена светлина“.\r\n„Вече можем да говорим за това“, увери сръбският президент. \r\nСлед срещата с Вучич лидерът на Кремъл Владимир Путин на свой ред подчерта, че Москва ще подкрепи всяко взаимноприемливо решение на ситуацията в Косово, постигнато между Белград и Прищина. „Що се касае до Косово, изхождаме от това, че ситуацията там трябва да бъде разрешена по политически път, на основата на диалог между страните и в съответствие с резолюцията на Съвета за сигурност на ООН 1244“, заяви Путин.\r\nПо повод „текущото положение на нещата на Балканите“, бе уточнено: „Русия е заинтересована от стабилизация на обстановката в този регион и в развиването на взаимноизгодни връзки с всички балкански страни“.\r\nПрез септември, в рамките на среща с американския вицепрезидент Майкъл Пенс във Вашингтон, държавният глава на Косово Хашим Тачи поиска от САЩ да се включат директно в диалога между Белград и Прищина за нормализиране на двустранните отношения. „Прякото участие на САЩ в него е от решаващо значение за постигането на окончателно споразумение, приемливо за двете страни“, бе коментарът, който Тачи направи в рамките на посещението си във Вашингтон. \r\nИзявлението му, направено в интервю за сръбска медия, предизвикаха истинска буря в Белград. Не е възможно в диалога между Белград и Прищина да бъде включена трета страна и да бъде внесена промяна в рамката на преговорите, бе категоричният коментар, направен по-рано от министъра на външните работи на Сърбия Ивица Дачич.\r\nВ създалата се ситуация тогава се намеси и Брюксел. Всяка промяна на формата на диалога между Белград и Прищина – включително присъединяване на САЩ към него, трябва да бъде подкрепена от двете страни, припомниха от ЕС. Тереза Герова", "date": "2017.12.20", "title": "Александър Вучич извади руската карта в диалога Белград-Прищина (ОБЗОР)"}
{"url": "http://www.focus-news.net/news/2017/12/20/2469488/zholt-shemien-vitsepremier-na-ungariya-reshenieto-na-evropeyskata-komisiya-spryamo-polsha-e-bezpretsedentno.html", "text": "Според унгарския вицепремиер Жолт Шемиен решението на Европейската комисия да инициира срещу Полша процедура по чл. 7 от Договора на ЕС е „безпрецедентно и удивително“ и сериозно нарушава суверенитета на страната, пише Magyar Hirlap.\r\n„Неприемливо е  Брюксел да оказва натиск върху суверенните държави и произволно да наказва демократично избраните им правителства“, заяви Шемиен. Според него е \"невероятно\" ЕК да не прави нищо , когато други страни членки не съблюдават европейските правила, а след това да инициира „политически процес“ срещу полското правителство. \r\n„Това е типичен случай на двойни стандарти и това, което ЕК прави сега, е в разрез с европейските ценности“, смята вицепремиерът. Той посочи, че Централна Европа и Полша днес са двигател на европейското икономическо развитие и че ЕС се нуждае от Полша. Той допълни, че страната му ще излезе в защита „срещу нечестния политически процес“. \r\nНа журналистически въпрос дали това би означавало Унгария да наложи вето срещу решението срещу поляците, Шемиен отговори с просто „да“.  Виктор Турмаков", "date": "2017.12.20", "title": "Жолт Шемиен, вицепремиер на Унгария: Решението на Европейската комисия спрямо Полша е безпрецедентно"}
{"url": "http://www.focus-news.net/news/2017/12/20/2469489/gl-prokuror-sotir-tsatsarov-bratovched-na-ubitoto-dete-v-momchilgrad-e-privlechen-kato-obvinyaem-po-sluchaya.html", "text": "Племенникът на майката на убитото дете в Момчилград е привлечен като обвиняем за умишлено убийство. Това каза главният прокурор Сотир Цацаров пред журналисти във връзка с убийството на 7-годишното дете в Момчилград, предаде репортер на Агенция „Фокус“. Цацаров поясни, че човекът е на 25 години и е обвинен в умишлено убийство на малолетно дете, извършено по особено мъчителен начин. „В момента продължават действията по разследването. След привличането е осъществен разпит. На разпита е направено пълно признание по информация на колегите. Разбира се, признанието е свързано със съответствие с други доказателства, открити в периода на интензивната работа от вчера до настоящия момент. Около 16.30 ч. в Кърджали би трябвало да е започнал разпитът от съдия от Окръжен съд. Веднага след разпита ще следва следствен експеримент“, заяви Цацаров. Той благодари на всички от Главна дирекция \"Национална полиция\" и на хората от ОДМВР - Кърджали и местната прокуратура. \r\nДеница КИТАНОВА", "date": "2017.12.20", "title": "Гл. прокурор Сотир Цацаров: Братовчед на убитото дете в Момчилград е привлечен като обвиняем по случая"}
{"url": "http://www.focus-news.net/news/2017/12/20/2469490/haskovo-koledari-ot-ou-shpetyofi-posetiha-kmeta-dobri-belivanov.html", "text": "Кметът Добри Беливанов прие днес поредната група коледари от ОУ “Шандор Петьофи“, съобщиха от пресцентъра на Община Хасково. Децата изпълниха народен обичай с коледарски наричания за мир, любов и плодородие във всеки дом. Лично на кмета коледарите пожелаха здраве и много успехи. \r\nТе благодариха на Добри Беливанов за бързо завършилия ремонт на сградата на училището, което според тях е най-хубавото училище в Хасково.     \r\nКакто повелява традицията всеки от коледарите получи подаръци от домакина.", "date": "2017.12.20", "title": "Хасково: Коледари от ОУ „Ш.Петьофи“ посетиха кмета Добри Беливанов"}
{"url": "http://www.focus-news.net/news/2017/12/20/2469491/blagovesta-fakirova-sdruzhenie-sv-ivan-rilski-veche-10-godini-politsiyata-i-pozharnata-rabotyat-s-detsata-ot-tsentrovete-za-detsa-i-mladezhi-v-obshtina-veliko-tarnovo.html", "text": "Вече 10 години представители на полицията и пожарната работят с децата от центровете за деца и младежи в населените места от община Велико Търново. Това посочи Благовеста Факирова, председател на Дарителско сдружение „Св. Иван Рилски“ по време на откриване на изложбата „Малки сръчковци“, предаде репортер на Радио „Фокус“ – Велико Търново. Тя изказа благодарност на представителите на Областната дирекция на МВР и на Регионална дирекция „Пожарна безопасност и защита на населението“ за доброто партньорство през годините. Факирова припомни, че заедно преди година те са разкрили Център за превенция и спорт в село Балван. Основната цел на Центъра е децата и младежите да се обучават с практически и теоретически занимания, осигуряващи мерки за тяхната сигурност. Децата и младежите от цялата община придобиват знания и умения за поведение при бедствия и аварии и за оказване на първа помощ в училище и извън него. Те се запознават с проблемите, свързани с наркотиците и трафика на хора. Благовеста Факирова припомни, че от една година партньор на центровете за работа с деца и младежи е и Съюза на пивоварите, които организират различни спортни мероприятия с децата.\r\nНадежда КРЪСТЕВА", "date": "2017.12.20", "title": "Благовеста Факирова, Сдружение „Св. Иван Рилски“: Вече 10 години полицията и пожарната работят с децата от центровете за деца и младежи в община Велико Търново"}
{"url": "http://www.focus-news.net/news/2017/12/20/2469492/ian-krakstan-britanska-agentsiya-za-borba-s-prestapnostta-digitalnata-sreda-pozvolyava-na-prestapnitsite-da-rabotyat-po-nachin-koyto-po-rano-ne-bi-bil-vazmozhen.html", "text": "Дигиталната среда позволява  на престъпниците да работят по начин, който по-рано не би бил възможен. Това каза Иън Кръкстън, заместник-директор Международно разузнаване на британската Национална агенция за борба с престъпността по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\", предаде репортер на Агенция „Фокус“. \"Всички сме изправени пред едни и същи заплахи, така че въз основа на моя собствен опит мога открито да заявя, че никога не съм бил свидетел на това как престъпността се адаптира с изключителна скорост и това се случва днес“, заяви той. По думите му се забелязва сериозен конфликт с цел нестабилност, който е възможност за престъпниците да експлоатират хората. „Това го забелязваме във Великобритания. Огромен е ръстът на престъпления, свързани с миграцията, робство и трафик на хора, сексуална експлоатация. Технологиите допринасят това да се случва в такъв мащаб и с такава скорост“, допълни Иън Кръкстън. Според него в същото време хората се притесняват за своята лична неприкосновеност.  \r\nДеница КИТАНОВА", "date": "2017.12.20", "title": "Иън Кръкстън, Британска агенция за борба с престъпността: Дигиталната среда позволява на престъпниците да работят по начин, който по-рано не би бил възможен"}
{"url": "http://www.focus-news.net/news/2017/12/20/2469493/milena-damyanova-gerb-na-tseremoniyata-student-na-godinata-ne-se-primiryavayte-i-priemayte-predizvikatelstvata.html", "text": "Председателят на Комисията по образованието и науката в Народното събрание и депутат от ГЕРБ Милена Дамянова връчи наградата „Студент на годината\" на Симеон Ганчев от Великотърновския университет в категорията „Хуманитарни науки\". Това съобщиха от пресцентъра на ПП ГЕРБ. Симеон е студент в магистърската програма „Конферентен превод с немски и английски език\". Той има редица публикации във водещи международни научни списания. Симеон получи и специална награда от Комисията, която му беше връчена от Милена Дамянова на официалната церемония за „Студент на годината\" в Народен театър „Иван Вазов\".\r\n„Номинацията за студент на годината е безспорен успех. Това е награда за упорит труд,  признание за таланта и за способностите ви. Поздравявам всеки от вас!\", каза в приветствието си към студентите Дамянова. „Да си номиниран или да си спечелил приза „Студент на  годината\" не е достатъчно. Това е вашата сериозна заявка за отговорност към вас самите като успешни личности и към цялото общество. Заявка, че вие ще сте лидерите на своето и на нашето бъдеще. Не се примирявайте и приемайте предизвикателствата. Бъдете такива, каквито сте сега в тази зала – успешни и изпълнени с надежда и сили за добри дела. Само така вашият успех днес ще бъде успех и утре! Не искайте да сте един от многото! Останете си неповторими-такива, каквито сте сега. Не чакайте, а вървете! Ако трябва тичайте, за да постигнете това, което искате! И никога не забравяйте тази искра, която ви запали, така че днес да сте в тази зала и да чувате нашите аплодисменти\", подчерта в словото си председателят на парламентарната Комисия по образованието и науката.\r\nЦеремонията „Студент на годината\" се организира за 11-ти пореден път от Националното представителство на студентските съвети и е под патронажа на министъра на образованието и науката Красимир Вълчев. Сред официалните лица бяха председателят на Народното събрание Цвета Караянчева, кметът на София Йорданка Фандъкова, депутати, зам.-министри и ректори на висши училища от цялата страна. Основната цел на събитието е да отличи най-добрите от най-добрите студенти в областта на науката, изкуството, спорта и военното дело.\r\nГолемият приз „Студент на годината 2017\" получи Анна Мария Атанасова от Юридическия факултет на СУ „Св. Климент Охридски\".", "date": "2017.12.20", "title": "Милена Дамяновa, ГЕРБ, на церемонията „Студент на годината\": Не се примирявайте и приемайте предизвикателствата"}
{"url": "http://www.focus-news.net/news/2017/12/20/2469494/prof-stoyan-marinov-varnenska-turisticheska-kamara-balgarskoto-predsedatelstvo-na-saveta-na-es-shte-povliyae-polozhitelno-na-turizma-u-nas.html", "text": "Българското председателство на Съвета на Европейския съюз през 2018 година ще повлияе положително на туризма у нас. Това каза в интервю за Радио „Фокус“ – Варна проф. Стоян Маринов, член на Управителния съвет на Варненска туристическа камара. „Има много инициативи, свързани с туризма в неговите рамки. Министерството на туризма предвижда форум в Китай в началото на следващия сезон – около април, който да бъде посветен на взаимоотношенията между ЕС и Китай. Обсъжда се откриване на директна линия между Пекин и София. Планувани са посещения на участници в председателството от европейските страни по Черноморието. Това ще бъде една добра реклама и ще засили търсенето към България като морска дестинация“, добави проф. Стоян Маринов. По думите му записванията за летния сезон догодина са започнали още от това лято, като има туристи, които резервират почивката си година напред. „Мина туристическото изложение в Лондон в началото на ноември, в началото на следващата година предстоят другите изложения. Мина представянето на каталозите и на големите туроператори. Търсенето е на равнището на миналата година, което означава добро. Ако продължава така, в края на следващия сезон ще се похвалим с добри резултати“, каза още проф. Стоян Маринов.\r\nМарияна ВАЛЕНТИНОВА", "date": "2017.12.20", "title": "Проф. Стоян Маринов, Варненска туристическа камара: Българското председателство на Съвета на ЕС ще повлияе положително на туризма у нас"}
{"url": "http://www.focus-news.net/news/2017/12/20/2469495/dots-d-r-petya-bankova-etnolog-na-ignazhden-ima-zabrana-da-se-gotvi-bob-za-da-se-predotvratyat-gradushki-prez-lyatoto.html", "text": "На Игнажден има забрана да се готви боб, за да се предотвратят градушки през лятото. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ във връзка с народните вярвания и обичаи, свързани с празника Игнажден, който се чества днес.\r\n„Друг обичай е всяка домакиня да меси колачета за всеки член на семейството и питки, които се раздават на съседи и роднини за здравето на домашния добитък. Това е разпространено най-вече в Родопите, където се нарича също и „хайвански празник“, защото се приема, че се празнува за здраве на добитъка. Интересен обичай е и това да се варят заедно жито и царевица, като те се консумират също заедно с идеята да има разбирателство между хората. Друга практика е омесването на обреден хляб, който стопанинът разчупва, след това раздава на всички вкъщи и на когото се падне най-голямото парче, той ще е най-големият късметлия през годината“, обясни тя.\r\nДоц. Банкова уточни, че характерно за цялата предколедна обредност е извършването на най-различни гадаения и ритуали с елементи на имитативна магия. „Така примерно домакинята нарича по един-два ореха на всеки член на семейството, които се пазят до Бъдни вечер, когато се разчупват и по тяхната цялост и здравина гадаят за здраве – ако ядката вътре е цяла и здрава, то този, на когото се е паднал орехът, ще бъде жив и здрав през цялата година. Момите пък посипват дръвника с ечемик, после събират зърната заедно с треските, преброяват ги и ако са четен брой, то им предстои скорошна женитба, а ако са нечетен брой – ще почакат. Разбира се, това е свързано с вярата, която учените интерпретираме и обясняваме, че в бинарните опозиции всяко четно число означава нещо добро, а всяко нечетно число е свързано с нещо недотам добро. Освен това тази смеска между зърна и трески момите слагат под възглавницата си, за да сънуват бъдещия си съпруг. Навремето бабата е теглила децата за ушите, за да растат по-бързо и още на Игнажден ги е сурвакала за здраве под завивката, докато спят. А пък жените оставяли вретената и хурките пълни, защото в противен случай ще се измътват запъртъци от кокошите яйца. Също така заграждали кокошките с червен пояс или въже и ги захранват с варена царевица, за да не се пилеят извън къщи. А пък в обора се хвърлят кестени, за да скачат агнетата като тях“, каза още етнологът.\r\nПо думите й има и още едно вярване, което гласи, че от този ден започват т.нар. Мъченици – дните на родилните мъки на Богородица и затова бременните и нераждали жени не извършват домашна работа. „Или с една дума – Игнажден е ден, в който всеки се обръща към своите близки с добрина и с надеждата, че идната година ще бъде по-добра от предходната“, обясни доц. Банкова.\r\nЦветилена СИМЕОНОВА", "date": "2017.12.20", "title": "Доц. д-р Петя Банкова, етнолог: На Игнажден има забрана да се готви боб, за да се предотвратят градушки през лятото"}
{"url": "http://www.focus-news.net/news/2017/12/20/2469496/stara-zagora-otlichna-otsenka-za-deynostta-na-obshtinski-savet-kazanlak-prez-poslednite-shest-mesetsa-na-2017-godina-dade-predsedatelyat-nikolay-zlatanov.html", "text": "Председателят на Общинския съвет в Казанлък Николай Златанов в отчета си пред общинските съветници, по време на последната редовна сесия, даде отлична оценка за дейността на местния законодателен орган през последните шест месеца на 2017 година, предаде кореспондент на Радио „Фокус“. За шестте месеца съветниците са провели 6 редовни заседания и са взели 142 решения. За двете години на този мандат проведените заседания са 29 с 598 решения. Най-работещите комисии, според броя на разгледаните доклади, са Комисията по икономика, бюджет и финанси, Комисията по приватизация и разпореждане с общинска собственост, Комисията по устройство на територията, инфраструктура, строителство и транспорт и Комисията по закона за предотвратяване и установяване на конфликт на интереси и за упражняване на текущ и последващ контрол върху актовете и договорите, издадени или сключени от органите на местната изпълнителна власт.\r\nПредседателят на ОбС Николай Златанов обърна внимание на добрата работа на опозиционната партия в лицето на общинските съветници от групата „БСП – Лява България“ и подчерта, че работата на местния парламент е балансирана и ефективна. „Решенията на Общински съвет-Казанлък са пример за останалите общински съвети в областта“, подчерта той. \r\nЗлатанов определи четири от взетите решения като най-важни. Едно от тях е одобряването на Общия устройствен план на Казанлък, което е сериозна крачка напред за развитието на града и общината през следващите 15 години. „Такъв важен документ имат много малко общини в България и една от тях е община Казанлък“, каза Златанов. Друго важно решение е възлагането на Подробен устройствен план за ареала Крън-Шипка, касаещ Долината на тракийските царе и историческите забележителности в нея. Третото важно решение е удостояването на майстор-лютиера Едрьо Едрев със званието „Почетен гражданин на Казанлък“. „ Благодарение на него, се затвърждават връзките между града на розите и италианския град на струнните инструменти Кремона. Благодарение на Едрьо Едрев, за първи път извън Италия през 2018 година в Казанлък ще се проведе Международният лютиерски конкурс“, поясни Златанов. Четвъртото важно решение, според него, е валидирането на пощенска марка „Фестивал на розата – Казанлък“.\r\nСвои становища по доклада на председателя на ОбС изразиха и съветници от групите на „Експерти за Казанлък“, „БСП – Лява България“ и ГЕРБ.\r\nСлавяна ГАЙДАРОВА", "date": "2017.12.20", "title": "Стара Загора: Отлична оценка за дейността на Общински съвет - Казанлък през последните шест месеца на 2017 година, даде председателят Николай Златанов"}
{"url": "http://www.focus-news.net/news/2017/12/20/2469497/veliko-tarnovo-pozhar-gorya-v-zdravnata-sluzhba-na-svishtovskoto-selo-ovcha-mogila-oganyat-e-potushen.html", "text": "Горя Здравната служба на свищовското село Овча могила, съобщиха от Областна администрация – Велико Търново. Огънят е потушен. Сигнал за пожара е подаден около 15.00 часа днес. Огънят застрашаваше да обхване съседната сграда на Центъра за хора с деменция. Благодарение на бързата реакция на доброволното формирование в село Овча могила е започнала спешна евакуация на болните хора и на персонала, като в същото време доброволният отряд е започнал и гасителни действия. Благодарение на добрата координация между директора на Регионална дирекция „Пожарна безопасност и защита на населението“ – Велико Търново комисар Красимир Кръстев, областния управител проф. д-р Любомира Попова и доброволното формирование хората са били изведени бързо пламъците потушени. на мястото са пристигнали три противопожарни автомобила от Свищов, Велико Търново и Полски Тръмбеш, както и противопожарен автомобил със стълба от Търново.\r\n\"Доброволното формирование в село Овча могила доказва за пореден път, че работи много ефективно и благодарение на него се реагира много бърза и ефективно при такива ситуации\", каза областният управител. На 4 декември в Областна администрация бе проведен семинар на тема „Състояние на доброволните формирования и участието им в дейностите за защита при бедствия, пожари и други извънредни ситуации”. Държавните органи, местната власт и гражданите трябва да се обединят и да работят заедно за защита на населението и националното стопанство при бедствия и пожари. Това е и основната функция и цел на Доброволните формирования, които вече съществуват в цялата страна. Обществото на доброволците става все по-активно, разраства се и във връзка с това и очакванията към тях и органите, които регламентират дейността им, се увеличават. Беше изготвена и Национална програма за поетапно изграждане на самостоятелно действащи доброволни формирова ния, от която най-ясно се вижда желанието на местната власт и доброволците да функционират като една система, готова да реагира при различни бедствия, пожари и извънредни ситуации. Това бяха част от изводите по време на обучението проведено в началото на месеца.", "date": "2017.12.20", "title": "Велико Търново: Пожар горя в Здравната служба на свищовското село Овча могила, огънят е потушен"}
{"url": "http://www.focus-news.net/news/2017/12/20/2469498/washington-examiner-54-ot-amerikantsite-ne-podkrepyat-ideyata-za-izslushvaniya-v-kongresa-za-impiychmanta-na-donald-tramp.html", "text": "Според социологическо проучване 41% от американците смятат, че Конгресът трябва да проведе изслушвания в Конгреса за премахването на президента Доналд Тръмп от Белия дом, пише   Washington Examiner.\r\nОт тези, които смятат, че Конгресът трябва да започне процедура по импийчмънта на Тръмп 70% са демократи, 40% независими и 7% републиканци. 54% от допитаните смятат, че Конгресът не трябва да провежда изслушвания за импийчмънт, докато 5% не са сигурни.\r\nПроучването е проведено седмица след като конгресменът-демократ Ал Грийн обеща, че законодателният орган ще гласува относно импийчмънта на държавния глава. Анкетата е проведена сред 900 пълнолетни американски граждани в периода между 13 и 15 декември. Статистическата грешка възлиза на 3,3%.  Виктор Турмаков", "date": "2017.12.20", "title": "Washington Examiner: 54% от американците не подкрепят идеята за изслушвания в Конгреса за импийчмънта на Доналд Тръмп"}
{"url": "http://www.focus-news.net/news/2017/12/20/2469499/aleks-elis-britansko-ministerstvo-za-izlizane-ot-es-mnogo-e-vazhno-sled-brekzit-da-imame-evropeyska-perspektiva-za-satrudnichestvo.html", "text": "Много е важно да имаме европейска перспектива на сътрудничество. Това каза Алекс Елис - генерален директор в британското Министерство за излизане от ЕС по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\", предаде репортер на Агенция „Фокус“. „Ние не трябва да ограничаваме нашето сътрудничество. Ние няма да бъдем член на ЕС, но сигурността на нашите граждани и народ е много важна и ние трябва да потърсим начин оперативната реалност да отговаря на това“, заяви Елис. Той посочи, че е много важно доверието между България и Обединеното кралство да продължи да съществува и да се задълбочи. Той пожела на добър час на България с председателството на Съвета на ЕС. \r\nДеница КИТАНОВА", "date": "2017.12.20", "title": "Алекс Елис, британско Министерство за излизане от ЕС: Много е важно след Брекзит да имаме европейска перспектива за сътрудничество"}
{"url": "http://www.focus-news.net/news/2017/12/20/2469500/snezhana-daneva-zam-kmet-na-veliko-tarnovo-v-tsentrovete-za-rabota-s-detsa-i-mladezhi-te-nauchavat-kak-po-lesno-da-se-izpravyat-pred-predizvikatelstvata.html", "text": "Има смисъл от съществуването на центровете за работа с деца и младежи в населените места от община Велико Търново. Това каза зам.-кметът Снежана Данева – Иванова по време на откриването на изложбата „Малки сръчковци“, предаде репортер на Радио „Фокус“ – Велико Търново. Зам.-кметът подчерта, че благодарение на работата в тези центрове децата научават много неща. „Децата се научават как по-лесно да се изправят пред някои предизвикателства, които стоят пред тях, как да са добри ученици и добри граждани на нашата община и на Република България. Благодарение на нашите партньори от Областната дирекция на МВР, от противопожарната служба, от Сдружение „Св. Иван Рилски“, и на кметовете, сред децата се осъществява превенция на употребата на алкохол и наркотици, на трафик на хора, за безопасно движение по пътищата и други“, посочи Снежана Данева.\r\nОбщо 20 центъра за работа с деца и младежи са разкрити в малките населени места от община Велико Търново. През 2007/2008 година по проект на Дарителско сдружение „Св. Ив. Рилски”, с финансовата подкрепа на Международната служба по миграция по проект ”Отвори очи, има кой да ти помогне” са разкрити първите центрове. От 2008 година дейността им се финансира от Община Велико Търново чрез общинския бюджет. Дейността на младежките клубове е насочена към ангажиране на свободното време на децата с дейности, които отговарят на интересите им и способстват за развитие на техните умения; повишаване информираността на младите хора за действащите държавни и общински нормативни документи; осъществяване на превантивна дейност по отношение борбата с наркотици, трафик на хора, полово предавани  болести - ХИВ/СПИН и безопасно използване на Интернет; създаване на атмосфера на екипност, приятелство и стимулиране на взаимопомощта сред членовете на младежките клубове; запознаване с историята на родното място; и опознаване на околната среда и стимулиране на активно участие на децата и младежите в дейности по нейното опазване.\r\nНадежда КРЪСТЕВА", "date": "2017.12.20", "title": "Снежана Данева, зам.-кмет на Велико Търново: В центровете за работа с деца и младежи те научават как по-лесно да се изправят пред предизвикателствата"}
{"url": "http://www.focus-news.net/news/2017/12/20/2469501/beh-shte-poiska-ot-ek-izmenenie-na-angazhimentite-po-deloto-beh-elektrichestvo-taka-che-darzhavnite-energiyni-druzhestva-da-mogat-da-predlagat-energiya-na-borsata-i-po-dalgosrochni-dogovori.html", "text": "Българският енергиен холдинг ще разговаря с Европейската комисия за евентуална промяна в ангажиментите на държавните енергийни дружества да предоставят енергия за търговия на платформата „ден напред“ на Българската независима енергийна борса. Искането е продиктувано от извършените промени в Закона за енергетиката, според които от 1 януари 2018 г. цялото количество електроенергия извън регулирания пазар ще се търгува на борсата. Около това се обединиха участниците в среща по актуални теми от развитието на електроенергийния пазар в страната, домакин на която беше министърът на енергетиката Теменужка Петкова, съобщиха от пресцентъра на Министерство на енергетиката. Целта на разговорите, в които участваха представители на държавните енергийни дружества, КЕВР, търговци на електроенергия, работодателски организации и синдикати, бе да се обсъдят притесненията на бизнеса от евентуално поскъпване на електроенергията на свободния пазар и да се потърсят взаимно приемливи решения. \r\nАнгажиментите на АЕЦ „Козлодуй“, ТЕЦ „Марица изток“ 2 и Националната електрическа компания да предлагат определено количество енергия за търговия на борсата възникнаха като резултат от наказателна процедура срещу Българския енергиен холдинг за монопол в електроенергийния сектор. По този начин България избегна плащането на милиони левове глоба. Според договореното с ЕК компаниите са задължени да предлагат тези количества на платформата „ден напред“.  \r\nПо данни на участници в пазара, недостигът на пикова енергия е причина за повишаване на цените, докато в същото време от НЕК съобщават, че от предлаганите от тях количества ежедневно остават непродадени между 50 и 300 мегавата. Една от мерките за нормализиране на ситуацията е да се поиска от ЕК разрешение електроенергията, предлагана от държавните енергийни дружества на борсата, да се търгува и на платформата за дългосрочни договори.\r\nКато друга мярка участниците в срещата се договориха да бъде обсъдена възможността за промяна на графиците за подаване на заявки към обществения доставчик. В момента тези заявки се подават до 14 часа. Ако това се случва по-рано през деня, ще осигури възможност свободни количества извън заявките също да бъдат предлагани на борсата и по този начин ще увеличи нейната ликвидност. \r\nС цел повишаване на прозрачността на пазара и минимизиране на риска от манипулации КЕВР ще излезе с предписание към БНЕБ за промяна в механизма, по който се сключват сделките на екрана за непрекъсната търговия на борсата.", "date": "2017.12.20", "title": "БЕХ ще поиска от ЕК изменение на ангажиментите по делото „БЕХ електричество“, така че държавните енергийни дружества да могат да предлагат енергия на борсата и по дългосрочни договори"}
{"url": "http://www.focus-news.net/news/2017/12/20/2469502/sofiya-promenyat-se-marshrutite-na-avtobusni-linii-26-27-i-29.html", "text": "Променят се маршрутите на автобусни линии 26, 27 и 29, съобщиха от пресцентъра на Столична община. Маршрутите на автобусни линии 26, 27 и 29 в посока от кв. „Илиянци“ към Требич се променят както следва: по бул. “Рожен“ до Северна скоростна тангента, надясно по бул. „Рожен“, до кв. „Требич“ по ул. „Латин Борисов Колев“ и по маршритите си.", "date": "2017.12.20", "title": "София: Променят се маршрутите на автобусни линии 26, 27 и 29"}
{"url": "http://www.focus-news.net/news/2017/12/20/2469503/n1-sarbiya-nish-ochakva-poveche-ot-tri-hilyadi-turisti-za-nova-godina-povecheto-ot-koito-ot-balgariya.html", "text": "Сръбският град Ниш ще посрещне повече от три хиляди туристи за Новогодишните празници, като вероятно около 70 % от тях ще бъдат гости от чужбина, предимно от България, предава телевизионният канал N1. \r\nСъгласно думите на директора на Туристическата организация на Ниш - Урош Парлич, нощувките в хотелите вече са разпродадени, но места все още може да бъдат намерени в някои от по-малките хостели или къщи за гости. Резервирани са и почти всички маси в заведенията за новогодишната нощ.  \r\nПарлич подчерта, че българите са традиционни гости на града за празниците, но същевременно допълни, че за посрещането на 2018 г. има множество резервации от Гърция.  \r\nНиш привлича чуждестранни туристи предимно с отличната храна и музика, но и заради липса на забрана за тютюнопушене в заведенията, обясняват представители на бранша. Според Зорислав Станкович, собственик на заведение в Ниш, българите споделят, че храната в Сърбия е много по-вкусна и евтина, отколкото в родината им. Той уверява, че цените в заведенията за Новогодишните празници не са се променили през последните няколко години и варират между 40 и 60 евро на човек.  \r\nСобственикът на един от най-големите хотели в Ниш Иван Спачич обяснява, че интересът на гостите от чужбина към Ниш през настоящата година е значително по-голям, в сравнение с предходната 2016 година. Спасич се хвали, че още през месец май са били разпродадени всички стаи в хотела за новогодишната нощ, а вече дори е получил запитване от България за резервации за посрещане на 2019 година, предава Радио „Фокус“ в рубриката „Балкански туристически часовник“.\r\nСобствениците на по-малки хотели и апартаменти са успели да продадат всички оферти за настаняване много по-бързо, отколкото през предходните години, допълва Спасич. При това цените за нощувка в Ниш не са се променили - те остават на нива от около 50 евро и са близо 40% по-евтини от настаняване в Белград.  \r\nСпасич е категоричен, че работата на летището и увеличаването на броя на полетите са допринесли за развитието на туристическия отрасъл в региона. Ниш обаче се нуждае от предприемане на стъпки за привличане на посетители през цялата година, а не само за Новогодишните празници, уверен е Спасич. : Тереза Герова", "date": "2017.12.20", "title": "N1 (Сърбия): Ниш очаква повече от три хиляди туристи за Нова година, повечето от които от България"}
{"url": "http://www.focus-news.net/news/2017/12/20/2469504/veliko-tarnovo-151-medala-specheliha-sportistite-ot-karate-klub-aleko-v-svishtov-prez-2017-godina.html", "text": "151 медала спечелиха спортистите от карате клуб „Алеко“ в Свищов през 2017 година. Това стана ясно по време на отчет за постиженията на Клуба през 2017 година, който направи на сенсей Марин Маринов, съобщиха от пресцентъра на Общината. На събитието присъстваха ресорният зам.-кмет Борислав Замфиров и председателят на Общински съвет – Свищов д-р Кристиян Кирилов, които бяха впечатлени от високите резултати показани през годината. Общият брой спечелени медали, донесени от спортистите в Свищов са с 5 повече от 2016 година и наброяват 151, от които 72 златни. През тази година клубът участва в Световното първенство по годжу карате в Букурещ, като от българския отбор свищовските каратеки спечелиха най-много златни медали, а двама от треньорите на клуба повишиха съдийските си степени в Рефери на WCKF. Участията в много състезания на национално и международно ниво показаха отлична подготовка на състезателите и хъс за успех. Последното значимо постижение е участието на Мартин Златев и Лорен Босилкова на Балканското първенство в Черна гора, където Мартин за втори път стана вицешампион, а Лорен се върна като вицешампион в отборното класиране.\r\nПо време на събитието Марин Маринов благодари от свое име и от името на състезателите за подкрепата, която оказва общинското ръководство на клуба при участията им в различни турнири, а представителите на Община Свищов ги увериха, че и в бъдеще им помагат, както винаги до сега.", "date": "2017.12.20", "title": "Велико Търново: 151 медала спечелиха спортистите от карате клуб „Алеко“ в Свищов през 2017 година"}
{"url": "http://www.focus-news.net/news/2017/12/20/2469506/plovdiv-patnite-nastilki-po-visokite-chasti-na-oblastta-sa-obraboteni-sreshtu-zaledyavane.html", "text": "Пътните настилки в района на Лъки са опесъчени заради заледяване. Това съобщиха за Радио „Фокус“ – Пловдив от Областното пътно управление. Оттам призоваха водачите да шофират с повишено внимание и съобразена скорост, за да не се създават предпоставки за възникването на пътнотранспортни произшествия. Пътните настилки по високите части също са обработени срещу заледяване, в останалата част от Пловдивска област те са частично мокри.\r\nДвижението по основните направления е интензивно, като най-натоварен трафик се отчита по участъка на АМ „Тракия“ и по пътя Пловдив - Карлово, в посока Пловдив. Опасност от свличане на земна и скална маса има по направленията Бачково - Нареченски бани, Югово - Лъки и Кричим - Девин, както и в района на проходите Козница и Стражата. Остава забранено движението за МПС над 12 тона през прохода Троян - Кърнаре.\r\nДвижението на територията на град Пловдив също е натоварено. Колони от автомобили се образуват по булевардите „Христо Ботев“, „Цар Борис III Обединител“, „Пещерско шосе“, „Шести септември“ и „Руски“. Преминаването през светофарните уредби отнема между 4 и 8 минути. Пътните настилки в града са преобладаващо сухи и нормално проходими.\r\nТони МИХАЙЛОВ", "date": "2017.12.20", "title": "Пловдив: Пътните настилки по високите части на областта са обработени срещу заледяване"}
{"url": "http://www.focus-news.net/news/2017/12/20/2469507/mishel-barnie-velikobritaniya-nyama-da-bade-avtomatichno-pokrita-ot-sporazumeniyata-za-svobodna-targoviya-na-es-po-vreme-na-prehodniya-period-sled-brekzit.html", "text": "Според главния преговарящ на ЕС по Брекзит Мишел Барние въпросът дали Великобритания ще се възползва от споразуменията на Съюза за свободна търговия с трети страни е важен въпрос, защото след излизането си от него тя няма да бъде покрита от споразумения като   Ceta  с Канада, пише The Guardian.\r\n„Великобритания трябва да започне да работи още сега, за да направи точни копия на тези споразумения“, заяви Барние. Той допълни, че Великобритания няма да бъде автоматично покрита от близо 750-те външни търговски споразумения на ЕС по време на преходния период след Брекзит. \r\n„Ще бъде разбираемо, ако Великобритания иска проучвателни преговори с другите страни относно търговските споразумения“, убеден е той. Виктор Турмаков", "date": "2017.12.20", "title": "Мишел Барние: Великобритания няма да бъде автоматично покрита от споразуменията за свободна търговия на ЕС по време на преходния период след Брекзит"}
{"url": "http://www.focus-news.net/news/2017/12/20/2469508/ministar-valentin-radev-po-vreme-balgarskoto-evropredsedatelstvo-osven-pregovorite-za-brekzit-shte-ima-pregovori-za-sigurnostta.html", "text": "По време българското европредседателство освен преговорите за Брекзит - ще има  преговори за сигурността. Това каза министърът на вътрешните работи Валентин Радев по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\", предаде репортер на Агенция „Фокус“.„Нашето председателство, което започва сега, е по вина на Обединеното кралство. Ако нямаше Брекзит, те щяха да бъдат председатели първата половина на 2018 г., ние щяхме да бъдем втората половина“, коментира Радев. Той изрази сигурността си, че през този труден период, България ще намери общ език с Обединеното кралство. Според него страховете на Европа от 2013 г. са опазването на границите, сигурността на европейските граждани, каквито са и приоритетите на българското европредседателство. Министър Радев попита каква информация си споделяме. „Обединоното кралство е много важно точно в тази посока“, уточни вътрешният министър. „Всичко се върти около информацията, който държи нея, той е най-добре защитен. Сигурен съм, че в тази посока можем заедно да си сътрудничим“, допълни Радев. \r\nДеница КИТАНОВА", "date": "2017.12.20", "title": "Министър Валентин Радев: По време българското европредседателство, освен преговорите за Брекзит, ще има преговори за сигурността"}
{"url": "http://www.focus-news.net/news/2017/12/20/2469509/zamestnik-kmetat-na-sofiya-dots-d-r-todor-chobanov-shte-vrachi-darenie-ot-knigi-na-stolichni-uchilishta-i-obshtinski-kulturni-instituti.html", "text": "На 21 декември (четвъртък), от 14.00 часа в Регионалния исторически музей – София (пл. „Бански” №1, централно фоайе) доц. д-р Тодор Чобанов, заместник-кмет на София, ще връчи дарение от книги на библиотеки на столични училища, както и на Столична библиотека и филиалите й, библиотеката на Дом на културата „Искър” и на Детската творческа лаборатория към Регионален исторически музей - София. Това съобщиха от пресцентъра на Столична община.\r\nВ края на 2017 година, в знак на благодарност за любовта и грижите, за неоценимата подкрепа към децата, като инвестиция в тяхното развитие и за насърчаване на четенето сред учениците, Столична община предоставя на библиотеките двеста любими заглавия от детската и юношеската литература, творби на български и световни класици, енциклопедии, народни приказки и др., издадени от Издателствата „ПАН”, „Захарий Стоянов”, „Дамян Яков” и „Жанет 45”.", "date": "2017.12.20", "title": "Заместник-кметът на София доц. д-р Тодор Чобанов ще връчи дарение от книги на столични училища и общински културни институти"}
{"url": "http://www.focus-news.net/news/2017/12/20/2469510/sashka-bizeranova-etnograf-koledno-novogodishniyat-tsikal-v-severozapadna-balgariya-zapochva-s-ignazhden-i-zavarshva-s-bogoyavlenie-na-6-yanuari.html", "text": "Коледно-новогодишният цикъл в Северозападна България започва с Игнажден и завършва с Богоявление на 6 януари. Това каза етнографът и доктор по етнология от Регионалния исторически музей във Видин д-р Сашка Бизеранова пред ученици от училище „Иван Вазов“, които посетиха етнографската сбирка на музея, предаде репортер на Радио „Фокус“ – Видин. Днес Сашка Бизеранова бе лектор на „Коледно школо в музея“, което е организирано в музей „Кръстата казарма“ във Видин, където се намира и етнографската сбирка. Тя запозна децата с традициите на Коледните празници във Видинския край. Децата от училище „Иван Вазов“ посочиха какво се слага на масата за Бъдни вечер, а Сашка Бизеранова им обясни различните гадания, които се извършват в нощта преди Коледа. Разказа им как се прекажда с въглените, които се носят с ръжена, как се гори сламата на Коледната сутрин и се прескача огънят. Децата научиха още за това как се сформира групата на коледарите и защо е важно младите мъже да участват в тази група. Учениците показаха знания относно коледните песни, които се изпълняват и даровете, които се дават на коледарите. До началото на празниците в музей „Кръстата казарма“ във Видин се провежда „Коледно школо в музея“.\r\nАнна ЛОЗАНОВА", "date": "2017.12.20", "title": "Сашка Бизеранова, етнограф: Коледно-новогодишният цикъл в Северозападна България започва с Игнажден и завършва с Богоявление на 6 януари"}
{"url": "http://www.focus-news.net/news/2017/12/20/2469511/blagoevgrad-vazpitanitsi-na-dg-sinchets-polaziha-kabineta-na-kmeta-d-r-atanas-kambitov-i-obshtinata.html", "text": "Усмихнатите малчугани от ДГ „Синчец“ „полазиха“ Община Благоевград. Те бяха посрещнати в кабинета на кмета на града д-р Атанас Камбитов. Това съобщиха от пресцентъра на Общината. Децата нарекоха за здраве, успехи и благополучие. „През новата година, на образованието родно да се погледне благородно. Дай Боже да строим градини, богати като приказни палати. Да се роят децата в класовете и да не стигат чиновете! “, пожела Дружината от ДГ „Синчец“. Д-р Атанас Камбитов и заместник- кметът по култура и хуманитарни дейности Христина Шопова бяха зарадвани със специално изработени картички, които съдържат цялото наричане на децата. „Благодарим Ви! Децата са най- чисти, с най- чисти помисли и дай Боже това, което нарекоха да се сбъдне, а ние ще положим усилия, разбира се“, каза кметът д-р Атанас Камбитов. Той подари лакомства на малките коледари. „Благодарим Ви за всичко, което правите за детските градини!, каза директорът на детското заведение Даниела Пърличкова. \r\nНародните обичаи гласят, че от Игнажден започват Коледните празници и Новата година. Характерен за празника е обичаят полазване. По това кой човек-полазник, първи влезе в дома се гадае за здравето, плодородието и имането през годината. От рано сутрин, Община Благоевград е изпълнена с млади  хора, смях и доброта от благотворителния базар на ЕГ „Акад. Людмил Стоянов“.", "date": "2017.12.20", "title": "Благоевград: Възпитаници на ДГ „Синчец“  „полазиха“ кабинета на кмета д-р Атанас Камбитов и Общината"}
{"url": "http://www.focus-news.net/news/2017/12/20/2469512/varna-3847-mln-leva-e-proektobyudzhetat-na-obshtinata-za-2018-godina.html", "text": "384,7 млн. лева е проектобюджетът на Община Варна за 2018 година. Това се посочва в материалите по повод предстоящото публично обсъждане на проектобюджета на Община Варна за 2018 година, предаде репортер на Радио „Фокус“ – Варна. Според изготвения проектобюджет Община Варна ще разполага с рекордни средства през идната 2018 година. Изпълнението на бюджета ще се базира на работа по приоритети – запазване на данъчната тежест на гражданите, Варна – град на развитието, Варна – град на знанието, като функция „Образование“ заема 30% от общия бюджет на Общината, Варна – туристическа дестинация за четири сезона, заложените дейности и мероприятия в Програмата за туризъм и в Туристическия информационен център спомагат за популяризирането и утвърждаването на Варна като търсена туристическа дестинация. Проектобюджетът е балансиран на основата на изготвен анализ на приходите и разчет на разходите, съгласно приоритетите на управление на публичните финанси на община Варна – осигуряване на средства във всички сфери на обществения живот, подобряване на градската среда чрез осъществяване на нови инфраструктурни проекти и ремонт на съществуващите обекти, продължаване на социалната политика на общината, насочена към нуждите на хората в неравностойно положение и други. Проектобюджетът на приходите на Община Варна за 2018 година възлиза на 384 700 000 лв., в т.ч. приходи за делегирани от държавата дейности – 124 050 000 лв., местни приходи – 260 650 000 лв. Проектобюджетът за 2018 година осигурява развитие на Варна, като надвишава първоначалния бюджет за 2017 година със 114 000 000 лв. Бюджетните взаимоотношения на община Варна с ЦБ бележат ръст от 14% и възлизат на 123 992 436 лв. Разходите по функции са както следва – общи държавни служби -17 540 000 лв., отбрана и сигурност – 3 104 000 лв., образование – 116 115 000 лв., здравеопазване – 18 241 000 лв., соц. грижи и подпомагане -14 458 000 лв., БКС/Инженерна инфраструктура – 162 392 000 лв., култура и почивно дело – 15 996 000 лв., икономически дейности – 33 434 000 лв., други – 3 420 000 лв.\r\nПроектобюджетът на Община Варна ще бъде подложен на публично обсъждане на 28 декември от 13.30 часа в общинската зала „Пленарна“.\r\nМарияна ВАЛЕНТИНОВА", "date": "2017.12.20", "title": "Варна: 384,7 млн. лева е проектобюджетът на Общината за 2018 година"}
{"url": "http://www.focus-news.net/news/2017/12/20/2469513/tsvetan-tsvetanov-gerb-po-temata-sigurnost-vinagi-upralyavashti-i-opozitsiya-tryabva-da-govoryat-na-edin-ezik-a-v-es-vsichki-darzhavi-go-pravyat.html", "text": "По темата сигурност винаги упраляващи и опозиция трябва да говорят на един език, а в ЕС всички държави го правят. Това каза председателят на ПГ на ГЕРБ и зам.-председател на партията Цветан Цветанов по време на по време на публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\", предаде репортер на Агенция „Фокус“. \r\n„Що се касае до Брекзит, мога да поздравя Ема Хопкинс и правителството на Великобритания за добрата комуникация и посещенията, които се правят във всички държави – членки“, каза Цветанов. Той посочи, че вече се минава на друго ниво, защото предстои посещение на парламентарно ниво във Великобритания. \"Тук искам да приветствам Ема Хопкинс, че на това посещение ще присъстват както представители от парламентарното мнозинство, така също народни представители от българската опозиция\", заяви Цветанов. Той увери, че изпълнителна, съдебна и законодателна власт ще работят в синхрон по всяка една тема, която гарантира сигурността на ЕС. \r\nСпоред него не трябва да има никакви притеснения от изграденото досега доверие между Обединеното кралство и България. Той поясни, че преди 7-8 години обменът на информация не е бил приоритет, но в последните години сме станали свидетели, че всеки иска да се споделя значимата информация и тя да бъде достатъчно защитена. „Великобритания ще изглежда, както досега САЩ бяха стратегически партньор на Европол и на държавите – членки на ЕС“, посочи Цветан Цветанов. Той благодари на Роб Уейнрайт за направеното от Европол и за защитата на интересите на всички държави – членки.   \r\nДеница КИТАНОВА", "date": "2017.12.20", "title": "Цветан Цветанов, ГЕРБ: По темата сигурност винаги упраляващи и опозиция трябва да говорят на един език, а в ЕС всички държави го правят"}
{"url": "http://www.focus-news.net/news/2017/12/20/2469514/stolichnata-obshtina-prizovava-grazhdanite-da-zasadyat-zhivite-si-elhi-v-mezhdublokovite-prostranstva.html", "text": "Гражданите, които са избрали да украсят дома си с жива елха в саксия за Коледа, след празниците да засадят дръвчетата в междублоковите си пространства. За това апелират от Столична община. За максимално прихващане на дръвчетата, препоръчително е да се запази целостта на кореновата бала при изваждането й от контейнера и пренасянето й в почвата. Озеленителите съветват засаждането да се реализира в ден с положителни температури. При избора на локация за посаждане на дръвчето, препоръчително е да се спазва отстояние от 6-7 метра от други дървета и храсти. \r\nСтолична община напомня на всички, които предпочетат да украсят отрязана жива елха в дома си, след празниците да изхвърлят дървото до сивите контейнери за битови отпадъци. Специализиран превоз ще събере елхите по график и ще ги извози за рециклиране на инсталацията за биологично третиране „Хан Богров“, където ще бъдат преработени и от тях ще бъде направен компост за подхранване на почвата.  \r\nОбщината апелира жителите на районите „Витоша“, „Панчарево“, „Връбница“, „Нови Искър“, „Кремиковци“, и “Овча купел“ да изхвърлят коледните си дръвчета на изградените обособени места за събиране на зелени биоразградими отпадъци от домакинствата, както следва по адреси: \r\n- Район \"Витоша\" на ул. \"Беловодски път\", старото обръщало на авт. № 63; \r\n- Район \"Витоша\" - кв. \"Симеоново\" - площад \"Виктория\" ; \r\n- Район “Витоша“, с. Владая – ул. \"Любомир Миланов Дамянов“  \r\n- Район “Нови Искър“ -  ул. „Кумарица“ №60; \r\n- Район “Връбница“ , с. Мрамор - ул. „Васил Левски“ \r\n- Район \"Панчарево\" - с. Горни Лозен, ул.\"Кайгана\" и ул. \"Съединение\" до трафопоста; \r\n- Район \"Панчарево\"- с. Долни Лозен - ул. \"В. Левски\" и ул. \"Иван Пешев\" срещу № 32 \r\n- Район “Кремиковци\" – кв. „Челопечене\" на ул.\"Гилица\"; \r\n- Район “Кремиковци\"  - с. Яна на ул.\"Св. Анна\"; \r\n- Район \"Овча купел\" - кв. \"Горна баня\" до моста на Домуз дере.", "date": "2017.12.20", "title": "Столичната община призовава гражданите да засадят живите си елхи в междублоковите пространства"}
{"url": "http://www.focus-news.net/news/2017/12/20/2469515/ministar-lilyana-pavlova-balgariya-e-napalno-gotova-za-predsedatelstvoto-i-politicheski-i-organizatsionno.html", "text": "Мога да кажа, че България е напълно готова за Председателството - и политически, и организационно. Това каза пред журналисти министърът за Българското председателство Лиляна Павлова след заседание на парламентарната комисия по европейски въпроси и контрол на европейските фондове, предаде репортер на Агенция „Фокус“. „Готови сме и с това да поемем и новите предизвикателства, които очакваме в общия европейски дневен ред“, заяви тя. „Надявам се, че ще извървим спокойно и успешно пътя през шестте месеца. Предстоят нелеки дебати. Трябва да сме честни и откровени затова, че ще има тежки дебати, по които ще се търси политически консенсус по теми, за които все още няма обща позиция на европейските лидери и държави“, посочи Лиляна Павлова.\r\nДепутатът от БСП и председател на Комисията по европейските въпроси Кристиан Вигенин коментира: „Що се отнася до това, което можем да предвидим към момента, България е готова, както и от гледна точка на политическите акценти, приоритетите и подготовката на експертите“. „Смятам, че и техническата страна е изпълнена. Не виждаме причини, поради които да има някакви проблеми около реализацията на Председателството. Само този, който не е навлязъл в детайлите на проблематиката, не може да види за колко много работа става въпрос“, обясни той. „Всяка стъпка трябва да бъде предвидена и планирана. Смятам, че това е направено и съм оптимист, че България ще има успешно председателство“, заяви Кристиан Вигенин.\r\nБиляна ИВАНОВА", "date": "2017.12.20", "title": "Министър Лиляна Павлова: България е напълно готова за Председателството - и политически, и организационно"}
{"url": "http://www.focus-news.net/news/2017/12/20/2469516/smolyan-vazmozhni-sa-zaledyavaniya-na-mesta-v-oblastta-patnite-nastilki-sa-opesacheni-i-osoleni.html", "text": "Проходими при зимни условия са пътищата в област Смолян. Остават въведените ограничения за движение на товарни автомобили над 12 тона без ремаркета и полуремаркета през прохода Превала и пътя Доспат – Батак. Това съобщиха за Радио „Фокус“ – Смолян от Областно пътно управление – Смолян. Пътните настилки са заснежени и заледени на места, но почистени, опесъчени и осолени. Времето е облачно, без валежи, а температурите навсякъде са под нулата. През деня не са регистрирани инциденти по републиканските пътища в областта. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци.\r\nВ Смолян пътните настилки по улиците са заснежени и заледени на места, но почистени и обработени против заледяване. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.20", "title": "Смолян: Възможни са заледявания на места в областта, пътните настилки са опесъчени и осолени"}
{"url": "http://www.focus-news.net/news/2017/12/20/2469517/nzok-zapochvat-pregovorite-za-natsionalen-ramkov-dogovor-2018.html", "text": "Надзорният съвет на Националната здравноосигурителна каса (НЗОК) на свое заседание  от 19 декември 2017 г. даде мандат на ръководството на институцията за водене на преговори с Българския лекарски съюз (БЛС) за Национален рамков договор (НРД) 2018 г. за медицинските дейности. Това съобщиха от пресцентъра на НЗОК. С решение на Надзора е съгласуван и одобрен състав на експертни работни групи в частта извънболнична медицинска помощ, които да изготвят проект на НРД 2018 и да проведат преговори с БЛС.\r\nВ писмо, изпратено до председателя на Управителния съвет на БЛС – д-р Венцислав Грозев, НЗОК предлага преговорите да започнат още на 20.12.2017г. (сряда), в 14.00 часа, в сградата на ул. „Кричим“ №1, ет.4. \r\nРаботните групи изготвят графици за преговорите след 3 януари 2018 г., по специалности, които ще бъдат предоставени на БЛС до петък, 22.12.2017 г.", "date": "2017.12.20", "title": "НЗОК: Започват преговорите за Национален рамков договор 2018"}
{"url": "http://www.focus-news.net/news/2017/12/20/2469518/the-hill-donald-tramp-razkritikuva-mediite-zaradi-nachina-po-koyto-sa-otrazili-danachnite-reformi.html", "text": "Президентът на САЩ Доналд Тръмп разкритикува медиите в страната, заради начина, по който са отразили предложените от неговата Републиканска партия реформи в данъчната система, пише  The Hill.\r\n„Данъчните облекчения са толкова големи и значими и въпреки това фалшивите новини работят извънредно, за да повтарят думите на своите приятели, победените демократи и само петнят“, заяви Тръмп от профила си в социалната мрежа „Туитър“. „Това е случай, в който резултатите ще говорят за себе си, при това съвсем скоро“, допълни той. \r\nДумите на Тръмп са отправени след като Сенатът на САЩ одобри реформите в данъчното законодателство с гласуване, протекло по партийни линии. По-късно в сряда и долната Камара на представителите ще гласува измененията.  Виктор Турмаков", "date": "2017.12.20", "title": "The Hill: Доналд Тръмп разкритикува медиите заради начина, по който са отразили данъчните реформи"}
{"url": "http://www.focus-news.net/news/2017/12/20/2469519/prof-stoyan-marinov-varnenska-turisticheska-kamara-imame-potentsial-za-razvitieto-na-zdraven-i-spa-turizam.html", "text": "Варна има потенциал за развитието на здравен и СПА туризъм, който е целогодишен. Това каза в интервю за Радио „Фокус“ – Варна проф. Стоян Маринов, член на Управителния съвет на Варненска туристическа камара. „Ще имаме доста туристи през декември, януари, февруари и март, а не само през юли и август. Възможности за развитието на здравен туризъм имаме големи и част от тях вече се реализират. Имаме уникален здравен комплекс в околностите на Варна, който веднага започна да привлича не само варненци, но и туристи от Румъния, които идват тук за уикенда. Има присъствие и на руски туристи, които идват във ваканционните си имоти или отсядат в хотели с цел да посещават този здравен комплекс. Ако има още такива и се подобри политиката на държавата по отношение на използването на минералните води за подобни цели, тъй като все още се водят дискусии за предоставянето им на общините, за намаляване на таксите, които инвеститорите плащат за ползване на тези води, за да могат да инвестират по-сериозно в такива обекти, това ще доведе до усвояване на богатия потенциал, който имаме, но не сме усвоили. Ще бъдем не само дестинация за пясък, слънце и море, но и дестинация за здравен и спа туризъм, който е целогодишен“, отбеляза проф. Стоян Маринов.\r\nМарияна ВАЛЕНТИНОВА", "date": "2017.12.20", "title": "Проф. Стоян Маринов, Варненска туристическа камара: Имаме потенциал за развитието на здравен и СПА туризъм"}
{"url": "http://www.focus-news.net/news/2017/12/20/2469520/shumen-zhivite-elhi-se-predlagat-na-tseni-ot-15-lv-do-45-lv-na-pazara-v-grada.html", "text": "Живите елхи се предлагат на цени от 15 лв. до 45 лв. на пазара в града, показа репортерска проверка на Радио „Фокус“ - Шумен. Елхите в саксия със средна височина са на цена от 60 лв. Дръвчетата са от Южна България. На няколко места търговци продават и връзка елхови клонки на цена 3 лв., има и дрянови клончета, които са по 0.50 лв. за брой. Намаления на коледни елхи в контейнери предлагат две големи търговски вериги - така сребрист смърч в саксия струва 12,49 лв., коледна елха с декорация - около 17 лв., иглолистно дръвче в контейнер - близо 20 лв. Търговци коментираха, че се купуват и саксии с конифер, които при добро аранжиране също влизат в ролята на коледни дръвчета. Цената им е между 3 лв. и 5 лв., в зависимост дали са с изкуствен сняг или декорация. Най- купувани са изкуствените елхи, които в повечето магазини се продават между 4 лв. и 30 лв.\r\nИвелина ИВАНОВА", "date": "2017.12.20", "title": "Шумен: Живите елхи се предлагат на цени от 15 лв. до 45 лв. на пазара в града"}
{"url": "http://www.focus-news.net/news/2017/12/20/2469521/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на Радио „Фокус“ – Пазарджик. Движат се и много товарни автомобили в двете посоки. Пътните настилки са сухи. Патрул на КАТ е разположен на разклона за село Мало Конаре. Въведени са скоростни ограничения по трасето.\r\nАлбена ЖИЛЕКОВА", "date": "2017.12.20", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2017/12/20/2469522/tass-sarbiya-bi-zhelala-da-sklyuchi-sporazumenie-za-svobodna-targoviya-s-evraziyskiya-ikonomicheski-sayuz.html", "text": "Сръбският президент заяви по време на своя лекция в МГИМО, че страната му се интересува от сключването на споразумение за свободна търговия с Евразийския икономически съюз, предава ТАСС.\r\n„Ние работим над това вече дълго време. Искаме да създаде зона за свободна търговия с Евразийския икономически съюз“, заяви Вучич. „Смятам, че новото споразумение по най-добър начин ще даде принос в нашите отношения“, допълни той.\r\nПо-рано президентът на Русия Владимир Путин заяви, че създаването на зона за свободна търговия между страната му и Сърбия ще открие нови възможности за развитие на връзките помежду им.  Виктор Турмаков", "date": "2017.12.20", "title": "ТАСС: Сърбия би желала да сключи споразумение за свободна търговия с Евразийския икономически съюз"}
{"url": "http://www.focus-news.net/news/2017/12/20/2469523/savmestni-ekipi-na-riosv-sofiya-stolichnata-obshtina-i-sdvr-zapochvat-zasilen-kontrol-varhu-goreneto-na-otpadachni-materiali.html", "text": "Съвместни екипи на Регионалната инспекция по околната среда и водите в София, Столичната община и Столичната дирекция на вътрешните работи започват засилен контрол върху горенето на отпадъчни материали, които замърсяват въздуха в София, съобщиха от пресцентъра на Министерството на околната среда и водите. \r\nЗа това се договориха днес на среща министърът на околната среда и водите Нено Димов, кметът на Столичната община Йорданка Фандъкова и главният секретар на МВР Младен Маринов. В междуинституционалния екип ще бъдат включени и представители на столичната пожарна, които заедно със Столичния инспекторат имат правомощия да проверяват горенето на открити площи.   \r\nМинистър Нено Димов информира кмета, че в момента се изработват стандарти за твърдите горива за битово отопление (въглища и дърва). Целта е от следващия отоплителен сезон горивата, които достигат до крайния потребител, да са с по-ниско съдържание на сяра и пепел. \r\nСъвместните проверки със Столичната община ще обхванат сервизите за ремонт на автомобили, за използване на отработени масла за отопление, както и предаването на излезлите от употреба гуми на оторизирани за оползотворяването им фирми.   \r\nСтоличният инспекторат продължава кампанията за събиране на излезли от употреба гуми. До момента са събрани над 2500 гуми и акцията продължава. Столичната община засили и честотата на събиране на едрогабаритни отпадъци от домакинствата. Целта и на двете мерки е да се предотврати нерегламентираното им изгаряне.", "date": "2017.12.20", "title": "Съвместни екипи на РИОСВ – София, Столичната община и СДВР започват засилен контрол върху горенето на отпадъчни материали"}
{"url": "http://www.focus-news.net/news/2017/12/20/2469524/kmetat-na-kazanlak-galina-stoyanova-az-sam-shtastliv-kmet-s-taka-rabotesht-obshtinski-savet.html", "text": "Три неща са абсолютно категорични за съвместната работа между Общинския съвет (ОбС) и Общинската администрация в Казанлък. Това каза кметът Галина Стоянова по отношение на отчета на председателя на ОбС - Казанлък Николай Златанов за дейността на институцията през последните шест месеца на 2017 година, по време на днешното й заседание, предаде кореспондентът на Радио „Фокус“. Стоянова поясни, че първото от тях е, че решенията, предлагани от Общинска администрация на вниманието на ОбС, винаги са докладвани от експертите на Общината мотивирано и компетентно. „Имаше времена, когато в други, предишни мандати, докладчици по точките нямаше. Сега подобно нещо няма и колегите са винаги на разположение на ОбС, както по време на заседание на комисиите, така и по време на самата работа на администрацията. Това за мен е добър начин на контакт, защото Община и Общински съвет не могат да работят поотделно “, каза Галина Стоянова и подчерта, че именно заради тази ползотворна съвместна работа взетите решения са законосъобразни, правилни и те движат общината напред.\r\nВтората предпоставка, на която обърна внимание Стоянова за успехите на местната власт, е, че ОбС има изключително голям експертен потенциал. „И аз, както и служителите в администрацията, се възползвах от този потенциал“, каза Стоянова и поясни, че през 2017 година е поискала от председателя на ОбС да бъдат свиквани извънредни и разширени председателски съвети по трудни за Община Казанлък теми, по които не трябва да бъде взимано еднолично решение от страна на кмета, макар и да има той тези правомощия.\r\nКметът на Казанлък изрази задоволството си от факта, че в тези председателски съвети са участвали представители на всички групи в ОбС. „И там няма опозиция, и няма управляващи, винаги има конструктивна позиция, висок потенциал и разбиране за решаване на въпросите“, заяви тя.\r\nСпоред Стоянова третото, което е категорично, е, че в ОбС - Казанлък се работи много и има дебати. Тя изрази своята благодарност към общинските съветници с думите: „ Аз съм щастлив кмет с така работещ Общински съвет.“.\r\nСлавяна ГАЙДАРОВА", "date": "2017.12.20", "title": "Кметът на Казанлък Галина Стоянова: Аз съм щастлив кмет, с така работещ Общински съвет"}
{"url": "http://www.focus-news.net/news/2017/12/20/2469525/hurriyet-planovete-za-stroezh-na-mina-zastrashavat-egeyskiya-kurorten-ostrov-gyokcheada.html", "text": "Околната среда на егейския курортен остров Гьокчеада може да се окаже сериозно застрашена заради плановете за строеж на златодобивна мина, които предизвикаха остра критика от страна на местните власти и жители, пише турският вестник Hurriyet. \r\nМинната компания \"Мерих\" е заявила желание за проучване на залежите на злато и сребро на острова, който е популярна дестинация за туристите, привлечени от природните и културните му забележителности. Според декларация, издадена от провинциалната дирекция на Министерството на околната среда и благоустройството в Чанаккале, молбата за изграждане на мина в района Ювали е одобрена и е стартиран процес за оценка на въздействието на околната среда.  \r\nКметът на Гьокчеада Юнал Четин е категоричен, че местните власти се противопоставят на проекта, подчертавайки, че усилията му са насочени към утвърждаването на острова като \"органичен\". Четин изрази увереност, че лицензът за строеж на мината ще бъде анулиран, допълвайки, че в тази връзка се е обърнал към администрацията в Чанаккале.  \r\nГьокчеада е известен с биоземеделието, което развива успешно от 2002 г. насам, предава Радио „Фокус“ в рубриката „Балкански туристически часовник“. Островът е популярна дестинация за любителите на селския туризъм, като от 2008 г. са предприети редица стъпки с цел увеличаване на броя на посетителите, привлечени от уникалната му природа. Гьокчеада разполага и с чудесни условия за практикуването на различни видове спортове. Всичко това обаче може да бъде поставено на карта, ако бъде допуснато изграждането на мината. \r\nЕколози предупреждават, че мината ще предизвика сериозни промени в топографската структура на острова, а подземните води и езерата на него ще бъдат изправени пред сериозни щети.  \r\nОт компанията \"Мерих\" отхвърлят твърденията, но същевременно премълчават какъв ще бъде ефектът от бъдещите сондажи. В близост до планирания обект има и две жилищни зони, чиито обитатели са притеснени от решението на властите да допуснат строежа на мината.  \r\nВ изявление от Асоциацията на доброволците на Гьокчеада се подчертава, че районът, в който ще бъде изградена мината, обхваща също един от най-красивите плажове на острова.  : Тереза Герова", "date": "2017.12.20", "title": "Hurriyet: Плановете за строеж на мина застрашават егейския курортен остров Гьокчеада"}
{"url": "http://www.focus-news.net/news/2017/12/20/2469526/pregled-na-mezhdunarodnite-novini-do-18-chasa-agentsiya-fokus.html", "text": "В сряда Европейската комисия стартира безпрецедентно дисциплинарно производство срещу Полша в отговор на противоречивите съдебни реформи на Варшава, които според Брюксел застрашават върховенството на закона в страната.\r\nЗаместник-председателят на ЕК Франс Тимерманс заяви, че 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи.\r\n*** В сряда Полша определи като „политическа\" стъпката на ЕС за започване на безпрецедентно дисциплинарно производство срещу Варшава заради спорните съдебни реформи, които според Брюксел нарушават върховенството на закона.\r\n„Полша изразява съжаление за започването от страна на ЕК на процедурата, предвидена в член 7, която е по същество политическа, а не правна\", се казва в изявление на полското външно министерство, в което се допълва, че действията на Брюксел подкопава „взаимното доверие“.\r\n***  Според унгарския вицепремиер Жолт Шемиен решението на Европейската комисия да инициира срещу Полша процедура по чл. 7 от Договора на ЕС е „безпрецедентно и удивително“ и сериозно нарушава суверенитета на страната.\r\n„Неприемливо е  Брюксел да оказва натиск върху суверенните държави и произволно да наказва демократично избраните им правителства“, заяви Шемиен. Според него е \"невероятно\" ЕК да не прави нищо , когато други страни членки не съблюдават европейските правила, а след това да инициира „политически процес“ срещу полското правителство. \r\n„Това е типичен случай на двойни стандарти и това, което ЕК прави сега, е в разрез с европейските ценности“, смята вицепремиерът. Той посочи, че Централна Европа и Полша днес са двигател на европейското икономическо развитие и че ЕС се нуждае от Полша. Той допълни, че страната му ще излезе в защита „срещу нечестния политически процес“. \r\nНа журналистически въпрос дали това би означавало Унгария да наложи вето срещу решението срещу поляците, Шемиен отговори с просто „да“. \r\n*** В сряда от германския град Ораниенбург, разположен в близост до федералната столица Берлин, са евакуирани около 12 хил. души във връзка с обезвреждането на бомба от Втората световна война.\r\nСпоред говорител на пожарната служба в града, жителите от определения периметър са напуснали домовете си още преди осем часа сутринта (местно време). След това е извършена проверка по улиците за „останали хора“. \r\nКъм момента продължава операцията по обезвреждането на 250-килограмовата бомба. \r\n*** Правителството в Скопие разгледа и утвърди проектозакона за ратификация на Договора за приятелство, добросъседство и сътрудничество между Република Македония и Република България.\r\nКакто става ясно от разпространеното прессъобщение, проектозаконът ще бъде представен пред Събранието на Република Македония. \r\nДокументът бе подписан на 1 август 2017 г. от министър-председателите на двете страни – Бойко Борисов и Зоран Заев.\r\n*** Сръбският президент заяви по време на своя лекция в МГИМО, че страната му се интересува от сключването на споразумение за свободна търговия с Евразийския икономически съюз.\r\n„Ние работим над това вече дълго време. Искаме да създаде зона за свободна търговия с Евразийския икономически съюз“, заяви Вучич. „Смятам, че новото споразумение по най-добър начин ще даде принос в нашите отношения“, допълни той.\r\nПо-рано президентът на Русия Владимир Путин заяви, че създаването на зона за свободна търговия между страната му и Сърбия ще открие нови възможности за развитие на връзките помежду им. \r\n***   Президентът на САЩ Доналд Тръмп разкритикува медиите в страната, заради начина, по който са отразили предложените от неговата Републиканска партия реформи в данъчната система.\r\n„Данъчните облекчения са толкова големи и значими и въпреки това фалшивите новини работят извънредно, за да повтарят думите на своите приятели, победените демократи и само петнят“, заяви Тръмп от профила си в социалната мрежа „Туитър“. „Това е случай, в който резултатите ще говорят за себе си, при това съвсем скоро“, допълни той. \r\nДумите на Тръмп са отправени след като Сенатът на САЩ одобри реформите в данъчното законодателство с гласуване, протекло по партийни линии. По-късно в сряда и долната Камара на представителите ще гласува измененията. \r\n*** САЩ и Канада организират среща на министри на външните работи по повод ситуацията около Северна Корея. Това съобщиха държавният секретар на САЩ Рекс Тилърсън и канадският външен министър Кристия Фриланд в рамките на съвместна пресконференция в Отава.\r\nСрещата ще се проведе във Ванкувър на 16 януари. В нея ще участват първите дипломати на Южна Корея, Япония, Индия и Швеция. Очаква се на нея да присъстват също външните министри на страните, чиито войски са участвали в Корейската война от 1950-1953 г. в състава на мисията на ООН  - Австралия, Белгия, Великобритания, Колумбия, Етиопия, Франция, Гърция, Люксембург, Нидерландия, Нова Зеландия, Филипини, ЮАР, Тайланд и Гърция. \r\n***", "date": "2017.12.20", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/20/2469527/ognyan-tsenkov-kmet-na-vidin-2017-godina-e-uspeshna-za-obshtinata-zashtoto-uspyahme-da-ya-stabilizirame.html", "text": "Кметът на Община Видин Огнян Ценков се срещна с видинските журналисти, предаде репортер на Радио „Фокус“ – Видин. Той благодари за съвместната работа, като посочи, че това, което е свършила Общината, е било отразено от местните медии. „Това бе успешна година за Общината. Успяхме финансово да я стабилизираме, да я изведем от тежкото положение, в което я заварихме. Успяхме да защитим пред Министерството на финансите оздравителния план. Той бе приет изцяло и ни бе отпуснат безлихвен кредит в рамките на 6 млн. лв“, каза Огнян Ценков. Той добави, че с оптимизиране на мрежата на общинските училища и детски градини са реализирани добри резултати. „Най-големият успех в тази област е откриването на Видинския филиал на Русенския университет. Дадохме възможност на видинските младежи да имат повече възможности при избора си да продължат своето образование, като имат възможност това да стане и в родния им град“, каза още Ценков. Кметът на Видин обясни, че усилията в областта на туризма са се увенчали с успех – крепостта „Баба Вида“ е класирана на първо място в Годишните награди на Министерството на туризма, а наскоро изградения епиграфски музей е отличен като сграда на годината. Надявам се 2018 година да бъде още по успешна за Виднската община, което означава, че ще бъде и по-натоварена за всички наши служители“, добави Огнян Ценков.\r\nАнна ЛОЗАНОВА", "date": "2017.12.20", "title": "Огнян Ценков, кмет на Видин: 2017 година е успешна за Общината, защото успяхме да я стабилизираме"}
{"url": "http://www.focus-news.net/news/2017/12/20/2469528/georgi-davidov-obshtina-veliko-tarnovo-narastva-broyat-na-aktivno-sportuvashti-v-grada-za-koeto-spomagat-i-otlichnite-usloviya-koito-obshtinata-sazdade.html", "text": "За последните няколко години нараства бройката на активно спортуващи във Велико Търново, за което спомагат и отличните условия, които Общината създаде. Това каза в интервю за предаването „Царевград Търнов - славата и величието на България“ на Радио „Фокус“ Георги Давидов, главен експерт Дирекция \"Образование, младежки дейности и спорт\" в Община Велико Търново, по повод тазгодишното връчване на наградата „Спортист на годината на Велико Търново“. По думите му отличието за изявени спортисти от Велико Търново се провежда за 18-ата поредна година, като през 2017-а се забелязва рекорден брой номинирани. „Тазгодишният спортист на годината е боксьорът и национален шампион Тинко Банабаков, като мога да кажа, че решението, не само в тази категория, беше взето единодушно. Разликата между първия и втория и втория и третия има голяма точкова амплитуда, което говори за еднакви критерии при оценяване, при вземане на решение и добро проучване. Говори за чист, прозрачен резултат и единодушие от страна на всички хора, имащи право на глас“, обясни той. Георги Давидов коментира още, че доразвиването на добрата спортна база във Велико Търново и изграждането на нови зали и съоръжения, привлича и спортуващи от други населени места в областта, но амбициите на общината не спират до тук. „Община Велико Търново има дългосрочен план за развитие на спорта. Следващата година ще подготвим няколко проекта за футболни игрища. И през следващата година, вярвам, че ще бъдат успешно реализирани тези проекти. Деца от школата, които наброяват около 500, ще имат възможност да тренират при по-добри условия“, каза още експертът.", "date": "2017.12.20", "title": "Георги Давидов, Община Велико Търново: Нараства броят на активно спортуващи в града, за което спомагат и отличните условия, които Общината създаде"}
{"url": "http://www.focus-news.net/news/2017/12/20/2469529/pobjeda-cherna-gora-hotelite-v-cherna-gora-sa-rezervirani-za-kolednite-i-novogodishnite-praznitsi-ski-kurortite-sa-gotovi-za-sezona.html", "text": "Голяма част от хотелите в Черна гора са резервирани за предстоящите Коледни и Новогодишни празници, а всички ски центрове в страната са готови за зимния сезон. Това заяви директорът на Националната туристическа организация на Черна гора Желка Радак-Кукавичич, цитирана от Pobjeda. \r\nСъгласно думите й, тази година, в допълнение към ски пистите в Жабляк, Колашин и Никшич, на разположение на туристите ще бъдат и пистите в Беране и Розайе. Благодарение на обилните снеговалежи, вътрешните и чуждестранни туристи вече са в зимните центрове на страната, а от подадената от местните туристически организации информация става ясно, че всички черногорски ски центрове са готови да посрещнат гостите през настоящия зимен сезон. \r\nРадак-Кукавичич заяви, че ски центровете ще предлагат достъпни цени в сравнение с останалите ски курорти в региона, така че от гледна точка на съотношение цена-качество те са конкурентни на пазара за туристически услуги, предава Радио „Фокус“ в рубриката „Балкански туристически часовник“.\r\nОсвен вътрешни туристи, през настоящия зимен сезон Черна гора очаква голям брой посетители от европейските страни. Радак-Кукавичич привежда данни, съгласно които към настоящия момент в черногорските курорти има множество гости от Албания, Великобритания, Италия, Германия и дори скандинавските страни, а след Коледните и Новогодишните празници ще бъдат посрещнати и посетители от Франция. Тя обяви, че вече има направени резервации чак до края на март 2018 г. \r\nРадак-Кукавичич увери, че през настоящия зимен сезон има осезаемо подобряване на качеството на предлаганите услуги във всички сегменти на туризма, като същевременно припомни, че в зимните курорти вече има открити хотели на световно известни хотелиерски вериги. Само по себе си това означава и привличането на определена категория туристи, които предпочитат да отсядат в по-луксозни хотели. \r\nПрез сезон 2017/2018 г. Черна гора включва нови предложения в пакетите за зимни почивки, като например посещение в два новооткрити приключенски парка в ски центровете. Единият от тях е в Колашин, а другият - в Савин Кук. И двете съоръжения са в готовност да посрещат туристи и според представителите на бранша те допринасят за привличането на все повече гости - не само през зимния, но и през летния сезон. \r\nКъсните резервации за почивка в ски курортите директорът на Националната туристическа организация на Черна гора обяснява с тясната зависимост от климатичните условия - пълноценната ски почивка предполага дебела снежна почивка, за натрупването на която туристите обикновено следят дългосрочните прогнози на синоптиците, преди да направят резервация. \r\nВ бъдеще Националната туристическа организация на Черна гора ще насочи вниманието си върху популяризиране на новогодишните пакети за зимните курорти - както на вътрешния, така и на външния пазар, завърши Радак-Кукавичич. : Тереза Герова", "date": "2017.12.20", "title": "Pobjeda (Черна гора): Хотелите в Черна гора са резервирани за Коледните и Новогодишните празници, ски курортите са готови за сезона"}
{"url": "http://www.focus-news.net/news/2017/12/20/2469530/vitsepremierat-ekaterina-zaharieva-prie-generalniya-sekretar-na-saveta-na-es-yepe-tranholm-mikelsen.html", "text": "Заместник министър-председателят по правосъдната реформа и министър на външните работи Екатерина Захариева обсъди днес с генералния секретар на Съвета на ЕС Йепе Транхолм-Микелсен готовността на България да поеме председателството на Съвета на Европейския Съюз, съобщиха от пресцентъра на МВнР.  \r\n„Фокусирани сме ефективно да подготвим дискусиите в Съвета на Европейския съюз, като ще отделим специално внимание на темите миграция, сигурност и отбрана, дигитализация, Брекзит и, не на последно място – на икономическите досиета“, каза на своя гост министър Захарива. Тя подчерта, че вече е започнала подготовката и е насрочено извънредно заседание на Съвет общи въпроси (СОВ) по член 50 през месец януари 2018 г., на което ще бъдат приети директивите за преходния период по преговорите за Брекзит. „България ще работи по над 200 досиета по време на Председателството. Имайки предвид това, сме готови да организираме работни обеди между редовните заседания на СОВ и извънредните по член 50 с оглед продължаване на обсъжданията, за да бъде постигнат консенсус между държавите-членки по въпросите, свързани с Брекзит“, добави външният ни министър. Тя изтъкна, че това ще бъде една от централните теми, но в същото време е изключително важно по време на заседанията и работните срещи да се отдели не по-малко внимание на европейската перспектива на Западните Балкани, миграцията, многогодишната финансова рамка на Съюза и кохезионната политика.   \r\nПо време на срещата двамата обсъдиха и други въпроси, свързани с координацията между Генералния секретариат на Съвета и външния ни министър за периода на Българското председателство. Програмата на вицепремиера Екатерина Захариева ще бъде обвързана не само със задълженията ѝ като председател на Съвет „Общи въпроси”, но и с отговорността да замества върховния представител за общата външна политика и политика за сигурност на ЕС Федерика Могерини за периода на Председателството.   \r\nРаботната среща е част от двудневното посещение на генералния секретар на Съвета на ЕС Микелсен в София, на което той проведе срещи с министър-председателя Бойко Борисов и министрите от кабинета.", "date": "2017.12.20", "title": "Вицепремиерът Екатерина Захариева прие генералния секретар на Съвета на ЕС Йепе Транхолм-Микелсен"}
{"url": "http://www.focus-news.net/news/2017/12/20/2469531/afp-palestinski-ministar-osadi-zaplahite-na-sasht-predi-glasuvaneto-na-obshtoto-sabranie-na-oon-otnosno-erusalim.html", "text": "Външният министър на палестинската автономия Рияд ал Малки обвини САЩ, че „заплашват“ страните членки на Общото събрание на ООН преди гласуването в него, което трябва да отхвърли решението на Вашингтон да признае Ерусалим за столица на Израел, предава  AFP.\r\nСпоред Ал Малки САЩ „правят поредната грешка, разпространявайки писмо, с което се опитват да заплашват другите държави и суверенните им решения да изберат как да гласуват“. \r\nПо-рано постоянният представител на САЩ в ООН Ники Хейли предупреди страните, че ще ги докладва на президента Доналд Тръмп, ако те подкрепят проекторезолюцията, отхвърляща признаването.  Виктор Турмаков", "date": "2017.12.20", "title": "AFP: Палестински министър осъди „заплахите на САЩ“ преди гласуването на Общото събрание на ООН относно Ерусалим"}
{"url": "http://www.focus-news.net/news/2017/12/20/2469532/ruse-vremenno-dvizhenieto-po-pat-ii-51-byala-koprivets-se-osashtestvyava-dvuposochno-v-edna-lenta-poradi-ptp.html", "text": "Временно движението по път II-51 Бяла - Копривец се осъществява двупосочно в една лента поради ПТП. Това съобщиха от пресцентъра на Агенция \"Пътна инфраструктура\". Пътна полиция регулира движението.", "date": "2017.12.20", "title": "Русе: Временно движението по път II-51 Бяла - Копривец се осъществява двупосочно в една лента поради ПТП"}
{"url": "http://www.focus-news.net/news/2017/12/20/2469533/ministar-nikolina-angelkova-turistite-postradali-ot-sofiya-tur-i-holidey-shte-poluchat-obezshteteniya.html", "text": "Ще получат обезщетения туристите на „София тур и Холидей“, които не успяха да реализират почивките си, след като на 19 декември туроператорът обяви в сайта си, че прекратява дейността си. Това заяви министърът на туризма Николина Ангелкова след среща с изпълнителните директори  на двете застрахователни дружества „Алианц България“ и „Групама“, с които фирмата е имала договори, съобщиха от пресцентъра на Министерството на туризма. \r\nТуроператорът е изключително некоректен, защото не спазва ангажиментите си, предвидени в Закона за туризма, посочи министърът. Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании. За съжаление, в уведомлението от „София тур и Холидей“ няма информация какъв е броят на пострадалите клиенти и какъв е размерът на евентуалните щети, поясни министър Ангелкова. Тя посочи още, че това може да забави процедурата по изплащане на обезщетенията, която може да стартира, след като се съберат необходимите документи, свързани с броя на потърпевшите. Лично се ангажирам да следим непрекъснато случая, заяви министърът. \r\n„Обезщетения ще се плащат на хората“, заяви Орлин Пенев, изпълнителен директор на „Алианц България“. Той обясни, че не се изплащат на принципа първи по ред, първи по право. Трябва да се съберат всички искове и сумата да се раздели пропорционално спрямо това, което всеки е платил на търговеца, ако не стига за покриване на пълните суми. Пенев уточни, че все още не се знае какъв е размерът на исковете, за това не може да се каже и дали ще стигнат парите за всички. \r\nПри нас има подадени малко повече от 80 иска, за които все още не е установено към кой от застрахователите трябва да се насочат, добави още изпълнителният директор на „Алианц България“ . \r\nЛимитът на полицата на „София тур и Холидей“ е 450 хил. лв., а към „Групама“ е 25 хил. лв. Пенев беше категоричен, че сума от 1 млн. лв., каквато беше обявена от туроператора, не съществува. „Групама“ също ще изплаща обезщетения, каза изпълнителният директор на компанията Селин Болар. \r\nДосега в министерството не са получавани сигнали за нарушения на „София тур и Холидей“, информира министър Ангелкова. Тя поясни, че с прекратяването на дейността туроператорът не се заличава автоматично от Националния туристически регистър. Това е отделна процедура, която ще стартира и ще отнеме известно време. За улеснение на потребителите в Националния туристически регистър с червено се подчертават тези туроператори, които са заличени. \r\nОчаква се до края на седмицата  съвместно със застрахователните компании да се установи точният брой на пострадалите от некоректната фирма. Все още обаче не може да се каже в какви срокове потърпевшите ще може да си получат обезщетенията. Министерство на туризма ще сигнализира за случая МВР и прокуратурата, за да може и те да направят необходимите проверки и действия. \r\nМинистерството на туризма проверява валидността на застраховките на всички туроператори, включени в Националния туристически регистър. Компании, които работят без задължителната полица ще бъдат предложени за заличаване от регистъра.\r\nС цел превенция на подобни случаи и засилване на контрола Министерството на туризма подчертава необходимостта от създаване на инспекторат, съобщи министър Ангелкова. И поясни, че това ще стане с промени в Закона за туризма през следващата година.", "date": "2017.12.20", "title": "Министър Николина Ангелкова: Туристите, пострадали от „София тур и Холидей“, ще получат обезщетения"}
{"url": "http://www.focus-news.net/news/2017/12/20/2469534/chosun-ilbo-mun-dzhey-in-vse-oshte-iska-severna-koreya-da-uchastva-na-zimnite-olimpiyski-igri-v-pyonchan.html", "text": "Президентът на Южна Корея Мун Джей-ин заяви, че ще продължава да убеждава Северна Корея да участва на Зимните олимпийски игри през 2018 г. в Пьончан, пише „Чосун Илбо“.\r\n„Ние ще продължаваме да убеждаваме Северна Корея. Нашето правителство чака търпеливо“, заяви Мун Джей-ин и допълни, че страната му и САЩ най-вероятно ще отложат общите си военни учения след игрите. „Предвид предишните случаи приемаме, че Северна Корея най-вероятно ще ни осведоми дали ще участва на игрите или не в последната минута. Ние ще продължим да работим с нея през МОК, за да я убедим да участва на игрите в Пьончан. Няма да се откажем“, смята президентът. \r\n„Възможно е Южна Корея и САЩ да прегледат възможността да отложат ученията си. Предложих това и чакам американците да обмислят това. Всичко зависи от държанието на Северна Корея“, смята президентът.  Виктор Турмаков", "date": "2017.12.20", "title": "„Чосун Илбо“ : Мун Джей-ин все още иска Северна Корея да участва на Зимните олимпийски игри в Пьончан"}
{"url": "http://www.focus-news.net/news/2017/12/20/2469535/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 7° до + 12°.\r\nВремето над страната е предимно облачно. \r\nСлаб до умерен вятър духа в областите Видин, Враца, Перник, Пловдив, Разград, Смолян Търговище и Шумен. \r\nПътните настилки в страната са предимно мокри, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Превала” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” – отворен за всички МПС;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 21.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 21.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 21.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 21.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 21.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 21.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 21.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 21.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.20", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/20/2469536/blagoevgrad-patishtata-v-oblastta-na-mesta-sa-mokri-i-hlazgavi.html", "text": "Проходими са пътищата в областта, но на места са мокри и хлъзгави. Това съобщиха за Радио „Фокус“ – Пирин от Областно пътно управление – Благоевград. Навсякъде пътните настилки са почистени и обработени срещу заледяване. Към момента няма затворени пътища, няма и въведени ограничения за движението на леки и товарни автомобили. Проходът Предел е отворен за движение. Няма регистрирани тежки пътни инциденти през деня. \r\nТрафикът по автомагистрала „Струма“ и главен път Е-79 е интензивен.\r\nЛора КАЛЧЕВА", "date": "2017.12.20", "title": "Благоевград: Пътищата в областта на места са мокри и хлъзгави"}
{"url": "http://www.focus-news.net/news/2017/12/20/2469537/the-guardian-kvotite-za-ribolov-na-es-shte-se-otnasyat-do-velikobritaniya-po-vreme-na-prehodniya-period-sled-brekzit.html", "text": "Главният преговарящ на ЕС по Брекзит Мишел Барние заяви, че по време на преходния период след излизането на Великобритания от ЕС всичките правила на съюза ще се прилагат спрямо нея, включително и квотите за риболов, пише  The Guardian.\r\n„Великобритания няма да бъде част от дискусиите в ЕС. Тя няма да участва в обсъжданията на риболовните квоти“, допълни той. Според него ще се намери механизъм, чрез който страната ще бъде консултирана.  Виктор Турмаков", "date": "2017.12.20", "title": "The Guardian: Квотите за риболов на ЕС ще се отнасят до Великобритания по време на преходния период след Брекзит"}
{"url": "http://www.focus-news.net/news/2017/12/20/2469538/reuters-albaniya-privlicha-svetovni-hotelski-verigi-s-danachni-oblekcheniya.html", "text": "Албания ще се опита да привлече световно известни вериги да открият хотели в страната, като им предложи данъчни облекчения - включително чрез отстъпки в данъците за печалба и имущество. По този начин властите в Тирана се надяват да увеличат привлекателността на страната като туристическа дестинация, предава агенция Reuters.\r\nПрез 2016 г. приходите от туризъм в Албания възлизат на 8,4% от БВП. Но наличните съоръжения и инфраструктурата не са в състояние да отговорят адекватно на нарастващото търсене на почивки в страната, разположена между популярните сред туристите Черна гора и Гърция. \r\nМакар да е една от най-бедните, но все още и сред най-непокътнатите страни в Европа, Албания привлича предимно индивидуално организирани посетители, като разчита преди всичко на приключенския туризъм в страната. Но сега албанските власти ще се опитат да създадат условия за откриването на хотели на световни вериги. Предвижда се през настоящия месец да бъде приет закон, който ще освободи инвеститорите от данък печалба и от облагането на имуществото за срок от 10 г. Документът предвижда през първото десетилетие от дейността си в страната хотелските вериги да плащат данък добавена стойност в размер на шест процента, предава Радио „Фокус“ в рубриката „Балкански туристически часовник“.\r\nМеждународните хотелиерски вериги или всеки ще са добре дошли в Албания, ако инвестират не по-малко от осем милиона евро за четиризвездни хотели и не по-малко от 15 милиона евро за петзвездни хотели, поясни представител на Министерството на туризма в Тирана. Съгласно думите му, Албания предприема стъпки към предлагането на по-атрактивни оферти за туристите, които желаят да прекарат повече време и да отделят повече средства, за да се запознаят с културата, историята и природата на страната. \"Фокус\" припомня:\r\nЗа разлика от съседите си, Албания все още е непопулярна като дестинация за почивки, въпреки че разполага с отлични условия за туристите. Страната може да претендира, че заобиколена от две морета - в залива Вльора Адриатическо море се среща с Йонийско. Само на 60 мили на запад се намира Италия, което само по себе си подчертава значението на тази балканска страна.\r\nГрадове като Дуръс, разположен в северната част на Албания, и Сарандра, която се намира в ключова зона на юг, близо до Гърция, се радват на засилен интерес от страна на туристите, но Албания би могла да привлече много повече посетители. Налице са обаче редици фактори, които възпрепятстват развитието на туризма в страната. \r\nОсновният може би е свързан с усложнения достъп. Във времена, в които самолетните компании предлагат десетки полети в цяла Европа, Албания остава незасегната от големите нискотарифни превозвачи. Причината за това е свързана с факта, че в страната има само едно функциониращо международно летище - \"Майка Тереза\", разположено северозападно от столицата Тирана. \r\nДруг съществен проблем е стандартът на настаняване в Албания. В популярните туристически курорти няма кой знае колко луксозни или бутикови хотели. Това вероятно не е проблем за вътрешните туристи, но условията за престой не отговарят на очакванията на чуждестранните посетители, които избират почивка в Гърция, за да задоволят всичките си потребности за пълноценна ваканция. \r\nОще една причина, поради която Албания изостава по отношение на развитието на туристическата инфраструктура, е забавянето в политическото развитие. Страната бе последната в Европа, която свали комунизма. Това се случи през 1992 г. - три години, след като Унгария, Полша и други държави вече бяха \"вдигнали\" Желязната завеса. Това забавяне се отрази в сектора на туризма, но за щастие, през последните няколко години в страната се наблюдава стремеж към изграждането на по-целенасочен подход, което дава основание да се предположи, че в бъдеще този отрасъл  ще става все по-значим за икономиката на Албания.: Тереза Герова", "date": "2017.12.20", "title": "Reuters: Албания привлича световни хотелски вериги с данъчни облекчения"}
{"url": "http://www.focus-news.net/news/2017/12/20/2469539/pazardzhik-zimniyat-turisticheski-sezon-e-otkrit-v-kurorta-sveti-konstantin-kray-peshtera.html", "text": "Зимният туристически сезон е открит в курорта „Свети Константин“ край Пещера, съобщи за Радио „Фокус“ – Пазарджик Георги Киев, отговорник за летовището. „В готовност за експлоатация са двете ски писти в летовището. Материалните бази в курорта са реновирани преди началото на зимата, осигурени са и дърва за огрев. Пътищата от и до курорта са почистени, осигурено и необходимото количество пясък за опесъчаване на настилките. За да могат да се използват зимните съоръжения снежната покривка трябва да е над 15 см“, уточни Киев. Снегът в курорта е около 15 см, но се очаква да се стопи, ако няма нови валежи. Летовището се намира на 1 400 м надморска височина и има отлични условия за ски и планински туризъм.\r\nАлбена ЖИЛЕКОВА", "date": "2017.12.20", "title": "Пазарджик: Зимният туристически сезон е открит в курорта „Свети Константин“ край Пещера"}
{"url": "http://www.focus-news.net/news/2017/12/20/2469540/reuters-kralyat-na-sauditska-arabiya-prie-prezidenta-na-palestinskata-avtonomiya.html", "text": "Кралят на Саудитска Арабия Салман прие президента на Палестинската автономия Махмуд Аббас в Рияд и го увери в подкрепата си към палестинския народ, предава  Reuters.\r\nКралят увери палестинския лидер, че Саудитска Арабия продължава да подкрепя правото на палестинците за независима държава с Източен Ерусалим като нейна столица. Двамата лидери също така обсъдиха последното развитие в палестинските територии.\r\nСаудитска Арабия осъди решението на президента на САЩ Доналд Тръмп да признае Ерусалим за столица на Израел и смята, че то ще нарани чувствата на мюсюлманите по света.  Виктор Турмаков", "date": "2017.12.20", "title": "Reuters: Кралят на Саудитска Арабия прие президента на Палестинската автономия"}
{"url": "http://www.focus-news.net/news/2017/12/20/2469541/ombudsmanat-maya-manolova-shte-poseti-obshtina-kameno.html", "text": "Омбудсманът Мая Манолова ще посети утре, 21 декември, в 12.00 часа Община Камено, която пострада сериозно при наводненията в Област Бургас. Тя ще открие и ремонтираната детска градина в с. Черни връх. Това съобщиха от пресцентъра на Омбудсмана на Р България.\r\nСредствата за нейното възстановяване бяха осигурени от непотърсени ваучери от кампанията „Великден за всеки\". С парите са осигурени нови креватчета и матраци за малчуганите, както и извършване на най-необходимите ремонтни дейности.", "date": "2017.12.20", "title": "Омбудсманът Мая Манолова ще посети Община Камено"}
{"url": "http://www.focus-news.net/news/2017/12/20/2469542/kerdosgr-gartsiya-mnogo-turisti-malko-prihodi.html", "text": "Големият брой туристи от Европа, предимно от Великобритания, Германия и Франция, е основната причина за успеха на гръцкия туризъм, който и тази година бележи ръст на посетителите с 10,3%, в сравнение с 2016 г. Оказва се обаче, че приходите от увеличения брой туристи са еквивалентни на цената на чаша кафе, тъй като не надвишават 2,6 евро на човек, отбелязва Kerdos.gr.\r\nСпоред данни от Националната банка на Гърция, за деветмесечния период от януари до септември 2017 г., приходите от туризъм са се увеличили с 1,21 млрд. евро, в сравнение със същия период от предходната година, и възлизат на сума в размер на 12,99 млрд. евро, като 368 млн. евро от тях са постъпленията от круизи. Тези цифри обаче се дължат на увеличения брой туристи в страната - през 2017 г. Гърция е успяла да привлече 2,2 млн. повече чуждестранни посетители. Ако данните бъдат анализирани внимателно, то става ясно, че в разглеждания период приходите от чуждестранните туристи са нараснали с едва 0,5%, предава Радио „Фокус“ в рубриката „Балкански туристически часовник“.\r\nПрез настоящата година се очаква броят на гостите от чужбина, които посещават Гърция, да превиши 30 млн. души. Броят им е три пъти по-голям от населението на страната и провокира логични въпроси за поставяне на граници за развитието на туризма, чиято стратегия изглежда е базирана единствено на привличането на все повече и повече посетители. : Тереза Герова", "date": "2017.12.20", "title": "Kerdos.gr: Гърция - много туристи, малко приходи"}
{"url": "http://www.focus-news.net/news/2017/12/20/2469543/preskonferentsiyata-po-povod-profesionalniya-praznik-na-gd-granichna-politsiya-shte-se-provede-na-21-dekemvri-v-mvr.html", "text": "Пресконференцията по повод професионалния празник на ГД „Гранична полиция“ ще се проведе на 21 декември от 13.00 часа в заседателната зала на вътрешното ведомство, съобщиха от пресцентъра на МВР. Участие в нея ще вземат министърът на вътрешните работи Валентин Радев, главният секретар на МВР главен комисар Младен Маринов и ръководството на ГДГП.", "date": "2017.12.20", "title": "Пресконференцията по повод професионалния празник на ГД „Гранична полиция“ ще се проведе на 21 декември в МВР"}
{"url": "http://www.focus-news.net/news/2017/12/20/2469544/anadolu-agency-turtsiya-se-nadyava-balgariya-da-igrae-rolya-v-neyniya-protses-po-prisaedinyavane-kam-es.html", "text": "Председателят на комисията по външни работи на парламента на Турция Волкан Бозгър изрази надежда, че България, докато държи ротационното председателство в ЕС, ще играе важна роля в процеса по присъединяване на страната му в Съюза, предава  Anadolu Agency.\r\n„Сигурни сме, че нашият съсед и приятел България ще играе важна роля в процеса по присъединяване на Турция към ЕС“, заяви Бозгър по време на среща с българския посланик в Анкара Надежда Неински. Той също така посочи задълбочаващите се икономически отношения между двете страни. \r\nТурция е страна-кандидат член на ЕС от 1987 г. насам, като преговорите за присъединяването ѝ започнаха през 2005 г. Въпреки това те в момента са в застой, заради възраженията от страна на Кипър и съпротивата на Германия и на Франция.  Виктор Турмаков", "date": "2017.12.20", "title": "Anadolu Agency: Турция се надява България да играе роля в нейния процес по присъединяване към ЕС"}
{"url": "http://www.focus-news.net/news/2017/12/20/2469545/nimh-utre-shte-bade-studeno-s-minimalni-temperaturi-mezhdu-minus-10-i-minus-5.html", "text": "През следващото денонощие ще има разкъсана облачност, през деня намаляваща на места до предимно слънчево. Ще духа слаб, по Черноморието до умерен запад-северозападен вятър. Студено, с минимални температури между минус 10° и минус 5° и максимални между минус 3° и 2°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е значително по-високо от средното за декември - ще се повиши още. \r\nНад Черноморието ще преобладава слънчево време. Ще духа до умерен северозападен вятър. Максимални температури на въздуха: 2-3°. Температурата на морската вода е 9° - 10°. Вълнението на морето ще бъде 1-2 бала.\r\nНад планините ще бъде предимно слънчево, но студено. Ще духа умерен вятър от запад-северозапад. Максимална температура на височина 1200 метра около минус 3°, на 2000 метра – около минус 8°.\r\nВ петък на места, главно в Южна България, ще има и слънчеви часове, но от север облачността ще се увеличи и на отделни места ще превали слаб сняг. Вятърът ще е слаб до умерен от запад-северозапад. Минималните температури ще са между минус 9° и минус 4°, а максималните между 0° и 5°. В събота и неделя вятърът от север-северозапад ще се усили. Облачността ще бъде по-често значителна и главно през първия ден на места в страната ще превали сняг, покрай река Дунав – дъжд, докато в неделя слаби превалявания са възможни само в планините. В неделя ще започне и затопляне.", "date": "2017.12.20", "title": "НИМХ: Утре ще бъде студено, с минимални температури между минус 10° и минус 5°"}
{"url": "http://www.focus-news.net/news/2017/12/20/2469546/aleksandar-vuchich-voennotehnicheskoto-satrudnichestvo-mezhdu-rusiya-i-sarbiya-dostigna-do-bezpretsedentno-ravnishte.html", "text": "Президентът на Сърбия Александър Вучич заяви, че военнотехническото сътрудничество на страната му с Русия е достигнало до безпрецедентно равнище, предава ТАСС.\r\n„От отдавна, от десетилетия не е имало толкова успешно сътрудничество между нас“, заяви Вучич по време на лекция в МГИМО. Според него страната му активно обновява своите въоръжени сили. \r\n„Преди година практически нямахме собствени въздушни сили. Имахме два МиГ-21 и два МиГ-29, всичко останало бе унищожено в предишните конфликти. През изминалия период ние купихме 11 хеликоптера, в момента се водят преговори за купуването на още шест“, допълни той. \r\nПрез октомври сръбската авиация получи от Русия военнотехническа помощ в размер на шест изтребителя МиГ-29. Освен тях Сърбия ще получи безплатно и 30 танка Т-72. Също така се обсъжда въпроса за доставка на системи „Бук-М1“, „Бук-М2“ и зенитен комплекс „Тунгуска“. Виктор Турмаков", "date": "2017.12.20", "title": "Александър Вучич: Военнотехническото сътрудничество между Русия и Сърбия достигна до безпрецедентно равнище"}
{"url": "http://www.focus-news.net/news/2017/12/20/2469547/vavezhdat-trimesechna-vinetka-ot-dogodina-godishnite-stikerite-shte-sa-validni-ot-datata-na-kupuvaneto-obzor.html", "text": "От 22 декември започва продажбата на винетките за 2018 г. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. Това съобщи на брифинг министърът на регионалното развитие и благоустройството Николай Нанков.\r\nНиколай Нанков обърна внимание, че за първи път годишните винетки ще важат от датата на купуването им. Така например, ако шофьор си вземе стикер на 2 март 2018 г. или на 5 май 2018 г., когато тръгва на път за празниците, то той ще важи до 1 март 2019 г. или до 4 май 2019 г. В момента валидността на годишната винетка е до 31 януари независимо от това кога е закупена. \r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване. \r\nЗа първи път от догодина ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. \r\nЦената на тримесечната винетка е определена на принципа на пропорционалността – цената да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това означава, че колкото по-дълъг е периодът на валидност на винетката, толкова цената й е по-изгодна за потребителя. Например при закупуването на годишна винетка от 97 лв. ползването на републиканската мрежа за месец струва 8 лв., а на тримесечната от 54 лв. – 18 лева за месец, което е над два пъти повече. \r\nПри винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента. \r\nИзмененията са свързани с европейските изисквания в областта на пътното таксуване и Директива 1999/62/ЕО, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Всички тези средства ще бъдат вложени в подобряване на пътната инфраструктура. \r\nКакто всяка година с цел по-висока защита и блокиране на възможността за фалшификация е променено графичното оформление на винетките за 2018 г. Използваните ефекти и защити нямат аналог на пазара. Основата на всички е от специална хартия, върху която са разположени графични и защитни елементи. При изработването на холограмата, която е с три нива на защита, е използвана уникална нанотехнология. Всички стикери имат двойна номерация – пореден и случаен номер, като комбинацията от двата номера също е вид защита. \r\nДо 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г. \r\nЦените на винетните такси през 2018 г. са: \r\nКатегория 1 (Евро 0, І, ІІ) - дневна 23 лв., седмична 87 лв., месечна 174 лв., годишна 1743 лв.\r\nКатегория 1 (Евро ІІІ, ІV, V, ЕЕV и по-висока) - дневна 23 лв., седмична 64 лв., месечна 134 лв., годишна 1340 лв.\r\nКатегория 2 (Евро 0, І, ІІ) - дневна 23 лв., седмична 53 лв., месечна 105 лв., годишна 1050 лв.\r\nКатегория 2 (Евро ІІІ, ІV, V, ЕЕV и по-висока) - дневна 23 лв., седмична 40 лв., месечна 80 лв., годишна 808 лв.\r\nКатегория 3 - седмична 15 лв., месечна 30 лв., тримесечна - 54 лв.,годишна 97 лв.\r\nВ категория 3 са леките автомобили и превозните средства до 3,5 т, а в категория 1 и 2 са тежкотоварните камиони и автобусите. \r\nРегионалният министър съобщи, че ремонтите по републиканската пътна мрежа приключват на 21 декември, така че да се осигури нормалното преминаване по всички пътни артерии. Отново над 3000 снегопочистващи машини ще бъдат в готовност при необходимост да се включат в пътното почистване, каза още министърът и напомни, че информация за състоянието на пътищата се подава предварително от Агенция „Пътна инфраструктура“.", "date": "2017.12.20", "title": "Въвеждат тримесечна винетка от догодина, годишните стикерите ще са валидни от датата на купуването (ОБЗОР)"}
{"url": "http://www.focus-news.net/news/2017/12/20/2469548/klixba-tuzlanskiyat-kanton-ima-potentsial-za-razvitieto-na-zimen-turizam-no-kapatsitetat-mu-ne-se-izpolzva.html", "text": "В допълнение към природните забележителности, които изпъкват предимно през летния сезон, Тузланският кантон в Босна и Херцеговина има потенциал, който може да се използва за развитието на зимен туризъм. В това отношение се откроява планината Конюх, но за да бъде използван пълноценно капацитетът й през студените месеци на годината, е необходимо инвестирането на значителни средства, отбелязва информационният портал Klix.ba.\r\nПланината Конюх се простира на територията на три общини - Бановици, Кладан и Живинице, и покритите й със сняг склонове биха могли да привлекат стотици туристи, които да прекарат зимната си ваканция сред неустоимите й пейзажи. В района има няколко функциониращи ски писти, които предлагат на посетителите добри условия за отдих и развлечения. \r\nСки центърът при Кладан ежегодно се посещава от близо 10 хил. любители на зимните спортове на открито. Курортът разполага и с модерен лифт с капацитет за обслужването на 1200 скиори на час. Освен ски, градът предлага на гостите си чист планински въздух, игри, разходки, прекрасна гледка към планината и вкусна традиционна босненска кухня, сервираната в заведенията и хотелите. \r\nТъй като обаче планината Конюх се издига на височина под две хиляди метра над морското равнище, образуването и поддържането на снежна покривка е проблемно, обяснява директорът на Туристическия борд на Тузланския кантон Миралем Мешкович. Той вижда решение на проблема в закупуването на машини за изкуствен сняг, което обаче изисква значителни финансови ресурси, предава Радио „Фокус“ в рубриката „Балкански туристически часовник“.\r\nМестата за настаняване в района са на задоволително ниво и според Мешкович са налице отлични предпоставки за развитие на зимен селски туризъм. За тази цел са необходими някои промени в законодателството, които ще позволят на живущите в района да предлагат на туристите настаняване в техните имоти. По този начин ще бъде създаден допълнителен капацитет за посрещането на по-голям брой посетители - не само през зимата, но и през летните месеци. \r\nМешкович се надява на инвестиции, които излизат извън рамките на съоръжения за зимни спортове, като например създаване на озеленени алеи и кътове за забавления на деца. За по-добри резултати е необходима и съответната реклама за привличане на повече гости, уверен е директорът на Туристически борд на Тузланския кантон. \r\nОсвен Кладан, друга местност, която има капацитет за привличане на по-голям брой туристи, е Злача, разположена на 12 километра от Бановици. Там има всичко необходимо за семейна или романтична почивка в хотели, сгушени сред живописна природа. Идилията се подсилва от хижите в алпийски стил, обяснява Мешкович. : Тереза Герова", "date": "2017.12.20", "title": "Klix.ba: Тузланският кантон има потенциал за развитието на зимен туризъм, но капацитетът му не се използва"}
{"url": "http://www.focus-news.net/news/2017/12/20/2469549/ruse-vazstanoveno-e-dvizhenieto-po-pat-ii-51-byala-koprivets.html", "text": "Възстановено е движението по път II-51 Бяла - Копривец. Това съобщиха от пресцентъра на Агенция \"Пътна инфраструктура\".", "date": "2017.12.20", "title": "Русе: Възстановено е движението по път II-51 Бяла - Копривец"}
{"url": "http://www.focus-news.net/news/2017/12/20/2469550/afp-11-tsivilni-sa-zaginali-v-yemen-pri-vazdushen-udar-ot-vodenata-ot-sauditska-arabiya-koalitsiya.html", "text": "Въздушен удар е убил 11 цивилни и е ранил други осем в северния йеменски град Саада, държан от шиитските бунтовници-хути, предава  AFP.\r\nПо данни на местен племенен вожд, ударът е нанесен от водената от Саудитска Арабия коалиция, която се бори срещу подкрепяните от Иран хути от март 2015 г. \r\nСред загиналите има и жени, и деца.  Виктор Турмаков", "date": "2017.12.20", "title": "AFP: 11 цивилни са загинали в Йемен при въздушен удар от водената от Саудитска Арабия коалиция"}
{"url": "http://www.focus-news.net/news/2017/12/20/2469551/veliko-tarnovo-proekt-za-biosenzoren-kalaf-za-mobilen-telefon-specheli-studentskiya-hakaton-speedfunding-v-grada.html", "text": "Проект за биосензорен калъф за мобилен телефон спечели Студентския хакатон „Speedfunding”, който се проведе във Велико Търново, предаде репортер на Радио „Фокус“ – Велико Търново. Състезанието се проведе в рамките на три дни в Стопански факултет на Великотърновския университет „Св. Св. Кирил и Методий“. Деветчленно жури оценява общо 10 иновативни проекта, разработени от студенти от различни специалности. Като най-добър бе отличен проектът „Miracle”. Той предвижда разработка на калъф за мобилен телефон, чрез който да се следят редица показатели на човешкото тяло. “Чрез това устройство, дори и в отдалечени райони, където няма лекари, хората биха могли да изпращат данни до своя личен лекар. Това е топ идеята, която се хареса на журито“, посочи Ваня Димитрова, преподавател в Стопански факултет и организатор на събитието. Ментор на отбора в разработването на проекта бе д-р Калин Василев от „Turnovo Runs”. Наградата е в размер на 1000 лева. На второ място се класира проект за технология за пречистване на въздуха чрез филтър, монтиран на прозореца. На трето място бе класиран отбор с идея в сферата на модата. „Имаше идеи в сферата на ресторантьорството, туризма, на обученията. Също така имахме отбор, който иска да се занимава с биоземеделие и да продава биохрани. Студентите са провокирани от различни техни интереси и това породи разнообразието на тези идеи. Смятам, че подобно събитие е полезно, защото теорията винаги трябва да върви ръка за ръка с практиката. Само едното, или само другото, никога не са достатъчни. Днес ние показахме, че има бъдеще за подобен тип проекти, които да се реализират на територията на университета. Студентите ги припознаха като формат, в който научват много нови неща. Бизнесът припозна това като възможност за нови проекти за тях и нови кадри, които биха могли да влязат в техните редици“, допълни Ваня Димитрова. Тя посочи, че общо 17 спонсори подкрепиха Студентския хакатон „Speedfunding”. Всеки един от участниците получи награди, които са както предметни и парични, така и за придобиване на нови знания и умения. Младежки дом – Велико Търново ще предостави възможност за консултация на всеки отбор, с която да ги насочи към подходяща програма за финансиране. Те ще съдействат и за разписването на един от разработените проекти. Ваня Димитрова посочи, че вероятно следващия Студентски хакатон „Speedfunding“ ще се проведе в началото на следващата академична година, тъй като се изисква време за организацията.\r\nНадежда КРЪСТЕВА", "date": "2017.12.20", "title": "Велико Търново: Проект за биосензорен калъф за мобилен телефон спечели Студентския хакатон „Speedfunding” в града"}
{"url": "http://www.focus-news.net/news/2017/12/20/2469552/skopjeinfomk-makedoniya-gartsiya-i-balgariya-dominirat-evropeyskite-stolitsi-za-posreshtaneto-na-nova-godina.html", "text": "Гърция и България доминират европейските столици за посрещането на новата, 2018 година заради изгодните цените на пакетите. Освен двете държави, най-атрактивни дестинации за туристите са Истанбул, Виена, Прага и Милано, отбелязва македонската електронна медия Skojeinfo.mk.\r\nЦените на новогодишните оферти в България варират между 100 и 150 евро за пакет от три нощувки, докато в Гърция, в зависимост дали престоят е за две или три вечери, цените са от 75 до 125 евро. Онези, които изберат да посрещнат Нова година в някоя от европейските столици, ще трябва да отделят сума между 150 и 350 евро, в зависимост от дестинацията, броят на нощувките и допълнителните услуги, включени в офертата. Най-евтини са предложенията за Истанбул и Букурещ, следвани от тези за Виена, Прага и Милано, а най-скъпи - за Малта и Дубай, цените за които достигат до 600 евро, предава Радио „Фокус“ в рубриката „Балкански туристически часовник“. \r\nСпоред данни от туристическите агенции, интересът към европейските дестинации за посрещане на Нова година е намалял значително през последните години за сметка на резервациите в България и Гърция, които предлагат далеч по-ниски цени на пакетите.\r\nЩо се отнася до Македония - повечето от гражданите ще отпразнуват Новогодишните празници в родината си - част от тях в домовете си, а друга - в ресторантите или по площадите в различните градове. Охрид, Струга и Мавроро и тази година са водещи дестинации за македонците, които избират да прекарат почивните дни около Нова година извън домовете си. За посрещането на празника в ресторантите македонците ще плащат от 1500 до 3000 денара (или 47-95 лева).: Тереза Герова", "date": "2017.12.20", "title": "Skopjeinfo.mk (Македония): Гърция и България доминират европейските столици за посрещането на Нова година"}
{"url": "http://www.focus-news.net/news/2017/12/20/2469553/predstoyashti-sabitiya-v-stranata-za-21-dekemvri-agentsiya-fokus.html", "text": "***\r\nОт 09.00 часа ще се проведе редовното пленарно заседание на Народното събрание.\r\n***\r\nОт 09.30 часа 16-и състав на Специализирания наказателен съд ще заседава по делото срещу Славчо З. за кумулиране на наказанията.\r\n***\r\nОт 09.30 часа 25-и състав на Софийски градски съд ще заседава по делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 10.00 часа ще започне заседанието на Столичния общински съвет.\r\n***\r\nОт 10.00 часа, във фоайето на МВР главният прокурор – г-н Сотир Цацаров и министрите - Валентин Радев и Николай Нанков ще дадат брифинг  във връзка със зачестилите пътно - транспортни произшествия на пешеходни пътеки и възложените проверки за изправността им. \r\n***\r\nОт 10.00 часа в конферентната зала на административната сграда на Министерството на отбраната на бул. „Ген. Тотлебен” № 34 ще се проведе традиционната видеоконферентна връзка с националните командири на българските военни контингенти зад граница. \r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група с цел избягване плащане на данъчни задължения в големи размери.\r\n***\r\nОт 10.00 часа 9-и състав на Специализирания наказателен съд ще заседава по делото срещу Йосиф Й., Ивайло С. и др., на които са повдигнати обвинения за организиране и ръководене на организирана престъпна група с цел придобиване и държане на наркотични вещества.\r\n***\r\nОт 10.00 часа 15-и състав на Специализирания наказателен съд ще заседава по делото срещу Петър Т., Ивайло Стоянов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 14-и състав на Специализирания наказателен съд ще заседава по делото срещу Валентин К. и Кирил Й., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа в Областен информационен център ще се проведе работна среща, по време на която ще бъдат представени процедурите, които ще се отварят за кандидатстване през 2018 г. по програмите, съфинансирани от Европейските структурни и инвестиционни фондове.\r\n***\r\nОт 11.00 часа 5-и състав на Софийски градски съд ще заседава по делото срещу Ирена Иванова (съдия от Белоградчик) и др. (престъпление по служба).\r\n***\r\nОт 12.00 часа в Пресклуба на БТА ще се проведе извънредна пресконференция на Българския фармацевтичен съюз на тема: „Предпоставки за влошаване на лекарствоснабдяването по празниците и рисковете за 2018 година“. \r\n***\r\nОт 13.00 часа, в заседателната зала на вътрешното ведомство, ще се проведе пресконференция по повод професионалния празник на ГД „Гранична полиция“ ще се проведе на 21 декември. \r\n***\r\nОт 13.00 часа 11-и състав на Специализирания наказателен съд ще заседава по делото срещу Галин М. за кумулиране на наказанията.\r\n***\r\nОт 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Регионалния исторически музей – София (пл. „Бански” №1, централно фоайе) доц. д-р Тодор Чобанов, заместник-кмет на Столична община, ще връчи дарение от книги на библиотеки на столични училища, както и на Столична библиотека и филиалите й, библиотеката на Дом на културата „Искър” и на Детската творческа лаборатория към Регионален исторически музей - София.\r\n***\r\nОт 14.00 часа 11-и състав на Специализирания наказателен съд ще заседава по делото срещу Андрей З., Костадин Г. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Съюза на българските журналисти ще започне тържество за награждаване на отличените участници в конкурса \"Слава във висините Богу и на земята мир, между човеците благоволение!\", посветен на Рождество Христово.\r\n***\r\nОт 15.00 часа 7-и състав на Специализирания наказателен съд ще заседава по делото срещу Борислав А., Георги Р. и др., на които са повдигнати обвинения за незаконно превеждане през граница.\r\n***\r\nОт 11.00 часа в Националния пресклуб на БТА ще се проведе пресконференция на извънредния и пълномощен посланик на Държавата Палестина в Република България Н. Пр. д-р Ахмед Ал-Мадбух на тема „Ерусалим и мирът в Близкия изток“.\r\n***\r\nОт 18.00 часа в старинния столичен храм „Св. София – Премъдрост Божия“ ще се състои благотворителен Предрождественски концерт в подкрепа на журналистката от БНР Станислава Пирчева.\r\n***\r\nОт 18.00 часа в изложбените пространства на зала „България” на Софийска филхармония ще бъде открита Петата поредна годишна изложба на художници, които живеят и творят на територията на район „Младост”.\r\n***\r\nОт 18.00 часа в залата на Американския център на Столична библиотека ще се проведат Рождественски четения със свещеник Александър Лашков и поетът с китара Виктор Макаров.\r\n***\r\nОт 18.00 часа в Национална художествена галерия Двореца ще бъде представени фрагменти от колекцията на Националния литературен музей в изложбата „Художникът среща писателя“.\r\n***\r\nОт 18.00 часа в Литературен клуб „Перото“ с предколедно парти ще бъде отбелязан записът на 120  аудио книги, създадени от първата платформа за аудио книги у нас - Audioknigi.bg.\r\n***\r\nОт 18.30 часа в залата на Съюза на архитектитe за 22-ра поредна година Издателство „Жанет 45“ ще връчи годишната Национална награда за поезия „Иван Николов“.\r\n***\r\nОт 19.30 часа, в Първо студио на БНР, оркестърът за народна музика на Българското национално радио с диригент Димитър Христов ще представи на публиката концерт от поредицата „Музика в портрети“.\r\n***\r\nОт 17.30 часа в Градската библиотека „Паисий Хилендарски“ ще се състои Коледен концерт на музикална школа „Калина Малина”и на студентите от класа по акордеон на Ангел Маринов в АМТИИ - гр. Пловдив.\r\n***\r\nОт 11.00 часа, деца от Благоевград ще пекат рождествени хлебчета в Градска художествена галерия.\r\n***\r\nОт 18.00 часа в в зала „Яворов” фолклорните ансамбли „Пирин” и „Тракия” ще представят българските традиции, музика и народни танци. От 20.00 часа на същото място ще започне втори концерт на ансамблите.\r\n***\r\nОт 17.30 часа в зала 3 на Младежки дом- Благоевград възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“.\r\n***\r\nОт 18.00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“.\r\n***\r\nОт 12.00 часа Омбудсманът Мая Манолова ще Община Камено, която пострада сериозно при наводненията в Област Бургас. Тя ще открие и ремонтираната детска градина в с. Черни връх.\r\n*** \r\nОт 11.30 часа в Социалната чайна ще бъде открита сладкарска изложба и благотворителен коледен базар.\r\n*** \r\nОт 11.30 часа в Щаба на Военноморските сили, на ул. „Преслав” № 16, ще бъдат връчени традиционните годишни награди на редакцията на списание “Клуб Океан” за най-добър корабен екипаж, офицер, старшина, матрос и цивилен служител от ВМС.\r\n*** \r\nОт 13.00 часа в зала „Пресцентър“ на Дворец на културата и спорта /вход 3/ ще се състои пресконференция за представяне на актуална информация по повод текущите проекти на „ДКС“ ЕАД.\r\n*** \r\nОт 19.00 часа в зала 1 на Фестивален и конгресен център Варна, ще се проведе празничен Коледен концерт на Представителния духов оркестър на Военноморските сили, организиран съвместно от Община Варна, Военноморските сили и Фестивален и конгресен център Варна.\r\n***\r\nОт 09.00 часа в Голямата зала на Община Велико Търново ще започне сесия на Великотърновския общински съвет.\r\n***\r\nОт 18.00 часа в голямата зала на Община Велико Търново ще започне концерт на ДВГ „Пеещи камбанки“.\r\n***\r\nОт 18.00 часа в театралния салон на НЧ „Надежда 1869“ ще се проведе коледен концерт, съвместно с Общински детски комплекс.\r\n***\r\nОт 19.00 часа в МДТ „К. Кисимов“ ще започне коледният концерт „Искряща Коледа“.\r\n***\r\nОт 10.00 часа в Конферентната зала на Общински съвет-Враца ще се проведе заключителна пресконференция, във връзка с отчитането на дейностите и изпълнението на проект „Подкрепа за включване в пазара на труда на неактивни млади хора от община Враца”. \r\n*** \r\nОт 15.00 часа в Зала 102 на Общината ще бъдат наградени победителите в конкурса \"Моето коледно послание към света\".\r\n*** \r\nОт 18.30 часа в НЧ „Напредък-1869“ ще се състои Коледен концерт на балет „Калина”, Детски вокален състав „MUSIC SOUNDS” и Вокална формация „Звездица“ при НЧ „Напредък-1869”.\r\n*** \r\nОт 18.00 часа в Спортна зала „Никола Петров“ ще се проведе Коледен турнир по хандбал под домакинството на ХК „Локомотив”.\r\n***\r\nОт 12.00 часа в ЕК „Стария Добрич“ ще започне празничен концерт на Духов оркестър – Добрич с диригент Стоян Монов.\r\n***\r\nОт 18.00 часа в спортна зала „Добротица“ ще започне Коледен концерт „Дарования - 2017“.\r\n***\r\nОт 18.00 часа в Концертна зала „Добрич“ ще започне коледен концерт на възпитаници на Музикална школа „Доминанта“.\r\n***\r\nОт 18.30 часа в Огледална зала „Нели Божкова“ ще започне концерт на Хор на учителките, Хор „Клементо“ и ученици от СУ „Св. Кл. Охридски“ -„В очакване на Коледа“.\r\n***\r\nОт 19.00 часа в Младежки център – Добрич ще започне Коледен спектакъл „В нощта преди Коледа“ на Детски музикален театър „Дея“ с ръководител Л. Анцаридзе.\r\n***\r\nОт 14.00 часа в сградата на Община Каварна, стая 209 и ще започне търгът, на който Община Каварна  ще продаде автомобил с автографи от световни рок легенди.\r\n***\r\nОт 17.30 часа в Галерията на ул. „Искра“ 4 за трета поредна година Библиотека „Искра“ на специална церемония ще отличи своите най-активни читатели, съмишленици и дарители.\r\n***\r\nОт 13.30 часа в Общинската библиотека „Д-р Иван Богоров“ ще бъдат наградени победителите в конкурса „Моето писмо до Дядо Коледа“.\r\n***\r\nОт 11.00 часа в кабинета на кмета на Община Кюстендил ще се проведе среща с журналисти.\r\n***\r\nОт 12.00 часа в сладкарница „Шампиони” на спортен клуб „Осогово” ще започне церемонията по награждаване на отличените в класацията „Спортист на годината”.\r\n***\r\nОт 13.00 часа пред Етноцентър „Рубин” ще се проведе коледен базар на занаятчии.\r\n***  \r\nОт 10.30 часа в Окръжният съд в Пазарджик ще се гледа дело срещу настоящия кмет на община Белово Костадин Варев за престъпление по служба и умишлена безстопанственост.\r\n***\r\nОт 13.00 часа в НЧ “Светлина -1919 г“ ще започне „Бъдни вечер“ с участието на Фолклорна група ”Светлина”.\r\n***\r\nОт 17.00 часа в Общински младежки дом- Мошино ще започне Коледен карнавал на хип-хоп формация \"Dance squad\" и школата по класически балет.\r\n***\r\nОт 18.00 часа в Малкия салон на Двореца на културата ще започне ”Ой, Коледо” - концерт на АНПТ ”Граовска младост” при ОК Дворец на културата с ръководител Венцислав Андонов и ДЮФА”Граовче” при ЦПЛР – ОДК – Перник.\r\n***\r\nОт 18.00 часа в Минна дирекция ще започне празничен концерт на Хор „Добри Христов“, организиран от НЧ „Миньор 2005 г“.\r\n***\r\nОт 10.30 часа ще започне коледно тържество за децата в авиобаза Граф Игнатиево.\r\n***\r\nВ 11.00 часа в Аудиторния комплекс на Медицински университет – Пловдив ще бъде открита изложбата „Донорство и трансплантация – живот през призмата на изкуството“. \r\n***\r\nОт 11.00 часа в пресклуба на БТА в Пловдив на бул. \"Шести септември\" 140 ще се проведе пресконференция на Ловно-рибрарско сдружение \"Съединение 1906\".\r\n***\r\nОт 12.00 часа в Заседателна зала на Община Пловдив ще се състои пресконференция, на която ще бъдат представени резултатите от изпълнението на проекта „Разработване на \"Програма за подобряване на качеството на атмосферния въздух на територията на Община Пловдив\" до момента.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А. \r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5. \r\n***\r\nОт 17.30 часа общинските съветници от ГЕРБ Петър Попов и Ясен Михайлов ще проведат срещи с граждани в офиса на партията в район „Западен” на ул. ”Царевец” № 9.\r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91. \r\n***\r\nОт 10.00 часа Постоянната комисия в областта на социалните дейности ще проведе заседание в Зала 1 на Областна администрация Русе. \r\n*** \r\nОт 19.00 часа в МДТ „К. Кисимов“ ще се проведе Коледен концерт на МДТ „Константин Кисимов“.\r\n*** \r\nОт 11.00 часа в Сесийна зала на община Смолян ще се проведе заседание на Общински съвет – Смолян.\r\n***\r\nОт 13:30 часа в зала 201 на Областна администрация Смолян, областният управител Недялко Славов и представителите на държавни институции и ведомства в региона ще проведат с представителите на местните и национални медии от област Смолян заключителна за 2017-та година пресконференция.\r\n***\r\nОт 15:00 часа в атриума на Областна администрация Смолян ще се проведе традиционното Коледуване.\r\n***\r\nОт 16.30 ч в Звездната зала на Планетариум – Смолян ще бъде представена програмата „Тайният ключ на вселената“.\r\n***\r\nОт 18.00 ч във фоайето на Планетариум – Смолян ще се проведе Коледен концерт с класическа музика и евъргрийни.\r\n***\r\nОт 18.00 ч в НЧ „Орфееви гори – 1870“ – квартал Райково, ще се проведе концерт на школата по пиано с ръководител Людмила Морозова.\r\n***\r\nОт 18.00 ч в зала №1 на Родопския драматичен театър ще се проведе Коледен концерт на Златко Кафеджиев и оркестър „Славяни“.\r\n***\r\nОт 17.00 часа във фоайето на Оперния театър ще започне коледен концерт на вокална група „Кара“ с музикален педагог Маргарита Карагьозова.\r\n***\r\nОт 18.00 часа в Изложбена зала „Байер“ ще се проведе среща с писателя Захари Карабашлиев.\r\n***\r\nОт 19.00 часа в Регионална библиотека „Захарий Княжески“ ще започне коледен концерт на Дамски камерен хор „Библиофония“ и приятели.\r\n***\r\nОт 11.00 часа във фоайето на 11-тия етаж на Община Разград ще се проведе трета поредна церемония по връчване на парични стипендии на деца с изявени дарби от Община Разград за успехи в областта на науката, изкуствата и спорта – 2017.\r\n***\r\nОт 11.00  часа в пресцентъра на областната администрация ще се проведе съвместна пресконференция на директорите на дирекциите “Бюро по труда”, “Инспекция по труда” и “Социално подпомагане”.\r\n***\r\nОт 18.00 часа в залата на ДКТ „Иван Димов” ще започне коледен концерт с участието на Теодоси Спасов, квартет„ Българка джуниър“, Камерния и Народния оркестър на община Хасково.\r\n***\r\nОт 09.00 часа в зала 363 на общината ще се проведе редовно заседание на Общински съвет- Шумен.\r\n***\r\nОт 11.00 часа в Центъра за ранно детско развитие ще се състои коледно тържество, Дядо Коледа ще раздава подаръци на децата, които посещават центъра. \r\n***\r\nОт 12.30 часа в заседателната зала на ІІ етаж на Терапевтичен блок ще се проведе тържествено заседание на Медицинския съвет на „МБАЛ – Шумен” АД по случай Коледните и Новогодишните празници.\r\n***\r\nОт 17.00 часа в Концертната зала на Младежкия дом ще се състои церемонията по награждаване на най-добрите спортисти и треньори на община Шумен за 2017-та година.\r\n***\r\nОт 11.30 часа, в Градския парк, на сцената до централния фонтан, Общината ще отбележи коледните празници с традиционния фестивал на коледарския буенек. От 12.40 часа започва тържествената Коледна церемония с празничното обръщение на кмета Георги Славов и Рождественското послание на Негово Високопреосвещенство Сливенския митрополит Иоаникий.", "date": "2017.12.20", "title": "Предстоящи събития в страната за 21 декември (Агенция „Фокус“)"}
{"url": "http://www.focus-news.net/news/2017/12/20/2469554/afp-prezidentat-na-polsha-ratifitsira-zakona-za-spornite-pravosadni-reformi-v-stranata.html", "text": "Президентът на Полша Анджей Дуда съобщи, че е ратифицирал закона за спорните правосъдни реформи в страната, които са смятани от опозицията и от ЕС за подкопаващи върховенството на закона и разделението на властите, предава  AFP.\r\nПрезидентът заяви, че е „решил да подпише“ реформите за Върховния съд и националния съдебен съвет, гласувани в  парламента този месец.  Виктор Турмаков", "date": "2017.12.20", "title": "AFP: Президентът на Полша ратифицира закона за спорните правосъдни реформи в страната"}
{"url": "http://www.focus-news.net/news/2017/12/20/2469555/parlamentat-prie-na-vtoro-chetene-antikoruptsionniya-zakon-obzor.html", "text": "Парламентът окончателно прие Антикорупционния закон на управляващите. От БСП изготвиха алтернативен антикорупционен закон, който беше отхвърлен на първо четене. Още преди антикорупционният закон да бъде приет, президентът Румен Радев обяви, че ще го върне за ново обсъждане. Според него законът няма да разкрива корупционни схеми и модели, а ще се стреми да възстановява справедливостта в обществото чрез отнемане на незаконно придобито имущество, без да акцентира на наказателното преследване. „Инструментите, с които ще борим корупцията в този закон, са неефективни. Той не удря и по корумпиращите, те пак ще захранват корупция. В същото време той може да бъде използван и като бухалка за разправяне с неудобните“, изтъкна Румен Радев.\r\nПарламентът реши антикорупционният орган да бъде Комисията за противодействие на корупцията и за отнемане на незаконно придобито имущество с мандат от 6 години. Ще се състои от петима членове –председател, зам.-председател и трима членове. Председателят на комисията ще се избира от Народното събрание по предложение на депутатите. Зам.-председателят и членовете също ще се избират от парламента, по предложение на председателя. \r\nНародното събрание ще осъществява контрола върху дейността на Комисията, а членовете й ще бъдат задължени при покана да се явят в парламента, за да предоставят информация. Комисията ежегодно до 31 март ще представя в парламента доклад от дейността си. В същия срок докладът ще се предоставя и на президента, и на Министерски съвет, ще се публикува и на интернет страницата на Комисията.\r\nЧленовете на антикорупционния орган ще пътуват безплатно в градския транспорт, а трудът им ще се зачита за първа категория. Те ще се застраховат при злополука и със застраховка „Живот“ за сметка на държавния бюджет. При встъпването си в длъжност ще подписват декларация, че няма да разгласяват информация.\r\nДепутатите решиха председателят на антикорупционния орган да получава 90% от заплатата на този на Народното събрание. Заместник-председателят ще получават възнаграждение в размер 90% от това на председателя му. Останалите членове на Комисията ще получават 80% от възнаграждението на председателя. \r\nСпоред закона корупция е налице, когато лице на висша публична длъжност злоупотребява с власт, нарушава или не изпълнява служебни задължения с цел пряко или косвено извличане на материална или нематериална облага.\r\nПротиводействието на корупцията ще се осъществява чрез деклариране на имуществото и интересите на лицата на висша публична длъжност, и на свързаните с тях лица; публичен достъп до декларациите, проверка на имущественото състояние. Производството по отнемане на незаконно придобито имущество ще се провежда независимо от наказателното производство срещу проверяваното лице и свързаните с него лица. \r\nПарламентът реши предсрочно освобождаване на член на Комисията да може да започне и по искане на една пета от народните представители, в това число и от страна на опозицията. \r\nСпоред закона при установяване на конфликт на интереси лицата няма да могат да заемат публична длъжност за 1 година. Самоличността на подалите сигнали няма да се разкрива, а в особени случаи да може да се потърси съдействие на МВР за допълнителни мерки за защитата им. Ако лицето, подало сигнал, е уволнено или преследвано ще има право на обезщетение. Производството за установяване на конфликт на интереси ще се образува в срок до 6 месеца от откриването на нарушението, но не по-късно от 3 години от извършването му.\r\nАнтикорупционният орган ще може да внася искове за отнемане на незаконно придобитото имущество. Ще може да прави и искания за използване на специални разузнавателни средства (СРС).\r\nБиляна ИВАНОВА", "date": "2017.12.20", "title": "Парламентът прие на второ четене Антикорупционния закон (ОБЗОР)"}
{"url": "http://www.focus-news.net/news/2017/12/20/2469556/pazardzhik-trapeza-s-traditsionnite-yastiya-za-badni-vecher-shte-imat-lishenite-ot-svoboda-v-zatvora-v-grada.html", "text": "Трапеза с традиционните християнски ястия за Бъдни вечер ще имат лишените от свобода в затвора в Пазарджик. Това каза за Радио „Фокус” – Пазарджик Пенка Попчева, експерт по социалните дейности в пазарджишкия затвор. В навечерието на Рождество Христово те ще имат възможност да се съберат около постната трапеза в общото помещение и да отбележат празника с традиционните постни ястия и питка с късметче. За Коледа, затворниците ще имат празнично меню, което ще включва местно ястие. Имат право също и на хранителни пратки от близките си. 16 от лишените от свобода ще прекарат тридневните коледни празници с близките си. По традиция, лишените от свобода подготвят различни по стил музикални изпълнения, театрални пиеси и скечове и пишат есета на празнична тема по повод Коледните празници. На 26 декември в затвора по традиция ще се проведе и проповед от Евангелска църква с концерт от хористи, като след нея ще бъдат раздадени и подаръци на лишените от свобода.\r\nАлбена ЖИЛЕКОВА", "date": "2017.12.20", "title": "Пазарджик: Трапеза с традиционните ястия за Бъдни вечер ще имат лишените от свобода в затвора в града"}
{"url": "http://www.focus-news.net/news/2017/12/20/2469557/mishel-barnie-otnosno-brekzit-nyama-da-ima-izlizane-ot-evropeyskiya-sayuz-bez-prehoden-period.html", "text": "Главният преговарящ на ЕС за Брекзит Мишел Барние заяви, че финализирането на споразумението за излизането на Великобритания от ЕС, основано на съгласието на съгласието на лидерите на ЕС от миналата седмица, трябва „да върви ръка за ръка“ с преходния период, предава EUObserver.\r\nБарние предупреди, че преходният период е „част от подреденото излизане“ и допълни, че споразумението за излизането трябва да бъде приключено до октомври 2018 г. „Но без подредено излизане не може да има и преходен период“, допълни той. \r\nБарние предупреди, че споразумението, постигнато между ЕС и Великобритания, по условията за „развода“ и което трябва да бъде прехвърлено в правен текст, все още е открито за обсъждания. \r\n„Няма да се движим назад, няма да се връщаме на никоя от точките, които бяха предмет на дискусиите дали е постигнат достатъчен прогрес по преговорите“, допълни той. Виктор Турмаков", "date": "2017.12.20", "title": "Мишел Барние относно Брекзит: Няма да има излизане от Европейския съюз без преходен период"}
{"url": "http://www.focus-news.net/news/2017/12/20/2469558/stara-zagora-74-godini-ot-podviga-na-letetsa-poruchik-dimitar-spisarevski-byaha-otbelyazani-v-kazanlak.html", "text": "74 години от подвига на поручик Димитър Списаревски, който със саможертва възпира американските бомбардировачи над София бяха отбелязани в Казанлък пред Паметника на военните летци в двора на казанлъшкото поделение, предаде кореспондент на Радио „Фокус“. Организатор на честването е Общобългарски комитет „Ген. Иван Вълков“, а инициативата е на Йордан Маринов, председател на комитета. Съорганизатор на събитието е Общинска библиотека „Искра“.\r\nВ честването взеха участие представители на неправителствени и патриотични организации и съюзи, ученици и граждани. Слово по повод годишнината от подвига на Димитър Списаревски изнесе директорът на Библиотека „Искра“ Анна Кожухарова. С какво трябва да бъде запомнен подвигът на Списаревски, говори Йордан Маринов. \r\nВенци и цветя пред паметника бяха поднесени от името на командването на Военно-въздушните сили на България. На събитието сред официалните лица беше и генерал Пламен Йорданов, командир на 61 Стрямска механизирана бригада.", "date": "2017.12.20", "title": "Стара Загора: 74 години от подвига на летеца поручик Димитър Списаревски, бяха отбелязани в Казанлък"}
{"url": "http://www.focus-news.net/news/2017/12/20/2469559/indexhr-harvatiya-moreto-izhvarli-na-populyaren-plazh-v-dubrovnik-mina-ot-vtorata-svetovna-voyna.html", "text": "Бурен вятър, обхванал Адриатическото крайбрежие на Хърватия, предизвика големи вълни, които изхвърлиха на плажа „Баня“ в популярния сред туристите град Дубровник мина от Втората световна война, предава Index.hr.\r\nВ разпространеното от местната полиция съобщение бе уверено, че веднага след констатирането на проблема са предприети действия за деактивирането и отстраняването на мината, предава Радио „Фокус“ в рубриката „Балкански туристически часовник“.  За обезвреждането й е бил изпратен екип от сапьори, на които им е отнело няколко часа, за да обезопасят района. Уточнява се, че пожарната служба на Дубровник им е оказала съдействие за обезвреждането на снаряда, а след това - и за отстраняването му от плажа. До приключване на операцията районът е бил блокиран за преминаването на превозни средства и пешеходци. \r\nСпоред кмета на Дубровник Орланде Токич мината е била с тегло от 800 килограма. : Тереза Герова", "date": "2017.12.20", "title": "Index.hr (Хърватия): Морето изхвърли на популярен плаж в Дубровник мина от Втората световна война"}
{"url": "http://www.focus-news.net/news/2017/12/20/2469560/plovdiv-fondatsiya-plovdiv-2019-se-mesti-v-tyutyuneviya-grad.html", "text": "Фондация „Пловдив 2019“ обяви преместването си в сграда на ул. „Екзарх Йосиф“ в Тютюневия град. Това съобщиха за Радио „Фокус“ – Пловдив от отдел „Връзки с обществеността“ на фондацията. Оттам съобщиха, че сградата ще се превърне в основна локация за събития и проекти на „Европейската столица на културата“. Помещенията на първия етаж в сградата ще се ползват и за репетиции на оркестъра на Държавна опера – Пловдив след излизането му от Концертна зала на площад „Централен“. „Двете институции ще си партнират и ще обитават сградата през следващите две години, като целта по този начин е да вдъхнат нов артистичен живот на целия квартал, като един от ключовите проекти на „Пловдив 2019“, информираха от пресцентъра на Фондацията. Досегашният офис на Фондация „Пловдив 2019“ на Главната улица на този етап също ще продължи да функционира като комуникационна точка на мащабния проект.\r\nТони МИХАЙЛОВ", "date": "2017.12.20", "title": "Пловдив: Фондация „Пловдив 2019“ се мести в Тютюневия град"}
{"url": "http://www.focus-news.net/news/2017/12/20/2469561/prehodniyat-period-na-brekzit-shte-priklyuchi-na-31-dekemvri-2020-godina-obzor.html", "text": "В сряда Европейската комисия съобщи, че преходният период на Брекзит, в рамките на който правилата на ЕС ще важат за Обединеното кралство, трябва да остане в сила до края на 2020 г.\r\n„Преходните разпоредби следва да се прилагат от датата на влизане в сила на споразумението за оттегляне (на Великобритания от ЕС) и не трябва да продължават след 31 декември 2020 г.\", се казва в насоките на ЕК за водене на преговорите с Лондон.\r\nГлавният преговарящ на Съюза по Брекзит Мишел Барние изнесе пресконференция, по време на която обясни естеството на преходния период. Великобритания няма да участва във вземането на решения в Съюза по време на периода, но с нея ще бъде воден диалог. \r\nСъщевременно страната няма да бъде автоматично покрита от действията на близо 750-те търговски договора, включително и от тези за свободна търговия, които Европейският съюз е сключил с други страни. Барние препоръча правителството в Лондон още от сега да започне \"проучвателни преговори\" с трети страни. \r\nСпоред него финализирането на споразумението за излизането на Великобритания от ЕС, основано на съгласието на съгласието на лидерите на ЕС от миналата седмица, трябва „да върви ръка за ръка“ с преходния период. Гой предупреди, че преходният период е „част от подреденото излизане“ и допълни, че споразумението за излизането трябва да бъде приключено до октомври 2018 г. „Но без подредено излизане не може да има и преходен период“, допълни той. \r\nБарние предупреди, че споразумението, постигнато между ЕС и Великобритания, по условията за „развода“ и което трябва да бъде прехвърлено в правен текст, все още е открито за обсъждания.", "date": "2017.12.20", "title": "Преходният период на Брекзит ще приключи на 31 декември 2020 година (ОБЗОР)"}
{"url": "http://www.focus-news.net/news/2017/12/20/2469562/lokalno-makedoniya-zaetite-v-turizma-sa-izpraveni-pred-problema-s-neloyalnata-konkurentsiya-i-sivata-ikonomika.html", "text": "Заетите в туристическия бранш в Македония са изправени пред проблеми, свързани с нелоялна конкуренция и процъфтяването на сивата икономика, отбелязва скопското електронно издание \"Локално\".\r\nВ тази връзка Асоциацията на хотелиерството и туризма при Стопанската камара на Македония ще внесе предложение за изменение и допълнение на Закона за туристическа дейност и на Закона за хотелиерската дейност, за да бъдат ограничени последиците, произтичащи от нелоялната конкуренция и сивата икономика в този сектор, но и за да бъде подобрено качеството на предлаганите услуги, предава Радио „Фокус“ в рубриката „Балкански туристически часовник“. \r\nЗаместник-председателят на Асоциацията Славе Сирачевски информира, че ще предложи въвеждането на изискване за подновяване на лиценз за работа след определен период от време - две или три години. Съгласно думите му, по този начин ще бъде създадена система за контрол на туристическия пазар. \r\nАсоциацията предлага промени и при плащането на субсидии. Към настоящия момент процедурата по отпускането им е сложна и съпътствана от ненужни подробности, което води до забавяния в изплащането на отпуснатите средства. \r\nПредложения за промени и допълнения има и за частта от закона, която дефинира дейността на туристическите гидове. \r\nПо отношение на хотелиерската дейност експертите настояват за категоризация на всички съоръжения, предлагащи настаняване на туристи в Македония. Според Асоциацията е от изключителна важност освен хотелите, мотелите и пансионите, да бъдат категоризирани още апартаментите, отдавани под наем на посетители, туристическите и ловните хижи. Заетите в бранша се оплакват от нелоялна конкуренция, която предлага оферти за настаняване чрез различни онлайн платформи. \r\nПо данни на Държавния статистически институт, през първите девет месеца на текущата година, броят на туристите в Македония се е увеличил с 16,7%, но броят на нощувките бележи ръст от едва 12,4%. Повечето туристи идват от България, Сърбия, Хърватия, Албания, Косово, Германия, Полша и Гърция.: Тереза Герова", "date": "2017.12.20", "title": "\"Локално\" (Македония): Заетите в туризма са изправени пред проблема с нелоялната конкуренция и сивата икономика"}
{"url": "http://www.focus-news.net/news/2017/12/20/2469563/afp-kamarata-na-predstavitelite-na-sasht-glasuva-zakona-za-reformi-na-danachnoto-zakonodatelstvo-triumf-za-donald-tramp.html", "text": "Камарата на представителите (долната на Конгреса) на САЩ даде окончателното си одобрение на закона за данъчните реформи, предавайки на президента Доналд Тръмп неговата първа важна законодателна победа, откакто е в Белия дом, предава  AFP.\r\nКамарата на представителите  прие плана за реформи на сума от 1,5 трилиона долара, гласувайки най-вече по партийни линии – 224 конгресмена срещу 201 при повторно гласуване, проведено по процедурни причини само часове, след  като законопроектът бе приет от Сената.\r\nОчаква се одобреният закон да достигне до бюрото на Тръмп в следващите дни за ратификация. Той по-рано заяви, че данъчните реформи ще са „голям и прекрасен коледен подарък“ за американския народ.  Виктор Турмаков", "date": "2017.12.20", "title": "AFP: Камарата на представителите на САЩ гласува закона за реформи на данъчното законодателство – триумф за Доналд Тръмп"}
{"url": "http://www.focus-news.net/news/2017/12/20/2469564/vidin-za-sportist-1-na-2017-godina-v-grada-za-sedma-poredna-godina-be-obyavena-sastezatelkata-po-sambo-i-dzhudo-tsvetelina-tsvetanova.html", "text": "За Спортист №1 на 2017 година във Видин бе обявена Цветелина Цветанова от СК „Борба, самбо, джудо“, съобщиха от пресцентъра на Общината.  Това е седмото поредно отличие, което тя печели. При жени, категория до 48 кг на Европейското първенство в Минск тя заема трето място. В същата категория печели първо място на Държавното първенство в Панагюрище. Първа е и при жените на първенството по джудо в София. След Цветелина Цветанова в челната спортна десетка на Видин се подреждат: на втора позиция – Денис Лилков, състезател от СК ”Борба, самбо, джудо”; на трета – Георги Георгиев от СК по културизъм „Бъдин“; четвърто място заема Здравко Здравков от СК по бокс „Бдин”; пети се подреждат Елена Петкова, Александра Петрова, Десислава Василева и Рени Генкова от СК по кану-каяк „Ванто – Видин”; на шесто място е Момчил Янев от СК „Бъдин-ММА”; седма позиция заема Лъчезар Петров от АСК „Жико-Моторспорт”; на осма е капитанът на юношеския национален отбор на Република България Веселин Вълчов от СК по кану-каяк „Ванто – Видин”; на девета – Пламен Янев от СК ”Борба, самбо, джудо” и на десета позиция – Емил Николов, състезател на СК „Бъдин-ММА”. За треньор на 2017 година бе определен наставникът на СК по кану-каяк „Ванто – Видин” – Цветан Иванов.\r\nВ челната десетка на най-добрите деца спортисти класирането оглави капитанът на юношеския национален отбор на Република България Веселин Вълчов от СК по кану-каяк „Ванто – Видин”. Той е републикански шампион в Държавното индивидуално първенство, както и в Държавното отборно първенство за юноши старша възраст в дисциплините едноместен каяк на 1000, на 500 и на 5000 метра. На втора позиция се подреди Йоана Георгиева от СК по кану-каяк „Ванто – Видин”; на трета – Елина Георгиева от СК по бокс „Бдин”; на четвърта – Ива Иванова от СК „Бъдин-ММА”; на пета – Янис Яков от СК по кану-каяк „Ванто – Видин”; на шеста – двойка каяк, възрастова група юноши – Захари Виденов и Петър Иванов от СК по кану-каяк „Бдин 77”; на седма е бронзовият медалист в Държавното индивидуално първенство по кану-каяк с домакинство Пловдив, в дисциплината едноместен каяк 500 м при юношите –  Радослав Йорданов от СК по кану-каяк „Бдин 77”; на осма – Натали Неофитова от СК „Борба, самбо, джудо”; на девета – две двойки по кану-каяк: двойката каяк Ванеса Димитрова и Женя Димитрова от  СК по кану-каяк „Ванто – Видин” и двойката кану – Янис Яков и Любомир Николов от СК по кану-каяк „Ванто – Видин”; на десето място е лекоатлетът Огнян Габровски от  СК „Бдин Атлетик”.\r\nНа церемонията бяха връчени и индивидуални отличия  за най-перспективен футболист за 2017 година  – Георги Стоянов от  ДФК-Видин; за най-добър голмайстор при децата – Роберто Росенов от футболната школа на СК „Пегас Спорт”; наградата за най-добър футболист „Възраст У-15” получават двама състезатели от школата на ОФК „Бдин 1923” – Калоян Иванов и Теодор Тошев; отличието за най-перспективен баскетболист при юношите от школата на „Видабаскет” получава Цветан Иванов; за най-добра волейболистка – две от състезателките от ВК „Бдин-Вида” – Мерелин Николова и Мила Илиева; за футболист на 2017 година – Калоян Цветков от ОФК „Бдин 1923”; за баскетболист на 2017 година – Юлиян Колев от БК „Видабаскет”; награда за несломим спортнен дух и успехи в автомобилния спорт получи Ани Ванков от АСК „Жико-Моторспорт”.\r\nНа тържествената церемония по награждаването на най-добрите спортисти на Видин за 2017 година присъстваха кметът на Общината Огнян Ценков, областният управител Албена Георгиева, председателят на Общинския съвет Генади Велков, началникът на Регионалното управление на образованието Веселка Асенова, заместник-кметът по хуманитарни дейности и социална политика Венци Пасков, архимандрит Антим – протосингел на Видинска Света митрополия, членове на постоянната комисия за работа с децата, младежта, спорта и туризма към Общинския съвет, представители на спортни клубове и много гости.\r\nС приветствие към присъстващите се обърна видинският кмет Огнян Ценков, който засвидетелства своето уважение към  всички  спортисти, към работата на клубовете и техните треньори. Той отбеляза, че и през тази година всички финансови задължения към клубовете, заложени в бюджета в размер на 300 000 лева, са изплатени. ”Аз, като кмет на Община Видин и цялото общинско ръководство винаги сме откликвали на потребностите на спортните клубове и сме търсили най-удачните решения за възникналите проблеми. За да можем заедно да предложим на нашите деца и младежи по-добри възможности за оползотворяване на свободното време” – каза Ценков. Той отправи своите най-искрени пожелания в навечерието на Рождество Христово и Нова година за здраве, благополучие, разбирателство и просперитет.\r\nИ тази година Общинската експертна комисия по спорта взе решение най-успешните спортисти на Видин да бъдат разделени и по възрастов признак. По този начин заслужено внимание получават и подрастващите спортни надежди. Класирането и в двете десетки бе извършено от експертната комисия, под председателството на заместник-кмета по хуманитарни дейности и социална политика в Община Видин Венци Пасков. Номинациите с постиженията на всеки един от състезателите предварително бяха заявени от спортните клубове. Гласуването стана чрез анкетни карти, по точкова система за оценяване, като по-голям брой точки носят участията в международни състезания, следвани от призовите класирания в държавни първенства. От значение е също дали спортът, в който се състезава даденият спортист, е олимпийски.\r\nДве награди получи кметът на Община Видин Огнян Ценков от Българската федерация по автомобилен спорт – за заслуги в развитието на автомобилния спорт в България за 2016 година и за принос към развитието на автомобилния спорт през 2017 година.\r\nЗа доброто настроение по време на церемонията се погрижи танцова формация към ГПЧЕ „Йордан Радичков” „КРЮ 901”.", "date": "2017.12.20", "title": "Видин: За Спортист №1 на 2017 година в града за седма поредна година бе обявена състезателката по самбо и джудо Цветелина Цветанова"}
{"url": "http://www.focus-news.net/news/2017/12/20/2469580/kyustendil-nad-250-detsa-ot-grada-sa-uchastvali-v-konkursa-na-chitalishte-probuda-moyata-koleda.html", "text": "Над 250 деца от Кюстендил са участвали в конкурса на читалище „Пробуда” – „Моята Коледа”. Това съобщи за Радио „Фокус” – Кюстендил Милена Маркова, председател на читалище „Пробуда”. По думите й в конкурса, който е проведен в три направления – картина, картичка и сурвачка, са участвали над 250 деца от предучилищна група до осми клас, разделени в четири възрастови групи.\r\n„Класираните участници на първите три места във всяка една от групите получиха диплом и предметни награди, подсигурени от читалището и Информационен център „Европа Директно” – Кюстендил”, каза Милена Маркова. По думите й в празничната програма са участвали деца от школата по народно пеене с преподавател Адела Харалампиева.\r\nВенцеслав ИЛЧЕВ", "date": "2017.12.20", "title": "Кюстендил: Над 250 деца от града са участвали в конкурса на читалище „Пробуда” – „Моята Коледа”"}
{"url": "http://www.focus-news.net/news/2017/12/20/2469581/reuters-donald-tramp-zaplashi-da-namali-amerikanskata-pomosht-kam-darzhavite-glasuvali-v-oon-sreshtu-reshenieto-mu-za-izrael.html", "text": "Президентът на САЩ Доналд Тръмп заплаши да намали финансовата помощ към страните, гласували в полза на проекторезолюцията на ООН срещу решението му да признае Ерусалим за столица на Израел, предава  Reuters.\r\n„Те получават стотици милиони и дори милиарди долари, а след това гласуват срещу нас. Е, ние гледаме кой как гласува. Нека гласуват срещу нас. Ще спестим много пари. Все ни е тази“, заяви Тръмп. \r\nОбщото събрание на ООН ще проведе рядка извънредна сесия по молба на арабските и мюсюлмански държави относно спорното решение на САЩ.  Виктор Турмаков", "date": "2017.12.20", "title": "Reuters: Доналд Тръмп заплаши да намали американската помощ към държавите, гласували в ООН срещу решението му за Израел"}
{"url": "http://www.focus-news.net/news/2017/12/20/2469582/politico-prezidentat-na-rumaniya-predupredi-che-stranat-mu-mozhe-da-bade-sledvashtata-sanktsionirana-ot-ek-sled-polsha.html", "text": "Президентът на Румъния Клаус Йоханис заяви, че страната му може да бъде, както и Полша, санкционирана от ЕК, ако управляващата коалиция проведе реформи в правосъдната система, предава  Politico.\r\n„Съществува риск Румъния да се сблъска със същите санкции като Полша. Ако някой смята, че промяната на законите за правосъдието няма да има последствия, той е паднал от луната и последствията ще зависят от размера на промените“, допълни той. \r\nПо-рано горната камара на румънският парламент прие изменения в закона, регулиращ статута на съдиите и прокурорите, включващи и наказания. Критиците на закона смятат, че това ще намали независимостта на правосъдната система.  Президентът има правото да наложи еднократно вето на въпросния закон.  Виктор Турмаков", "date": "2017.12.20", "title": "Politico: Президентът на Румъния предупреди, че странат му може да бъде следващата санкционирана от ЕК след Полша"}
{"url": "http://www.focus-news.net/news/2017/12/20/2469583/donald-tramp-pravim-amerika-otnovo-velika.html", "text": "Президентът на САЩ Доналд Тръмп прие в Белия дом водачите на Републиканската партия, за да отпразнува предложената от него и гласувана от Конгреса данъчна реформа, предвиждаща намаляването на данъците, предава AFP.\r\n\"Направихме Америка отново велика. Счупихме всички реформи\", заяви Тръмп и благодари на републиканците в Конгреса, че са провели определеното от него \"най-голямо намаляване на данъците в историята на страната\". \r\nНа свой ред председателят на Камарата на представителите Пол Райън заяви, че \"прекрасното президентско водачество на Тръмп\" е  причината за успеха на амбициозния план за данъчни реформи.  Виктор Турмаков", "date": "2017.12.20", "title": "Доналд Тръмп: Правим Америка отново велика"}
{"url": "http://www.focus-news.net/news/2017/12/20/2469584/reuters-beliyat-dom-ochakva-ot-kongresa-da-se-otkazhe-ot-sakrashteniyata-v-razhodite-predizvikani-ot-reformiraneto-na-danachnata-sistema.html", "text": "Белият дом очаква от Конгреса скоро да се откаже от правилото, според което може да предизвика намаляване на бюджетните разходи в сфери като здравеопазването и земеделието, за да се покрие цената на наскоро приетите реформи в данъчната система, предава  Reuters.\r\n„Конгресът вероятно ще се откаже от правилото, което изисква от Сената да намери компенсации за големите данъчни съкращения в законопроекта, чрез резолюция за разходите, която скоро трябва да приеме“, смята източник от Белия дом.\r\nСлужителят допълни, че данъчната агенция на САЩ  може незабавно да започне да прилага  промените, изисквани при реформирането  на данъчния кодекс на САЩ в размер от 1,5 трилиона долара и че не трябва да се чака президентът Доналд Тръмп да ратифицира законопроекта. Виктор Турмаков", "date": "2017.12.20", "title": "Reuters: Белият дом очаква от Конгреса да се откаже от съкращенията в разходите, предизвикани от реформирането на данъчната система"}
{"url": "http://www.focus-news.net/news/2017/12/20/2469585/donald-tramp-otbelyaza-pobeda-sled-kato-kamarata-na-predstavitelite-prie-predlozhenite-ot-nego-danachni-reformi-obzor.html", "text": "Камарата на представителите (долната на Конгреса) на САЩ даде окончателното си одобрение на закона за данъчните реформи, предавайки на президента Доналд Тръмп неговата първа важна законодателна победа, откакто е в Белия дом. Камарата на представителите  прие плана за реформи на сума от 1,5 трилиона долара, гласувайки най-вече по партийни линии – 224 конгресмена срещу 201 при повторно гласуване, проведено по процедурни причини само часове, след  като законопроектът бе приет от Сената.\r\n\"Направихме Америка отново велика. Счупихме всички реформи\", заяви Тръмп и благодари на републиканците в Конгреса, че са провели определеното от него \"най-голямо намаляване на данъците в историята на страната\". „Данъчните облекчения са толкова големи и значими и въпреки това фалшивите новини работят извънредно, за да повтарят думите на своите приятели, победените демократи и само петнят“, заяви Тръмп от профила си в социалната мрежа „Туитър“. „Това е случай, в който резултатите ще говорят за себе си, при това съвсем скоро“, допълни той. \r\nНа свой ред председателят на Камарата на представителите Пол Райън заяви, че \"прекрасното президентско водачество на Тръмп\" е  причината за успеха на амбициозния план за данъчни реформи. \r\nОчаква се одобреният закон да достигне до бюрото на Тръмп в следващите дни за ратификация. Той по-рано заяви, че данъчните реформи ще са „голям и прекрасен коледен подарък“ за американския народ. Белият дом очаква от Конгреса скоро да се откаже от правилото, според което може да предизвика намаляване на бюджетните разходи в сфери като здравеопазването и земеделието, за да се покрие цената на наскоро приетите реформи в данъчната система.", "date": "2017.12.20", "title": "Доналд Тръмп отбеляза победа, след като Камарата на представителите прие предложените от него данъчни реформи (ОБЗОР)"}
{"url": "http://www.focus-news.net/news/2017/12/20/2469586/emsc-zemetresenie-s-magnitud-50-e-registrirano-kray-kaspiyskoto-kraybrezhie-na-iran.html", "text": "Земетресение с магнитуд 5,0 по скалата на Рихтер е регистрирано в северната част на Иран край каспийското му крайбрежие, показва справка на интернет страницата на Европейския средиземноморски сеизмологичен център (EMSC).\r\nТрусът е регистриран на 17 км. южно от град Карадж на дълбочина от 7 км. в 23:27 часа местно време (21:57 часа българско време) на дълбочина от седем км.\r\nНяма данни за жертви и разрушения.  Виктор Турмаков", "date": "2017.12.20", "title": "EMSC: Земетресение с магнитуд 5,0 е регистрирано край каспийското крайбрежие на Иран"}
{"url": "http://www.focus-news.net/news/2017/12/20/2469587/afp-vitsepremierat-na-velikobritaniya-deymian-griyn-podade-ostavka.html", "text": "Вицепремиерът на Великобритания Деймиън Грийн подаде оставка от поста си заради обвинения в сексуален тормоз, предава AFP.\r\n\"С голямо съжаление и с голяма благодарност за приноса, който Вие направихте през годините, поисках от Вас да подадете оставка от правителството и приех Вашата оставка\", пише в писмо на британския министър-председател Тереза Мей, изпратено на Грийн.  Виктор Турмаков", "date": "2017.12.20", "title": "AFP: Вицепремиерът на Великобритания Деймиън Грийн подаде оставка"}
{"url": "http://www.focus-news.net/news/2017/12/20/2469588/predstoyashti-mezhdunarodni-sabitiya-za-21-dekemvri-agentsiya-fokus.html", "text": "В Каталуния ще се проведат регионални избори, извънредно свикани от централните власти два месеца след опита за отделяне на областта.\r\n*** Ще се проведе официална церемония по закриването на Международния наказателен трибунал за бивша Югославия.\r\n*** Общото събрание на ООН ще проведе извънредно заседание, на което ще гласува резолюция, призоваващ САЩ да отменят решението си да признаят Ерусалим за столица на Израел.\r\n*** Руският външен министър Сергей Лавров ще приеме специалния пратеник на ООН за Сирия Стефан де Мистура.\r\n***", "date": "2017.12.20", "title": "Предстоящи международни събития за 21 декември ( Агенция „Фокус“ )"}
