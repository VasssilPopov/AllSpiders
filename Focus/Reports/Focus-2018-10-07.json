{"url": "http://www.focus-news.net/news/2018/10/07/2575593/plovdiv-75-sa-uchitelite-po-religiya-i-pravoslavie-v-plovdivskata-eparhiya.html", "text": "75 са учителите по религия и православие в Пловдивската епархия, каза за  Радио „Фокус“-Пловдив  Недка Чолакова от Културно-просветният отдел при Пловдивската света митрополия. Над 5000 са учениците, които изучават религия и православие. По думите на Чолакова всяка година Негово Високопреосвещенство Пловдивския митрополит Николай отпуска средства за закупуването на учебници по религия и учебни тетрадки на децата. „Мисля, че това е единствената епархия, която има толкова много ученици, изучаващи религия и православие като СИП, ЗИП или като неделни училища към някоя от църквите“, добави Чолакова. Тя каза още, че по повод 1 ноември- Ден на будителите, се организира поклонническо пътуване с учителите. „Това се случва за четвърта година. Миналата година бяхме в Букурещ. По-предната година бяхме във великотърновските манастири. Една година сме в България, на следваща- в чужбина“, каза още Чолакова. \r\nМария РУСЕВА", "date": "2018.10.07", "title": "Пловдив: 75 са учителите по религия и православие в Пловдивската епархия"}
{"url": "http://www.focus-news.net/news/2018/10/07/2575595/", "text": "Силни дъждове предизвикаха локални наводнения в хърватската област Далмация, съобщава македонският телевизионен канал  ”21 TB” . \r\nСилният дъжд, който вали в района на Далмация, Хърватия, създава проблеми в Сплит, а подножието на известния дворец на Диоклециан е наводнено. \r\nНякои  улици в града са  напълно под водата и в отделни райони има прекъсване на електрозахранването. Няколко къщи са били наводнени. \r\nПрез последните 24 часа са паднали 62 литра дъжд на квадратен метър. В околностите на Сплит са активирани свлачища. За сега няма информация за пострадали хора.  Юлиян Марков", "date": "2018.10.07", "title": "„21 ТВ“ (Македония): Силни дъждове предизвикаха локални наводнения в Далмация, Хърватия"}
{"url": "http://www.focus-news.net/news/2018/10/07/2575596/miroslava-vladimirova-yoga-instruktor-s-redovnoto-praktikuvane-na-yoga-se-povishava-kontsentratsiyata-i-se-uspokoyava-naprezhenieto-v-uma.html", "text": "С редовното практикуване на йога се повишава концентрацията и се успокоява напрежението в ума. Това каза за  Радио „Фокус“ – Пирин  Мирослава Владимирова, йога инструктор. По думите ѝ йогата работи на нивото на мускулите и основно над съединителната тъкан. „След като ставаме гъвкави в тялото ни и умът ни става гъвкав. По този начин отстраняваме напрежението и на клетъчно ниво, а не само на психиката“, посочи Мирослава Владимирова. Тя отбеляза, че точно по тази причина малките деца могат да правят много неща, свързани с гъвкавостта. „Децата са отворени психически и нямат блокажи в ума си. Ние възрастните имаме изградени стереотипи и от там се получават самите блокажи и сковаността в телата“, коментира още йога инструкторът.  Тя поясни, че първото  ѝ посещение на йога е било изключително трудно. „Тогава бях обляна в пот, като се бях опитала да направя пет неща, което не беше никак приятно. В момента мога да кажа, че правя немислими неща и нивото ми на издръжливост се е покачило стократно. Реално по 15 часа на седмица практикувам йога и благодарение на това съм здрава, устойчива и имам огромни и положителни резултати, каза йога инструкторът. \r\nДенис НИКИФОРОВ", "date": "2018.10.07", "title": "Мирослава Владимирова, йога инструктор: С редовното практикуване на йога се повишава концентрацията и се успокоява напрежението в ума"}
{"url": "http://www.focus-news.net/news/2018/10/07/2575594/sofiya-katastrofa-mezhdu-dva-leki-avtomobila-e-stanala-na-avtomagistrala-hemus-pri-viadukta-nad-eleshnitsa-dvizhenieto-v-uchastaka-e-zatrudneno.html", "text": "Катастрофа между два леки автомобила е станала на автомагистрала „Хемус“ при виадукта над Елешница. Това съобщиха за  Агенция „Фокус“  от МВР. По думите му при инцидента има пострадали и движението е затруднено.", "date": "2018.10.07", "title": "София: Катастрофа между два леки автомобила е станала на автомагистрала „Хемус“ при виадукта над Елешница, движението в участъка е затруднено"}
{"url": "http://www.focus-news.net/news/2018/10/07/2575591/veliko-tarnovo-bremenna-zhena-e-s-tezhka-gradna-travma-sled-katastrofata-pri-novo-selo.html", "text": "Четирима са пострадалите при катастрофата край Ново село - две жени и двама мъже. Това съобщават за  Радио “Фокус” - Велико Търново  от пресцентъра на МОБАЛ “Д-р Стефан Черкезов”. Една от жените е бременна. Тя е с тежка гръдна травма и руптура на далака, в момента е в операционната. Другата пострадала жена е с фрактури на лицев череп и таз. Единият мъж е с фрактури на глезен и прешлен, втория също има фрактура на глезен и тежка гръдна травма. В момента в лечебното заведение има спешна нужда от кръв от всички групи. Лекарите призовават, всеки който има възможност утре да дари в Отделението по транфузионна хематология на МОБАЛ “ Д-р Стефан Черкезов” от 7.30 до 13.30 часа.", "date": "2018.10.07", "title": "Велико Търново: Бременна жена е с тежка гръдна травма след катастрофата при Ново село"}
{"url": "http://www.focus-news.net/news/2018/10/07/2575598/sofiya-lek-avtomobil-e-blasnal-presichashto-prase-v-uchastaka-mezhdu-gara-yana-i-buhovo-na-okolovrastniya-pat-pri-viadukta-s-avtomagistrala-hemus.html", "text": "Лек автомобил е блъснал пресичащо прасе в участъка между гара „Яна“ и Бухово на Околовръстния път при виадукта с автомагистрала „Хемус“. Това съобщиха за  Агенция „Фокус“  от МВР. Водачът на лекия автомобил не е пострадал. Инцидентът е станал преди около 40-50 минути. Няма данни движението да е затруднено.", "date": "2018.10.07", "title": "София: Лек автомобил е блъснал пресичащо прасе в участъка между гара „Яна“ и Бухово на Околовръстния път при виадукта с автомагистрала „Хемус“"}
{"url": "http://www.focus-news.net/news/2018/10/07/2575600/trima-kriminalno-proyaveni-byaha-zadarzhani-sled-politseysko-presledvane-i-strelba-v-sofiya-obzor.html", "text": "Трима криминално проявени бяха задържани след полицейско преследване и стрелба в София. Инцидентът е станал в кв. „Левски“ около 11.00 часа в неделния ден. Мъжете, които са пътували в лек автомобил са отказали да спрат на полицейска проверка. При опита си да избягат са блъснали леко служител на МВР, а единият от полицаите е стрелял два пъти в гумите на автомобила на бегълците в опит да ги спре. При проверката е станало ясно, че единият от задържаните е без документи за самоличност.  \r\nПо-късно през деня, директорът на СДВР старши комисар Ивайло Иванов заяви, че тримата задържани са криминално проявени, но в автомобила им не са били открити забранени вещества. Той обясни, че след като автомобилът се опитал да избегне полицейската проверка веднага са били организирани заградителни мероприятия на територията на столицата. По думите му след това автомобилът е бил засечен от друг патрул, който също е подал сигнал за спиране. Вследствие на това, колата се насочила към полицая и го е закачила с бронята, което е наложило и произвеждането на изстрели с пистолет в гумата от страна на друг служител на реда. Директорът на СДВР посочи, че на пръв поглед в автомобила не са били открити забранени неща, но не е изключен и вариантът те да са били изхвърлени, тъй като в колата са открити множество туби, за които има съмнение, че са съдържали забранена субстанция. От друга страна, комисар Иванов заяви още, че куче, обучено да реагира на наркотици, е реагирало, но все още няма информация да са открити такива в автомобила. Той уточни също така, че лицата са криминално проявени за най-различни кражби, грабежи, наркотици.", "date": "2018.10.07", "title": "Трима криминално проявени бяха задържани след полицейско преследване и стрелба в София (ОБЗОР)"}
{"url": "http://www.focus-news.net/news/2018/10/07/2575601/ftbol-livarpul-i-manchestar-siti-zavarshiha-naravno-00.html", "text": "Лидерите във временното класиране на Премиър лийг - Ливърпул и Манчестър Сити, не излъчиха победител. На \"Анфийлд\" голямото дерби от осмия кръг на английската Премиър лийг завърши без отбелязан гол - 0:0. Това е първо нулево равенство между двамата мениджъри – Юрген Клоп и Хосеп Гуардиола. Големият грешник на мача стана Рияд Марез, който 4 минути преди края на редовното време изпълни дузпа високо над вратата. \r\nСега три отбора са на върха с еднакъв брой точки – по 20. Това са Манчестър Сити, Челси и Ливърпул, разделени от голова разлика. Следват Арсенал и Тотнъм с по 18 точки.", "date": "2018.10.07", "title": "Фтбол: Ливърпул и Манчестър Сити завършиха наравно 0:0"}
{"url": "http://www.focus-news.net/news/2018/10/07/2575599/varna-smesen-ekip-ot-balgariya-i-makedoniya-vze-parvata-nagrada-v-mezhdunarodniya-arhitekturen-plener-adaptatsiya-na-pristanishte-varna-iztok.html", "text": "Екип от млади архитекти от Македония и България спечели първата награда в Международния архитектурен пленер 2018 на тема „Адаптация на Пристанище „Варна – Изток“ за нови обществени пространства”. Това съобщават от  Камарата на архитектите . Отличеният проект е дело на Ана Урумовска, Мария Треневска, Християн Ивановски и Калина Манолова. Той се откроява с елегантни решения, сред които открит амфитеатър, озеленяване на съществуващите кранове и използването им за покривни тенти на различни събития. На второ и трето място са класирани турско-български и украинско-бълкарски екипи. Проектът на варненския екип, който се класира на пето място, е под название „Porto Parco”. Той предвижда оригинална планировка, инспирирана от характерната градска тъкан, с пристан за яхти и огромно колело, подобно на „London Eye”, което стъпва частично в морето. Награждаването се състоя в края на пленера, вчера в Дома на архитекта във Варна в присъствието на специалните гости – председателя и главния секретар на САБ арх. Георги Бакалов и арх. Ваня Фурнаджиева. Главният архитект на Община Варна, арх. Виктор Бузев, патрон на събитието и председател на журито, връчи дипломите на отличените, придружени с парични награди.", "date": "2018.10.07", "title": "Варна: Смесен екип от България и Македония взе първата награда в Международния архитектурен пленер „Адаптация на Пристанище „Варна – Изток“"}
{"url": "http://www.focus-news.net/news/2018/10/07/2575602/plovdiv-do-20-ina-dni-shte-priklyuchi-remontat-na-detskata-gradina-v-selo-katunitsa.html", "text": "До 20-ина дни ще приключи ремонтът на детската градина в село Катуница, каза за  Радио „Фокус“-Пловдив  кметът на населеното място Красимир Юруков. Той започна в края на август- началото на септември месец. Ремонтните дейности включват цялостно външно саниране, цялостен ремонт на покрива на сградата, подмяна на част от дограмата. Изградена е още една детска площадка със средства по програма „Сапарт“ , отпуснати от Министерството на земеделието. Детското заведение е отворило врати за малчуганите за първия учебен ден. „Ремонтът не е създал проблеми. Единствено през август беше затворена заради ремонта. Сградата трябваше да се подготви и беше невъзможно август децата да я ползват“, каза още Юруков. \r\nТова е най-голямата детска градина в общината. Тя не е ремонтирана от 40 години, откакто е била построена през 80-те години и е единствената в общината с яслена група. Има общо 5 групи в нея. Тя е средищна, посещават я около 100 деца от цялата община. \r\nЮруков каза още, че в селото са асфалтирани две улици и е изграден един тротоар. Довършена е улица „Незабравка“, част от ул. ‘Родопи“, изграден е тротоар на ул. „Свобода“.“ Това е улицата към детската градина от здравната служба. Подобрихме малко инфраструктурата. За тази година ремонтите по уличната мрежа приключиха. За следващата година ще асфалтираме тези, които най-много се ползват от хората, като ще бъде изграден поне по един тротоар“, каза още кметът. \r\nМария РУСЕВА", "date": "2018.10.07", "title": "Пловдив: До 20-ина дни ще приключи ремонтът на детската градина в село Катуница"}
{"url": "http://www.focus-news.net/news/2018/10/07/2575597/sofiya-trima-dushi-sa-postradali-pri-katastrofata-mezhdu-lek-avtomobil-i-bus-na-atomagistrala-hemus-v-posoka-stolitsata.html", "text": "Трима души са пострадали при катастрофа между лек автомобил и бус на АМ „Хемус“ в посока столицата. Това съобщи за  Агенция „Фокус“  говорителят на ЦСМП-София Катя Сунгарска. \"В 19.38 е подаден сигналът към Спешната помощ, при което екипът в Елин Пелин тръгва веднага. Пострадалите са един мъж и две жени. В момента те се превозват към София. Няма информация да са в животозастрашаващо състояние или в безсъзнание\", обясни Сунгарска.", "date": "2018.10.07", "title": "София: Трима души са пострадали при катастрофата между лек автомобил и бус на атомагистрала „Хемус“ в посока столицата"}
{"url": "http://www.focus-news.net/news/2018/10/07/2575604/georgi-stanchev-direktor-na-ou-sv-sv-kiril-i-metodiy-dosta-semeystva-ot-yahinovo-sa-v-chuzhbina-no-se-nadyavam-da-se-zavarnat-v-rodnoto-si-myasto-i-detsata-im-da-se-obuchavat-tuk.html", "text": "Доста семейства от Яхиново са в чужбина, но се надявам да се завърнат в родното си място и децата им да се обучават тук. Това каза за  Радио „Фокус“- Пирин  Георги Станчев, директор на ОУ „Св. Св. Кирил и Методий“ в село Яхиново. „Тези деца съществуват в регистъра и аз тайно се надявам, че те във времето ще се върнат. От селото има страшно много хора, които са в чужбина и те по един или друг начин взимат децата си със себе си. Демографският срив е огромен и пагубен за нас, а в крайна сметка това училище има уникална база, която трябва да бъде ползвана от тези деца, но с общи усилия мисля, че можем да се справим“, каза още Станчев. \r\nТой подчерта, че успехите на деца в училището са много и в най- различни сфери. „Имаме много успехи по проекти и преподаватели, които се справят отлично при участието по различни програми. Искам да похваля и предишния директор, който го наследих. Тази жена заслужава моите лични уважение към нея. През годините тя наистина е дала максимално от себе си, запазила е колектива, съхранила е това училище. Тя реши, че вече е време за почивка, а не трябва да забравяме, че напрежението в училище е наистина огромно“, каза още Станчев. \r\nЛора КАЛЧЕВА", "date": "2018.10.07", "title": "Георги Станчев, директор на ОУ „Св. Св. Кирил и Методий“: Доста семейства от Яхиново са в чужбина, но се надявам да се завърнат в родното си място и децата им да се обучават тук"}
{"url": "http://www.focus-news.net/news/2018/10/07/2575605/patniyat-intsident-s-uchastieto-na-sudanski-grazhdanin-stana-povod-za-iskane-na-ostavkata-na-ministara-na-vatreshnite-raboti-obzor.html", "text": "Пътният инцидент с участието на судански гражданин и съпругата на лидера на „Атака“ и председател на ПГ на „Обединени патриоти“ Волен Сидеров – Деница Сидерова, стана повод за искане на оставката на министъра на вътрешните работи. В телевизионно интервю Сидеров заяви, че МВР лъже по случая и поиска Младен Маринов да бъде махнат веднага.  \r\nСлучаят бе коментиран и от министъра на вътрешните работи, който заяви, че по отношение на катастрофата е установено, че суданският гражданин е управлявал автомобила със свидетелство за управление, което не важи за България. По думите му именно затова е съставен акт по Закона за движение по пътищата, а автомобилът е бил дерегистриран и спрян от движение. Министър Маринов коментира, че разбира реакцията на лидера ПП „Атака“ и председател на ПГ на „Обединени патриоти“ Волен Сидеров, но заяви, че не бива да се прекрачва законът в нито един случай. Министърът на вътрешните работи посочи, че проблемът с оставките на министри винаги е отворен, а той самият носи оставката в джоба си, така че, когато му бъде поискана, да бъде готов да я даде, ако се отчетат грешки в работата на МВР.  Агенция „Фокус“  припомня: В петък, около 20.00 часа е настъпило пътнотранспортно произшествие между два джипа в района на столичния кв. „Витоша“. Шофьор на единия от автомобилите бе жената на Волен Сидеров – Деница Сидерова, а на другия - 40-годишен судански гражданин, който по-късно бе задържан за агресивно поведение на пътя. По първоначални данни при разминаването между двата автомобила са били засегнати страничните огледала на двете превозни средства. След инцидента, суданският гражданин е започнал да обижда водача на другия автомобил. Наблизо патрулиращ полицейски автомобил е забелязал случващото се и веднага се е отзовал на мястото, за да прекрати агресивното поведение на суданския гражданин. Той е бил отведен в Столично районно управление, а по случая беше образувана преписка за хулиганство.", "date": "2018.10.07", "title": "Пътният инцидент с участието на судански гражданин стана повод за искане на оставката на министъра на вътрешните работи (ОБЗОР)"}
{"url": "http://www.focus-news.net/news/2018/10/07/2575410/pregled-na-osnovnite-temi-v-svetovniya-pechat-agentsiya-fokus.html", "text": "Бившият министър на отбраната на САЩ Чък Хейгъл разкритикува остро тежките думи спрямо Иран от високопоставени служители на администрацията на президента Доналд Тръмп, които са твърдо решени да изхвърлят подкрепяните от Техеран въоръжени формирования в Сирия, пише  американското военно издание Defense One . \r\n\"САЩ дори не контролират половината от Сирия. В североизточния ъгъл имаш 2 000 войници. Искам да кажа, стига, няма да изкарате иранците от Сирия с две хиляди американски войници\", заяви Хейгъл в интервю пред Defense One.  \"Пълна лудост е да мислите, че ще сплашите сирийците, руснаците или иранците“. \r\n\"Иранците живеят там\", продължи той. \"САЩ не са в Близкия изток. Освен ако не искате някак да елиминирате геополитическите реалности на това ... е, късмет, господин Болтън. Няма друг начин за това, ще трябва да намерите някакво разрешение въз основа на общите интереси на тези страни\". \r\nКритиките на Хейгъл идват в момент на интензивно обсъждане на стратегията на администрацията на Тръмп за обсаждане на Техеран, цел, която официалните представители са направили крайъгълен камък на външната политика на президента в региона. Съветникът по националната сигурност Джон Болтън изстреля миналата седмица спекулации, че Белият Дом може да започне да излага правни основания за военни удари срещу ирански или подкрепяни от Иран бойци, когато каза пред репортери на Общото събрание на ООН в Ню Йорк, че САЩ ще запазят присъствието си в Сирия, докато в страната продължава да има сили, подкрепени от Иран - очевидна промяна в политиката, която изглежда се оказа обрат от дългогодишните утвърждавания на Пентагона, че американските сили там само, за да се сражават с „Ислямска държава“. \r\n\"Това не е администрацията на Обама, ще бъде моето послание към Иран и към всеки друг\", подчерта Болтън пред репортери в Белия дом по-късно в четвъртък, докато излагаше новата стратегия за борба с тероризма на Вашингтон, в чийто фокус е Техеран. \r\nХейгъл осмя твърдението, че присъствието на две хиляди американски войници в Сирия би било достатъчно, за да се осигури изтеглянето на хилядите бойци, подкрепени от Иран, както и лидерите на прокси-милициите, действащи в подкрепа на режима на сирийския президент Башар Асад. \r\n„Кажете ми каква външнополитическа цел е да  използвате 2 000 американски войници, разположени в Сирия и тогава ще ви дам отговор. Не знам каква е нашата външнополитическа цел в Близкия изток, както и почти навсякъде другаде“ заяви бившият военен министър на САЩ. \r\n\"Как постигате някаква стабилност в Сирия? ... Няма да го направите без руснаците, без иранците, без другите играчи в страната, в региона.\" \r\nИ така, каква е политиката на САЩ в Близкия изток? \r\nАко попитате Хейгъл - един от най-изтъкнатите познавачи на външнополитическите процеси от Републиканската партия в периода от 1997 до 2009 г. и по-късно министър на отбраната при президента Барак Обама - не изглежда да има такава. \r\nПолитикът твърди, че неотдавнашното решение на администрацията за изтегляне на четири ракетни батареи  \"Пейтриът\" от ключови съюзници в Персийския залив не се вписва в агресивната спрямо Иран риторика на администрацията на Тръмп. \r\nАко целта е ограничаване на иранското влияние,заяви Хейгъл, \"как смятате, че ще имате повече тежест  срещу Иран, като изтеглите батареите „Пейтриът“ от тези странии не обръщате внимание на някои от тези райони, а само произнасяте заплашителни речи в смисъла на „Ще ви санкционираме“? \r\n\"Това е моята позиция за объркването. Къде се намираме? Каква е нашата политика? \" \r\nДосега натискът на Тръмп върху Иран се осъществява предимно в дипломатическата и финансова сфера. \r\nПрез май президентът Доналд Тръмп изтегли САЩ от т. нар. иранска ядрена сделка, която обмени облекчения от санкциите за ограничаване на иранската програма за развитие на ядрени оръжия. А в сряда държавният секретар Майк Помпео обвини Иран за заплахи срещу американския персонал в Ирак и отмени „договора за приятелство\" от ерата на Айзенхауер с Техеран, който беше използван от двете страни като основа за разрешаване на исковете в Международния съд на ООН. \r\n***  Малко преди президентските избори в неделя в Босна и Херцеговина (БиХ), сепаратисткият сръбски лидер Милорад Додик направи публично посещение на един от най-важните си поддръжници: президентът на Русия Владимир Путин, пише  вестник The New York Times  в материал, представен без редакторска намеса. \r\nГ-н Додик отиде на за състезанието от Формула 1 в Сочи, на черноморското крайбрежие на Русия, където двамата мъже бяха снимани да си стискат ръцете и господин Путин пожела на господин Додик \"късмет\" при гласуването. Лидерът на босненските сърби с гордост отбеляза, че изборите се падат на рождения ден на руския президент. \r\nТой даде на руския лидер афиш като подарък, но истинският му дар за Путин изглежда е това, че прави каквото може, за да подкопае крехките държавни институции, които държат етнически разделена Босна и Херцеговина заедно - цел, споделена от друг етнически националист в това състезание – лидерът на босненските хървати Драган Чович. \r\n\"Босна виси на косъм, а Додик и Кович искат да го скъсат\", заяви Реуф Байрович, лидер на Гражданския алианс на Босна. \r\nЗа Босна, най-бедната страна на Балканите, кампанията задълбочи много от порочните проблеми, които тормозят страната след войната: корупция, висока безработица, нарастващ нативизъм, разочарование от страна на обществото и намеси от чужбина \r\nИзбирателната система на БиХ, създадена преди две десетилетия като част от Дейтънското мирно споразумение, с което приключи войната през 1995 г., продължава да се разделя между автономна област, доминирана от сърби, и хърватско-мюсюлманска федерация. \r\nПредседателството, което е залогът в неделя, се споделя от хървати, сърби и мюсюлмани, представляващи етническите групи, които се биха помежду си по време на гражданската война. Кандидатите се избират директно и всеки член на всяка етническа група е уверен, че ще спечели президентско кресло, като председателството се върти на всеки осем месеца. Има и три парламента, 11 министър-председатели, както и много регионални и местни правителства. \r\nНакратко, това е една несигурна система - и държава - с много разделения, които Русия може да използва, докато се опитва да разшири влиянието си в югоизточната периферия на Европа, докато праща шпиони със смъртоносни химикали на Запад. Додик, който вече обяви, че сръбският автономен регион е независим, изглежда, че е твърде щастлив да я следва. \r\nДодик, дискредитиран от корупционните скандали и речта на омразата срещу мюсюлманите в страната, се нуждае от подкрепата на Путин за спечелване на изборите, като се има предвид популярността на Русия сред етническите сърби. \r\nВ замяна Кремъл вижда в Додик възможност да дестабилизира босненските институции, всъщност да ги унищожи и евентуално да започне конфликт, казват анализатори. За Русия нестабилността на босненската политика представлява още една възможност Кремъл да се намеси на Балканите, казват те. \r\n\"Русия не иска да бъде въвлечена във война, която Додик иска\", каза Димитър Бечев, експерт по влиянието на Русия на Балканите. \r\nТова, което иска от своите пълномощници като президента на босненските сърби и все повече господин Чович, който е член на Президентството от страна на хърватите, е да поддържат известна степен на хаос, която задържа Европейския съюз и се простира на многобройни фронтове на Балканите, каза г-н Бечев. \r\nДруг от тези фронтове е в Македония, където кампанията за дезинформация, насочена от групи, подкрепяни от руснаците и крайнодесните европейски поддръжници на националистите в страната, се опита да провали референдума за промяна на името, който ще отвори пътя за присъединяването на страната към НАТО и Европейския съюз. Това гласуване приключи неубедително в края на миналия месец. \r\nЩо се отнася до Босна, Путин се среща два пъти тази година с Додик и осем пъти от март 2011 г. според информация на местните медии. Той не подкрепи най-агресивния жест на сърбина – зле прикрит опит през 2016 г. за референдум за независимост на сръбския регион на страната. \r\nОчаква се мястото на босненските мюсюлмани в президентството да бъде спечелено от Сейф Джаферович, кандидатът на най-голямата партия в общността, Партията на демократическото действие. Той е лоялен последовател на лидера на партията, Бакир Изетбегович, който е служил два мандата и не може да се кандидатира за трети. Очаква се той да оказва влияние върху Джафарович, който се стреми към по-централизирана, интегрирана Босна в своите международно признати граници. \r\nОт 1996 г. насам страната провежда избори на всеки четири години без големи изблици на насилие. По време на предходния вот, избирателите трансформираха заплахата от възобновяване на конфликта в натиск върху политиците да постигнат компромис във формирането на правителствата. \r\nНо тази кампания беше неприятна. \"Трансперънси интернешънъл\", организацията за борба с корупцията, съобщи в четвъртък, че в кампанията има рекорден брой нарушения на изборните правила, опити за купуване на гласове, случаи на изразяване на омраза и злоупотреба с публични средства за изборите. Групата обвини Додик, че заплашва държавни служители с уволнение, ако гласува за съперник. \r\nМестните медии съобщиха и за сложен план за манипулиране на подадените бюлетини, за да се вдигне броят на гласовете за кандидати от Сърбия и Хърватия в цялата страна.Повече от 500 души са подали жалба до Централната избирателна комисия, че тяхната самоличност е била открадната, а техните бюлетини подправени. \r\nКакто г-н Додик, така и г-н Чович са силни лидери, които искат допълнително да разделят страната на етнически анклави. Лидерът на босненските хървату, чиято кандидатура за преизбиране бе подкрепен от хърватското правителство в Загреб, също спечели изборите за хърватското президентско място през 2002 г., но три години по-късно бе отстранен от длъжност от върховния представител на международната общност в страната Пади Ашдаун , за злоупотреба с власт и позиция. \r\nХърватите отдавна са се опитват да се скъсат с мюсюлманската федерация и, подобно на сърбите, да образуват свой собствен субект. \r\nРазделенията оставят страната далеч от присъединяването си към 28-членния Европейски съюз, въпреки сериозното участие на блока в управлението на Босна. \r\nСтраната не успя да получи статут на кандидат за членство, поради политически скандали около попълването на прост въпросник, който ЕС използва, за да прецени дали дадена държава отговаря на изискванията за кандидатстване за присъединяване. \r\nАлида Врачич, политолог и изпълнителен директор на местния мозъчен тръст \"Популари\", заяви, че политиците от десетилетия насам се разпространяват страхове за въоръжен конфликт, за да отклонят вниманието от корупционни практики, разпадналата се здравна система и фалиралия пенсионен фонд. \r\n\"Ако страната винаги е на ръба на войната и се разпада, тогава всичко, което трябва да обещават в замяна на гласовете, е, че те няма да отидат на война\", заяви Врачич. \"Те не трябва да говорят за начини за справяне с недостига на вода, спиранията на електричеството, разлагащите се канализационни системи и замърсяването на въздуха, което прави хората болни\". \r\nБосненската инфраструктура се разпада въпреки милионите долари от международните фондове за ремонт и модернизация след края на войната. Страната е с най-голяма безработица в Европа. В момента тя е 25 процента и близо 50 процента сред младежите. \r\nПо-малките граждански партии, които се занимават с тези проблеми и се застъпват за съвместно съществуване, имат шанс да разчупят хватката на националистите върху властта на местно ниво. Врачич обаче не очаква много положителни промени след изборите, защото електоратът е в \"колективна депресия\". \r\n\"Гражданите са загубили навика си да изискват основни права и услуги, които правят живота поносим\", смята тя. \r\n***  След като условната и временна подкрепа на САЩ за сирийските кюрдски „Отряди за народна самоотбрана“ (ОНС/YPG), свързани с „Работническата партия на Кюрдистан“ (ПКК) се оказа перманентна политика срещу Иран и Русия, Вашингтон отива към стратегическа безизходица в Сирия, пише  електронното издание на турския вестник Yeni Safak  в материал, представен без редакторска намеса. \r\nТактиката на Вашингтон да работи с ОНС/ПКК срещу „Ислямска държава“ (ИД), която започна по време на предишния американски президент Барак Обама и продължи при администрацията на Доналд Тръмп, тласка Америка към път, от който няма връщане. \r\nОт 2014 година, САЩ първо предоставиха въздушна подкрепа, а след това и оръжия на терористичната групировка, под предлога за борба с ИД. \r\nАмериканските официални лица твърдяха, че подкрепата за групата е ограничена и условна в рамките на борбата с екстремистката групировка и тогава Вашингтон изпрати повече от две хиляди военнослужещи в региона и установи летища, както и военни бази в районите, контролирани от ОНС/ПКК. Базите на САЩ в Сирия \r\nСпоред местни източници, САЩ имат 13 оперативни военни бази в контролираната от сирийските кюрди територия, включително в Хасака, Рака, Манбидж, Айн ал Араб (Кобани) и Тал Абаяд в Сирия. \r\nСАЩ са построили база и в близост до най-големия петролен кладенец в ал Омар и край последната твърдината на ИД в източната провинция Дейр-ез-Зор – Хаджин. \r\nДопълнително, строителството на нови две военни бази в Камишли е започнало преди няколко месеца. Когато те бъдат завършени, САЩ ще имат постоянно военно присъствие на 18 точки в страната. \r\nОсвен това се твърди, че Вашингтон е снабдил ОНС/ПКК с повече от 4000 камиона оръжия и военни материали. Същевременно, Силите за специални операции на САЩ обучават членовете на групировката. \r\nОглавяваната от Съединените щати коалиция също е разположила радар и зенитно-ракетни системи в районите, контролирани от кюрдите. От борба срещу „Ислямска държава до стратегическа конфронтация с Русия и Иран \r\nПриготовленията на САЩ са индикация, че те няма да се изтеглят от Сирия толкова скоро. \r\nПредставители на американската администрация, включително министърът на отбраната Джеймс Матис, твърдят, че военнослужещите на страната ще останат в Сирия, докато не бъдат ликвидирани условията за евентуално прегрупиране на ИД и докато не бъде постигнато политическо решение на конфликта на Женевския процес. \r\nНещо повече, съвсем наскоро съветникът по национална сигурност на Белия Дом Джон Болтън, по линия на анти-иранската риторика на администрацията на Тръмп, заяви, че САЩ няма да се изтеглят от региона, „Докато иранските войски са извън границите на Иран“. \r\nОт много време мнозина говорят, че военните приготовления на САЩ в Сирия  и помощта им за ОНС/ПКК са пренасочени от борбата срещу ИД към стратегическата конфронтация с Иран и Русия. \r\nПрез последните седмици Сирия стана бойно поле между Иран и Израел. Израелските военновъздушни сили (ВВС) многократно бомбардираха бази на сирийското правителство,  за които твърдят, че са контролирани от Техеран. \r\nЗаради ниската ефективност на системите за ПВО С-125 и С-200, използвани от силите на Башар Асад срещу Израел и свалянето на руския разузнавателен самолет в небето над Средиземно море, Русия разположи системи С-300, за да подпомогне Дамаск. \r\nГлавнокомандващият въоръжените сили на САЩ генерал Джоузеф Вотел описа решението на Москва като „ненужна ескалация“ на конфликта. \r\nОсвен това, Иран нанесе ракетни удари по няколко цели в Сирия миналата седмица, на основание, че там са били хора, свързани с терористичния атентат в Ахваз. \r\nПентагонът заяви, че ударите са „безразсъдни, опасни и ескалационни“, тъй като не са координирани със САЩ преди това. \r\nНа базата на тези развития, военните експерти посочват, че САЩ са се докарали до стратегическа безизходица в Сирия, където уж осъществиха интервенция срещу ИД. Стратегията за окупация е губеща в дългосрочен план \r\nОбвързването на стратегията си за Сирия с групировка като ОНС/ПКК може и да има някои краткосрочни предимства за Вашингтон, но се твърди, че в дългосрочна перспектива това ще изолира американците в рамките на сирийския конфликт. \r\nБившият посланик Джеймс Джефри, наскоро назначеният за специален представител на САЩ в Сирия, бе сред тези, които подчертаваха ограниченията, произтичащи от сътрудничеството с ОНС/ПКК в дългосрочен план. \r\nНо, Вашингтон упорито игнорира предупрежденията по този въпрос, особено тези на Турция. \r\nДействията на ОНС/ПКК, в резултат от които множество араби са принудени да напуснат районите, окупирани от тях и широката употреба на насилствени методи от сирийските кюрди подкопава стратегията на САЩ. \r\nПритесненията, на които ОНС/ПКК подлагат населението доведоха до протести в населените предимно с араби райони, като Рака, Манбидж и Тал Абаяд. САЩ губят Турция \r\nСАЩ, заради подкрепата си за ОНС/ПКК, до голяма степен загубиха подкрепата на Турция в Сирия. \r\nДокато някои от дипломатическите мерки, които Турция предприе заедно с Русия и Иран бяха приложени до известна степен, САЩ все още не са предприели действия по споразумението за Манбидж със своя съюзник в рамките на НАТО, което доведе до коментари от страна на Анкара, която започва да губи търпение. \r\nТъй като картата, която САЩ имат срещу Русия и Иран е собствената им военна сила, загубата на Турция поради подкрепата за ОНС/ПКК показва, че политиката на САЩ в Сирия ще претърпи провал. \r\nВчера бившият министър на отбраната на САЩ Чък Хейгъл заяви в интервю: \"Пълна глупост е да мислите, че ще сплашите сирийците, руснаците или иранците, защото те притежават повече карти, отколкото ние.\" \r\nУсловното и ограничено партньорство на Вашингтон със сирийските кюрди, което става все по-постоянно, води САЩ към дългосрочна стратегическа безизходица, която трудно може да бъде обърната. \r\n*** За САЩ и Европейския съюз е важно да продължат политиката на санкции и натиск спрямо Русия, убедена е Кондолиза Райс, бивш съветник на Белия Дом по въпросите на националната сигурност и бивш държавен секретар на САЩ. Тя заяви това в интервю пред  украинското списание „Новое Время“ , коментирайки въпроса за това колко още Москва „ще пробва границите на позволеното“, в светлината на агресията в Украйна и използването на нервно-паралитично вещество „Новичок“ в Солсбъри. \r\n„Считам, че тези  граници вече са пречени“, подчерта Райс. „За щастие, ние с нашите европейски съюзници успяхме да се договорим за колективни санкции срещу Русия в отговор на анексирането на Крим и действията на Донбас. И, мисля си, е много важно това да продължи“. \r\nСред конкретните мерки, които посочи бившият държавен секретар на САЩ е намирането на начин „да се откажем от руския газ и Северен поток“, строителството на който тя определи като „не много добра идея“. \r\nРайс отбеляза също, че в контекста на сдържането на Русия е необходимо Запада, и по-конкретно САЩ, да поддържа украинската армия. \r\n„В този план аз подкрепям въоръжаването на украинските военни, подкрепям разполагането на отлично въоръжени батальони на НАТО в Полша и Балтика. Руското правителство вече пресече всички възможни червени линии и заслужава адекватен отговор“, резюмира тя.", "date": "2018.10.07", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/07/2575411/predstoyashti-sabitiya-v-stranata-za-7-oktomvri-agentsiya-fokus.html", "text": "*** \r\nОт 10.00 часа древния софийски храм „Света София - Премъдрост Божия“ ще се проведе масово свето кръщение на желаещи да приемат великото тайнство деца.  \r\n*** \r\nОт 13.00 часа в Центъра за Източни езици и култури в Софийски университет „Св. Климент Охридски“ ще се проведе Ден на отворените врати в специалност „Японистика“. \r\n*** \r\nОт 15.00 часа в Дома на киното ще се състои премиерата на българския документален филм „Градината на Пресвета Богородица”, който е част от фестивала „Sofia Biting Docs“.  \r\n*** \r\nОт 16.00 часа в сградата на Дирекция „Жандармерия“ (ул. „Патриарх Герман“ № 202) ще се проведе националното съвещание на ръководството на Министерството на вътрешните работи. Поканени са да присъстват министър-председателят Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев. \r\n*** \r\nОт 19.00 часа с концерт зала 1 на НДК Нели Рангелова ще отбележи 40-годишната си творческа кариера. \r\n*** \r\nОт 09.00 часа в зала „22 септември“ ще започне записването на участниците в ускорения шах, добил популярност като рапид в шахматния турнир за подрастващи. Техническата конференция ще започне от 9.20 часа, а началото ще започне 10 минути след края на конференцията. Връчването на трофея, купа „Васил Сотиров“ - за най-добър отбор, индивидуалните награди по възрастови групи и официалното закриване ще бъдат в 17.30 часа.  \r\n*** \r\nОт 10.30 часа в района на село Зелен Дол ще бъде открит шестият кръг от Републиканския шампионат по мотокрос. \r\n*** \r\nВ 12.30 часа в храм „Въведение Богородично“ ще започне масово кръщене, част от второто издание на „Направи го за България“.  \r\n*** \r\nОт 11.00 часа в туристическия комплекс „Акве Калиде“ ще се проведе неделна работилница „Арт-И-Факти“. \r\n*** \r\nОт 10.00 часа от паметника „Асеневци“ ще тръгне поход до Преображенския манастир и Карталските водопади край Велико Търново. \r\n*** \r\nОт 12.00 и от 13.00 часа в храм „Св. св. Константин и Елена” ще се състои Свето кръщение на деца, част от кампанията на Движение за национална кауза за насърчаване на раждаемостта. \r\n*** \r\nОт 15.00 часа народният представител от ГЕРБ Андриан Райков ще проведе приемна за граждани в ритуалната зала на града.  \r\n*** \r\nОт 10.00 часа на паркинга на завода на LIEBHERR в зона „Марица“, част от Тракия икономическа зона ще бъде даден стартът насъстезанието - LIEBHERR Business Run Plovdiv. \r\n*** \r\nОт 10.30 часа в Гранд Хотел Пловдив ще се проведе деветото издание на „Форум бременност и детско здраве“. \r\n*** \r\nОт 11.00 часа пред Природонаучния музей в с. Сребърна ще бъде даден старт на спортното събитие Srebarna Trail Run.  \r\n*** \r\nОт 09.00 часа Негово Светейшество Българския  патриарх  Неофит ще отслужи Божествена Света литургия в храм „Св. Николай“. \r\n*** \r\nОт 10.00 часа в храм „Св. Възнесение Господне“ ще се състои свето кръщение на деца, част от кампанията на Движение за национална кауза за насърчаване на раждаемостта.", "date": "2018.10.07", "title": "Предстоящи събития в страната за 7 октомври (Агенция „Фокус“)"}
{"url": "http://www.focus-news.net/news/2018/10/07/2575412/futbol-manchestar-yunayted-pobedi-nyukasal-s-32-sled-dva-gola-pasiv-na-poluvremeto.html", "text": "Манчестър Юнайтед стигна до невероятен обрат в резултата и спечели с 3:2 домакинството си на Нюкасъл от осмия кръг на английската Висша лига, въпреки че изоставаше с 0:2 на полувремето. \r\nЮнайтед нямаха победа от четири срещи и по-рано през деня дори се появиха слухове за уволнението на наставника Жозе Моуриньо, но те бяха отречени от ръководството. \r\nСлед четвъртия си успех за сезона Манчестър Юнайтед се изкачи на осма позиция с 13 точки. Нюкасъл остава предпоследен само с 2 точки и без победа този сезон.", "date": "2018.10.07", "title": "Футбол: Манчестър Юнайтед победи Нюкасъл с 3:2 след два гола пасив на полувремето"}
{"url": "http://www.focus-news.net/news/2018/10/07/2575624/n1-tv-bosna-i-hertsegovina-izbiratelnata-aktivnost-na-provedenite-v-nedelya-izbori-e-5326.html", "text": "Избирателната активност на проведените в неделя избори е 53,26%, съобщи председателят на Централната избирателна комисия (ЦИК) на Босна и Херцеговина, цитиран от  N1 TV . \r\nПредседателят на Централната избирателна комисия (ЦИК) на Босна и Херцеговина Бранко Петрич заяви, че на изборите в Босна и Херцеговина са гласували 53,26% от общия брой на избирателите, но липсват данни от някои избирателни секции, като се очаква, че избирателната активност ще бъде с около два процента по-висока. \r\n\"На няколко места, четири или пет, се регистрира  удължаване на времето  за гласуване с около час и затова данните на избирателната активност не са пълни.  \r\nИзбирателна активност над средната стойност е записана в Баня Лука, където са гласували  повече от 60% от гражданите . \r\nПетрич заяви, че само на около 10 места  от шест хиляди избирателни секции са подадени сигнали за нарушения. \"От това следва, че тези избори са изключително честни и коректни, противно на твърденията, че изборите са били зле организирани или да се очаква крах на тези избори\", каза той.  Юлиян Марков", "date": "2018.10.07", "title": "N1 TV (Босна и Херцеговина): Избирателната активност на проведените в неделя избори е 53,26%"}
{"url": "http://www.focus-news.net/news/2018/10/07/2575415/futbol-yuventus-pobedi-s-20-kato-gost-udineze-v-mach-ot-osmiya-krag-na-italianskata-seriya-a.html", "text": "Футбол: Ювентус победи с 2:0 като гост Удинезе в мач от осмия кръг на италианската Серия А. Гловете отбелязаха Бетанкур в 33-ата минута на мача и Кристиано Роналдо в 37-ата минута.  С победата Ювентус се утвърди на върха на Серия А с 24 точки –осем победи от осем мача. \r\nВ събота се играха още два мача от кръга : Каляри – Болоня 2:0 и Емполи - Рома 0:2. Рома зае третото място във временното класиране, но в неделя предстоят останалите мачове от кръга.", "date": "2018.10.07", "title": "Футбол: Ювентус победи с 2:0 като гост Удинезе в мач от осмия кръг на италианската Серия А"}
{"url": "http://www.focus-news.net/news/2018/10/07/2575414/interfaks-osem-dushi-sa-zaginali-ot-vzriv-na-gazova-butilka-v-kishinev.html", "text": "Осем души са загинали от взрив на газова бутилка в молдовската столица Кишинев, предава агенция  Интерфакс . \r\nЕксплозията на газова бутилка в апартамент в Кишинев причини смъртта на осем души, има много ранени, заяви пред агенцията говорителят на Министерството на извънредните ситуации на Министерството на вътрешните работи на Молдова Лиляна Пушкаш.  \r\nСпоред нея експлозията е станала около 23:00 часа на 15-ия етаж на 20-етажна сграда в жилищния квартал \"Ръшчани\". Сред жертвите е и един от спасителите, които са пристигнали на място. \r\n\"Предполага се, че в един от апартаментите е имало взрив на газова бутилка. Някои обитатели използват газови бутилки, защото сградата не е газифицирана, а спасителите, пожарникарите и лекарите продължават да работят на мястото на експлозията. - каза Пушкаш. \r\nСпасителите извършват евакуация на живущите. Ситуацията се утежнява от факта, че на горните етажи някои врати са блокирани и намиращите се в апартаментите  не могат да напуснат жилищата си.  Юлиян Марков", "date": "2018.10.07", "title": "Интерфакс: Осем души са загинали от взрив на газова бутилка в Кишинев"}
{"url": "http://www.focus-news.net/news/2018/10/07/2575592/tass-zavarshiha-izborite-v-bosna-i-hertsegovina.html", "text": "Завършиха изборите в Босна и Херцеговина, предава  TACC . \r\nСпоред Централната избирателна комисия (ЦИК) в 19:00 часа местно време (20:00 часа българско време) над 5,5 хил. избирателни секции в цялата страна затварят. \r\nВ същото време, както е посочено в неделя пред националната телевизия от председателя на ЦИК на Босна и Херцеговина Бранко Петрич, там където има опашки, секциите ще продължат работата си \"до последния избирател\". \r\nПовече от 3,3 милиона избиратели на двата босненски субекта - Република Сръбска (РС) и Федерация Босна и Херцеговина (ФБиХ) и областта Бръчко са избрали днес тримата  членове на Президиума на страната, президент  и двама вицепрезиденти на РС, 42 членове на парламента наБосна и Херцеговина 83 Депутати от РС и 98 депутати на парламента на  ФБИХ. В допълнение, бяха избрани 289 местни депутати в 10 кантона на босненската федерация. Според ЦИК на страната в изборите са взели участие  общо 72 партии и 39 независими кандидати. \r\nСпоред последните данни, в 15 часа местно време, общата избирателна активност в страната е 37,21%. Най-активно гласуваха в РС (41.81%), следвани от ФБиХ (34.56%) и област Бръчко (32.26%). Съобщава се, че не са регистрирани сериозни нарушения по време на избирателния процес. \r\nИзборите в страната бяха проследявани от 6424 наблюдатели, между които имаше и 1 500  чужденци. Изборният процес в общините проследиха  и  около 60 хиляди представители на политическите партии.  Юлиян Марков", "date": "2018.10.07", "title": "ТАСС: Завършиха изборите в Босна и Херцеговина"}
{"url": "http://www.focus-news.net/news/2018/10/07/2575416/reuters-turskata-politsiya-vyarva-che-izcheznaliyat-sauditski-zhurnalist-e-ubit-v-sgradata-na-sauditskoto-konsulstvo-v-istanbul.html", "text": "Турските власти смятат, че известният саудитски журналист Джамал Хашоги, който изчезна преди четири дни, след като влезе в консулството на Саудитска Арабия в Истанбул, е убит в консулството, съобщиха в събота два турски източници, предава  Reuters . \r\n\"Първоначалната оценка на турската полиция е, че Хашоги е бил убит в консулството на Саудитска Арабия в Истанбул. Ние вярваме, че убийството е било умишлено и тялото впоследствие е изнесено от консулството \", каза един турски служител пред агенцията. \r\nИзточниците не казаха как предполагат, че е било извършено убийството. Генералният консул на Саудитска Арабия заяви пред Reuters в събота, че страната му помага за издирването на Хашоги и отхвърля спекулациите за възможното му отвличане. \r\nХашоги, който е живял в самоналожено изгнание във Вашингтон през изминалата година, се страхува от възмездие за критичните си възгледи за саудитската политика. Той е влязъл в консулството във вторник, за да осигури документация за предстоящия си брак, според годеницата му, който е чакала отвън. Оттогава никой няма информация за него. \r\nТурски и саудитски служители изказват различни версии за изчезването му, като Анкара заяви, че няма доказателства, че е напуснал дипломатическата мисия, а Рияд каза, че е излязъл от сградата в същия ден. \r\nПо-рано в събота турски официални представители заявиха, че прокурорите са започнали да разследват изчезването на Хашоги, а говорител на партията на президента Реджеп Тайип Ердоган заяви, че властите ще разкрият местонахождението му.  Юлиян Марков", "date": "2018.10.07", "title": "Reuters: Турската полиция вярва, че изчезналият саудитски журналист е убит в сградата на саудитското консулство в Истанбул"}
{"url": "http://www.focus-news.net/news/2018/10/07/2575603/lokalno-makedoniya-makedonskite-natsionalisti-imat-sashtite-tseli-kato-milorad-dodik.html", "text": "Македонските националисти имат същите цели като Милорад Додик, пише германският вестник  Die Zeit ,  цитиран от македонското електронно издание “Локално“ . \r\nВ анализ на предстоящите парламентарни избори в Босна и Херцеговина, германският вестник прави паралел с референдума в Македония и оценява, че целта на националистите е блокиране на членството в ЕС и НАТО. \r\nОт края на Студената война, региона на Югоизточна Европа е обзет от етнически базиран национализъм, който търси разделяне на народите и общностите. Този национализъм блокира опитите на района  да се интегрира в алианси извън етническите граници, пише германкото издание. \r\nКато пример за такава политика, вестникът посочва лидерът на босненските сърби Милорад Додик, за когото твърди, че работи за разделение на БиХ, и блокада на членството на страната в ЕС и НАТО. \r\nЗа последиците от това поведение на Додик, според  Die Zeit, най-добрият регионален пример е Македония. Припомняйки, че гражданите гласуваха в референдум за промяната на името, която щеше да отвори пътя за ЕС и НАТО, германският вестник пише: \r\n\"Споразумението (от Преспа) изпрати сигнали до цяла Югоизточна Европа: за откритост, интеграция, мирно разрешаване на конфликти, добросъседски отношения, икономически напредък. Програмата не включва: слава, победоносни паради и паметници. Но те не харесваха всички националисти в Скопие. Те призоваха за бойкот на гласуването. И отбелязаха успех - твърде малко хора отидоха на изборите. Тези, които излязоха да гласуват с огромно мнозинство, подкрепиха сделката. Сега министър-председателят Зоран Заев трябва да събере мнозинство в парламента, което притежава. И националистите стоят на пътя. \r\nТе получават силна подкрепа от стария познат - Владимир Путин. Русия в целия регион подкрепя националистите, за да предотврати по-нататъшното разпространение на НАТО и ЕС. Дали Югоизточна Европа ще остане стабилна, за Путин няма значение. \r\nБосненският сръбски лидер Милорад Додик редовно се среща с руския президент и неговата партия присъства на конгресите на Единна Русия в Москва. \r\nКакто в Скопие, така и в Гърция, руските политици подкрепят националистите. В Гърция медиаторите  разпалват страстите в северната част на Гърция – областта  Македония чрез протести и митинги. В резултат гръко-руските отношения са по-лоши от всякога и правителството на Ципрас  изгони руски дипломати. \r\nЦелта на Додик, както и македонските националисти, е да се предотврати влизането на страните им в ЕС и НАТО, пише  Die Zeit. \r\nДосега ЕС е бил по-успешен от Русия по отношение на влиянието. Докато Путин изпраща  своите агенти да работят на място, ЕС се фокусира върху конкретни оферти и призиви. Германците засилиха призива за реформа и сътрудничество чрез Берлинския процес. Европа се обръща към разума и икономическите потребности. Русия обслужва стомаха и националистическите рефлекси. В Босна и Македония ще видим кое е по-силно \", пише вестникът. \r\nОнлайн порталът Telepolis оценява, че \"Македония потъва в нова фаза на политическата криза\". Смята се, че е много вероятно в страната да се проведат предсрочни парламентарни избори, тъй като премиерът Зоран Заев и председателят на ВМРО-ДПМНЕ, Християн Мицковски няма да успеят да постигнат споразумение за мнозинство от две трети в парламента. \r\n\"Това също ще унищожи надеждите на Специалният представител на ЕС за външната политика Федерика Могерини и комисаря по разширяването Йоханес Хан. В съвместно изявление двамата подкрепиха позицията на Заев, че огромно мнозинство \"За\" е сигнал за парламента да предприеме следващите стъпки за изпълнение на Преспанското споразумение чрез гласуване за конституционни промени. Като се има предвид, че това е малко вероятно да се случи, е по-вероятно Македония да влезе в нова фаза на дългогодишната политическа криза \", пише Telepolis.  Юлиян Марков", "date": "2018.10.07", "title": "„Локално“ (Македония): Македонските националисти имат същите цели като Милорад Додик"}
{"url": "http://www.focus-news.net/news/2018/10/07/2575421/the-independent-emanyuel-makron-prizova-pensionerite-da-ne-se-oplakvat-zaradi-ochertavashtite-namaleniya-na-pensiite.html", "text": "Еманюел Макрон призова пенсионерите да не се оплакват заради очертаващите намеления на пенсиите, пише британският вестник  The Independent . \r\nФренският президент Емануел Макрон призова гражданите да се оплакват по-малко, казвайки на пенсионерите: \"Ние не осъзнаваме колко сме щастливи.\" \r\nСтраната би била по-добре, ако хората си спомнят за генерал Де Гол, каза той, след като беше задържан  от гласоподаватели, притеснени от съкращения в пенсиите. \r\nФренското правителство принуди пенсионерите да направят по-високи социалноосигурителни вноски на фона на съкращения в бюджета, предизвикващи протести. \r\nПо време на посещение в родното село на генерал Шарл де Гол той припомни житейския принцип на Де Гол на пенсионерите, които се оплакаха, че имат нисък доход. Президентът заяви, че е научил от внука на де Гол, че известният генерал е живял , спазвайки принципа: \"Може да говорите свободно, но едно нещо, което нямате право да правите, е да се оплаквате\". \r\n\"Мисля, че генералът е имал право. Страната би била различна, ако всички правеха същото \", каза Макрон пред публиката. \r\n\"Ние не осъзнаваме колко много сме щастливи. Виждаме все повече възрастни хора в нашата страна в добро здраве \", добави той. \r\nМиналата седмица правителството представи милиарди евро данъчни облекчения за бизнеса и домакинствата, заедно с бюджетни съкращения.  Юлиян Марков", "date": "2018.10.07", "title": "Тhe Independent: Еманюел Макрон призова пенсионерите да не се оплакват заради очертаващите намаления на пенсиите"}
{"url": "http://www.focus-news.net/news/2018/10/07/2575418/tass-parvonachalnite-saobshteniya-za-osem-zaginali-v-kishinev-ne-se-potvarzhdavat-zasega-ima-informatsiya-za-dvama-zaginali-i-mnozhestvo-raneni.html", "text": "Двама души загинаха в експлозия в събота в жилищна сграда в Кишинев. Това бе съобщено на кореспондента на ТАСС в Министерството на вътрешните работи на републиката, предава  TACC . \r\n\"Ние имаме информация за двама загинали и десетки хора ранени\", казаха за агенцията. В същото време молдовският телевизионен канал \"Publica\" съобщи  за осем загинали, но тази информация не беше потвърдена от Министерството на вътрешните работи. \r\nКакто каза прессекретарят на Министерството на извънредните ситуации на Министерството на вътрешните работи на Молдова Лиляна Пушкаш, на 15-ия етаж на блок в жилищен квартал \"Ръшчани\" възникна експлозия. \"Според предварителните данни в един от апартаментите е експлодирала газова бутилка, която обитателите ползват незаконно, тъй като сградата не е газифицирана\", каза тя. \r\nСпоред кореспондента на ТАСС блокът е ограден от полицията, подовете и стените на апартаментите на три етажа на един от входовете са напълно унищожени. От къщата се изнасят носилки с пострадали, жителите се евакуират. Подходите към сградата, както и трафикът на улицата са блокирани. \r\n\"Експлозията се случи в къща на 11/3 Московски проспект", "date": "2018.10.07", "title": "ТАСС: Първоначалните съобщения за осем загинали в Кишинев не се потвърждават, засега има информация за двама загинали и множество ранени"}
{"url": "http://www.focus-news.net/news/2018/10/07/2575423/70-godishen-mazh-e-s-opasnost-za-zhivota-sled-kato-e-bil-udaren-s-tesla-vav-velikotarnovsko-selo-obzor.html", "text": "70-годишен мъж е с опасност за живота, след като е бил ударен с тесла. Той е открит рано сутринта на 5 октомври в безпомощно състояние във фургон в стопански двор във великотърновското село Хотница, където е работил като пастир. Пострадалият незабавно е откаран в болница във Велико Търново с фрактури на черепа, с контузия на мозъка, с множество травми по главата и с опасност за живота.  \r\nНа местопроизшествието е извършен оглед от дежурна оперативна група от ОДМВР – Велико Търново. В резултат на разследването е задържан 52-годишен мъж от Габрово, който е направил пълни самопризнания за случая. Той е криминално проявен и многократно осъждан - с 40 криминални и съдебни регистрации за кражби. Установено е, че деянието е извършено в условията на опасен рецидив. След доклад на материалите в прокуратурата, задържаният е привлечен в качеството си на обвиняем и му е наложена мярка за задържане до 72 часа.     \r\nВ хода на разследването става ясно, че в деня на престъплението извършителят е започнал работа във фермата в село Хотница. Същата вечер между него и пострадалия е възникнал спор. 52-годишният мъж е ударил с тесла пастира и е взел от него 500 лв., след което е хванал такси, за да се прибере в Габрово. Той е признал, че е употребил алкохол. По данни на собственика на фермата пострадалият не е пил.  \r\nПо случая е образувано досъдебно производство по чл. 129, ал. 2 от НК, а работата по документирането му продължава под наблюдението на прокуратурата.", "date": "2018.10.07", "title": "70-годишен мъж е с опасност за живота, след като е бил ударен с тесла във великотърновско село (ОБЗОР)"}
{"url": "http://www.focus-news.net/news/2018/10/07/2575422/ria-novosti-broyat-na-zaginalite-pri-intsidenta-v-kishinev-stana-trima.html", "text": "Броят на загиналите при инцидента в Кишинев стана трима, предава  РИА Новости . \r\nБроят на загиналите от експлозията  в жилищна сграда в Кишинев се е увеличила до трима, съобщи генералният инспектор на полицията Александър Пинзар пред репортери на среща на извънредната комисия. \r\nКакто бе съобщено по-рано, в 20-етажна сграда в Кишинев в събота около 22.40 местно време (съвпада с българското) е станала сериозна експлозия. Спасителите откриха телата на двама мъртви - една жена и едно дете - под развалините на 14-ия етаж. \r\nТретата жертва на експлозия в столицата на Молдова бе човек, който почина в болница.  \r\nСпоред Александър Пинзар 15 души от входа на блока, в който се е случило експлозията, временно са настанени  в Трета градска болница, където психолозите им помагат. С наранявания  са били хоспитализирани седем души, включително и спасител. \r\n\"Епицентърът на експлозията беше на 16-ия етаж, където са открити  останките от газова бутилка\", добави Пинзар. \r\nРъководителят на администрацията на кишиневския район „Ръшчани“ Николай Балаур поиска от полицията да осигури защита от мародери.  Юлиян Марков", "date": "2018.10.07", "title": "РИА Новости: Броят на загиналите при инцидента в Кишинев стана трима"}
{"url": "http://www.focus-news.net/news/2018/10/07/2575417/agerpress-rumaniya-parviyat-den-ot-referenduma-v-rumaniya-proticha-pri-mnogo-niska-izbiratelna-aktivnost.html", "text": "Първият ден от референдума в Румъния протича при много ниска избирателна активност, предава румънската държавна агенция  Agerpres . \r\nДо 21 часа са гласували 5.72% от имащите право на глас, или 1 046 583 избиратели, като 636 435 от тях са гласували в големите градове, а 410 148 в по-малките населени места. В чужбина са гласували 45 797 избиратели. Референдумът се провежда в рамките на два дни, като избирателните секции са отворени от 7:00 до 21:00 в събота и неделя. \r\nКонсервативна група инициира референдума, който ще се проведе в събота и неделя и влиятелната Румънска православна църква го подкрепя. \r\nПредложените промени биха преразгледали дефиницията за семейство в конституцията на Румъния, за да го промени на „съюз между мъж и жена“ вместо сегашното „съюз между двама съпрузи“. \r\nРеферендумът се нуждае от поне 30 процента избирателна активност на регистрираните гласоподаватели, за да бъде валиден.  Юлиян Марков", "date": "2018.10.07", "title": "Agerpress (Румъния): Първият ден от референдума в Румъния протича при много ниска избирателна активност"}
{"url": "http://www.focus-news.net/news/2018/10/07/2575426/zhiteli-na-pet-plovdivski-sela-izlyazoha-na-protest-sreshtu-razshiryavaneto-na-kamennata-kariera-v-rayona-obzor.html", "text": "Жители на пет пловдивски села излязоха на протест срещу разширяването на каменната кариера в района. Те протестират срещу добива на инертни материали, като искането им е след изтичане на двата концесионни договора за експлоатацията на кариерата в село Белащица - през 2021 г. и 2023 г., те да не бъдат подновявани, нито да бъдат предоставяни нови територии за добив на инертни и други материали в близост. Притесненията на хората идват от това, че нов инвеститор е заявил намерениe да започне проучване за подземни богатства в площите „Сантала“ и „Сантала-2“ в землищата на селата Белащица и Гълъбово. Размерите на тези зони са повече от 53 хектара.  \r\nПротестиращите се оплакаха и от непрекъснат шум, прах и разбити пътища от камионите, които извозват инертните материали. Според тях това влияе и върху здравето на хората в района и най-вече на децата. По данни на местния личен лекар през последните 10 години в селото има бум на респираторните заболявания. „Мисля, че хората бяха много доволни от резултата, защото постигнахме нашата цел - този проблем да престане да бъде на микро ниво “Белащица” и да стане регионален, защото засяга и Пловдив“, заяви Юлия Бачева, член на Инициативния комитет на протестиращите. \r\nПротестното шествие започна в 12.00 часа от центъра на село Белащица и стигна до кръговото кръстовище на улица „Кукленско шосе“ и Околовръстен път 86, където за около половин час беше блокирано движението по натоварената пътна артерия. \r\nОт началото на годината това е четвъртият протест на жителите на Белащица, Гълъбово, Браниполе, Марково и Брестник срещу замърсяването на въздуха от близките мраморни кариери. Протестиращите очакват среща с представители на ресорните министерства.", "date": "2018.10.07", "title": "Жители на пет пловдивски села излязоха на протест срещу разширяването на каменната кариера в района (ОБЗОР)"}
{"url": "http://www.focus-news.net/news/2018/10/07/2575429/sudanski-grazhdanin-be-zadarzhan-za-agresivno-povedenie-na-patya-obzor.html", "text": "Судански гражданин бе задържан за агресивно поведение на пътя. В петък около 20.00 часа е настъпило леко пътнотранспортно произшествие между два джипа в района на столичния кв. „Витоша“. По първоначални данни при разминаването са били засегнати страничните огледала на превозните средства. След инцидента, за който не е подаван сигнал на единия телефонен номер 112, водачът на единия джип е започнал да обижда жената, управлявала другия автомобил. Тя е успяла да се оттегли, но в района на бул. „Г. М. Димитров“ е била застигната от мъжа, който я е принудил да спре, излязъл е от джипа си и е проявил словесна агресия към нея.  \r\nНаблизо патрулиращ полицейски екип е забелязал случващото се и веднага се е отзовал на място, за да прекрати агресивното поведение на шофьора - 40-годишен судански гражданин. Мъжът е бил отведен в Столично районно управление, а по случая е образувана преписка за хулиганство. На суданския гражданин е съставен и акт за нарушение по Закона за движение по пътищата. Той не е представил валидно за територията на България свидетелство за управление на моторно превозно средство. Автомобилът е бил дерегистриран и регистрационните табели са свалени. Направени са проби за употреба на алкохол и упойващи вещества на водачите. И при двамата те са били отрицателни. \r\nМалко по-късно стана ясно, че жената, участвала в пътния инцидент, е съпругата на лидера на ПП „Атака“ и председател на ПГ на „Обединени патриоти“ Волен Сидеров – Деница Сидерова.", "date": "2018.10.07", "title": "Судански гражданин бе задържан за агресивно поведение на пътя (ОБЗОР)"}
{"url": "http://www.focus-news.net/news/2018/10/07/2575413/ria-novostiosem-politsai-sa-postradali-pri-rok-kontsert-v-germanskiya-grad-apolda.html", "text": "Осем полицейски служители бяха ранени по време на рок концерт на крайнодесни  в германския град Аполда във федералната провинция Тюрингия в източната част на страната, според полицията, предава  РИА Новости . \r\nСпоред служители на правоохранителните органи десните екстремисти са хвърляли бутилки и камъни срещу полицията. \r\n\"Според последните данни, осем полицейски служители са леко ранени ... Всички колеги са все още на поста\", - каза пресслужбата на полицията в социалната мрежа „Туитър“. \r\nКонцертът на десните радикали се проведе с разрешение от местните власти под контрола на правоохранителните органи. По предварителни полицейски данни са участвали повече от 700 души. Същият брой местни жители излязоха на демонстрация срещу десните екстремисти. Регистрирани са  няколко нарушения на закона за провеждане на събирания.  Юлиян Марков", "date": "2018.10.07", "title": "РИА Новости:Осем полицаи са пострадали при рок концерт в германския град Аполда"}
{"url": "http://www.focus-news.net/news/2018/10/07/2575430/tass-izborite-v-cheshkata-republika-se-prevarnaha-v-politichesko-porazhenie-na-levite-sili.html", "text": "Изборите в Чешката република се превърнаха в политическо поражение на левите сили, пишат чешки печатни издания, цитирани от  TACC . \r\nИзборите в Чешката република за Сенат и местни органи на властта, които се проведоха в петък и събота, завършиха със  значителен успех за политическото движение „Акция на недоволни граждани“ (АНО), оглавявано от премиера Андрей Бабиш и сериозно поражение на левите сили - социалдемократи и комунисти , Това съобщи в неделя вестник \"Блеск\". \r\nВ Сената, състояща се от 81 места, една трета от които според националната конституция се избират на всеки две години, най-много мандати ще получи партията на премиера. Кандидатите ѝ са достигнали втория тур на гласуването, който ще се проведе на 12 и 13 октомври в поне 11 от 27 избирателни района. Това следва, след преброяване на  99% от гласовете. \r\nИзборите, както се отбелязва в публикацията, станаха \"политическата екзекуция\" на комунистите и социалдемократите, които във втория кръг на гласуването ще имат съответно един и пет кандидати. По този начин \"левицата\" значително ще намали представителството в Сената и най-вероятно ще загуби поста на председателя социалдемократа  Милан Щех. На този пост той може да бъде заменен от десния кандидат и неуспял съперник на президента  Милош Земан в битката за президентството на Чешката република (президентските избори в страната се състояха през януари 2018 г.), бившият шеф на Академията на науките на републиката, Иржи Драгош. \r\nКомунистите и социалдемократите най-неуспешно през последните 28 години се представиха на местните  избори в Прага. Местата в Прага ще бъдат заети от кандидати, независими от политически субекти, представители на Чешката пиратска партия и Гражданската демократическа партия, чийто основател и идеологически лидер е бившият президент на Републиката Вацлав Клаус, както и от партията на премиера. \r\nНо движението Андрей Бабиш загуби кметската си позиция в Прага. Той ще трябва да отстъпи поста си на своите политически съперници. Движението на Бабиш  обаче получи значително повече мандати в органите за самоуправление на други градове в Чешката република. \r\nСлед преброяване на 99,74% от гласовете избирателната активност е 47,3%. 4 милиона от общо 8.37 милиона регистрирани гласоподаватели взеха участие в гласуването. Преброяването на протоколите се извършва от Чешката статистическа служба. Официално резултатите от изборите ще бъдат обявени в понеделник. \r\nИзборите на местните власти се провеждат в републиката веднъж на всеки четири години. Традиционно те се провеждат през есента и се съчетават със сенаторските избори.  Юлиян Марков", "date": "2018.10.07", "title": "TAСС: Изборите в Чешката република се превърнаха в политическо поражение на левите сили"}
{"url": "http://www.focus-news.net/news/2018/10/07/2575425/emsc-registrirano-e-silno-zemetresenie-v-blizost-do-severniya-bryag-na-haiti-s-magnitud-59.html", "text": "Регистрирано е силно земетресение в близост до северния бряг на Хаити с магнитуд 5.9, показва справка на страницата на  Европейския средиземноморски сеизмологичен институт . \r\nЗеметресението е станало в 20:11 местно време на 6 октомври (3:11 на 7 октомври българско време) на 20 километра северозападно от град Порт-де-Пе, на 89 километра западно от град  Кап-Хаитиен  и на 179 километра северозападно от столицата Порт-о-Пренс в Карибско море в пролива между остров Хаити и остров Тортуга на дълбочина 10 километра. Земетресението е усетено, както в Хаити, така и в съседната Доминиканска република. За сега няма информация за пострадали хора и материални щети. Не е обявена опасност от цунами. \r\nРегистрирано е още едно земетресение с магнитуд 5.6 на дъното на Атлантическия океан в 21:10 местно време на 6 октомври (3:10 българско време на 7 октомври) на 1634 километра от град Кайен във Френска Гвиана и на 1756 километра от град Прая на островите Кабо Верде. Земетресението е станало в район, където няма близка суша. Не е обявена опасност от цунами.  Юлиян Марков", "date": "2018.10.07", "title": "EMSC: Регистрирано е силно земетресение в близост до северния бряг на Хаити с магнитуд 5.9"}
{"url": "http://www.focus-news.net/news/2018/10/07/2575432/pregled-na-osnovnite-temi-v-britanskiya-pechat-agentsiya-fokus.html", "text": "Тереза Мей заема центристки позиции, за да привлече лейбъристки избиратели, пише британският седмичник  The Observer . \r\nБританският премиер днес отправя изключителен призив към колебаещите се  привържениците на лейбъристите да се прехвърлят към консерваторите, като тя се опитва да представи партията си като единствената възможност за умерените и патриотични избиратели. \r\nПишейки специално в днешния брой, министър-председателят казва, че ако хората, които преди това са подкрепили лейбъристите, се вгледат отново в програмата на правителството, включително обещанията да увеличат жилищното строителство и да регулират пазарите, когато  е необходимо, те ще установят, че тази нейна позиция не се ръководи от идеологии, а от ценности и вярвания, които огромното мнозинство би могло да подкрепи. \r\nТя пише: \"Искам гласоподаватели, които биха могли по-рано да се смятат за привърженици на лейбъристите, да погледнат отново към моето правителство. Те ще намерят достойна, умерена и патриотична програма, която заслужава подкрепата им. \" \r\nТя твърди, че в епоха, в която традиционните политически идеологии имат по-малко значение, Торите сега имат отговорност \"на раменете ни\", за да предложат дом на милиони бивши лейбъристи, които не са доволни от действията на партията, ръководена от Джереми Корбин. Мястото на Мей на центъра обаче  ще разгневи мнозина привърженици на лейбъристите, които я виждат като поддръжник на осем години „затягане на коланите“и архитект на враждебната среда за имигрантите. \r\nТова се случва на фона на слуховете, че недоволните групи от депутати-лейбъристи, Тори и либерал-демократи биха могли да се опитат да формират нова партия в центъра, за да привлекат избирателите, които считат Торите за твърди привърженици на Брекзит и твърде десни, и не харесват левицата на Корбин. \r\nАдаптиране на лозунга на последните общи избори (\"За мнозина, а не за малцина\"), Мей казва: \"Това представлява възможност, от която Консерваторите трябва да се възползват - да бъдат партия не за малцина, нито за мнозина, а за всички в нашата страна, която работи усилено и играе по правилата. \" \r\n*** Еманюел Макрон призова пенсионерите да не се оплакват заради очертаващите намаления на пенсиите, пише британският вестник  The Independent . \r\nФренският президент Еманюел Макрон призова гражданите да се оплакват по-малко, казвайки на пенсионерите: \"Ние не осъзнаваме колко сме щастливи.\" \r\nСтраната би била по-добре, ако хората си спомнят за генерал Де Гол, каза той, след като беше задържан  от гласоподаватели, притеснени от съкращения в пенсиите. \r\nФренското правителство принуди пенсионерите да направят по-високи социалноосигурителни вноски на фона на съкращения в бюджета, предизвикващи протести. \r\nПо време на посещение в родното село на генерал Шарл де Гол той припомни житейския принцип на Де Гол на пенсионерите, които се оплакаха, че имат нисък доход. Президентът заяви, че е научил от внука на де Гол, че известният генерал е живял , спазвайки принципа: \"Може да говорите свободно, но едно нещо, което нямате право да правите, е да се оплаквате\". \r\n\"Мисля, че генералът е имал право. Страната би била различна, ако всички правеха същото \", каза Макрон пред публиката. \r\n\"Ние не осъзнаваме колко много сме щастливи. Виждаме все повече възрастни хора в нашата страна в добро здраве \", добави той. \r\nМиналата седмица правителството представи милиарди евро данъчни облекчения за бизнеса и домакинствата, заедно с бюджетни съкращения. \r\n*** Ирландският премиер Лио Варадкар предупреди Тереза Мей, че има две седмици за да постигне споразумение с ЕС, пише неделният британски вестник  Sunday Express .  \r\nВарадкар заяви вчера: \"Ще има среща на върха в Брюксел след две седмици, , когато ще трябва да прегледаме постигнатото. Надявам се, че тогава, че ще има решителен напредък, който ни позволява да сключим споразумение до ноември.“ \r\nПредседателят на Европейската комисия Жан-Клод Юнкер също отбеляза, когато беше попитан дали може да бъде сключена сделка: „Имам основание да смятам, че потенциалът за сближаване между двете страни се е увеличил в последните дни\". \r\nНастроението беше отразено от президента на Европейския съвет Доналд Туск, който каза, че ЕС се опитва да постигне споразумение този месец, като добави: \"Мисля, че има шанс да има споразумение до края на годината\". \r\nЗаместник министър-председателят на Ирландия Саймън Ковени заяви, че преговорите сега навлизат в интензивна фаза. Той каза пред журналисти: \"Сега е време талантливите преговарящи в Обединеното кралство и ЕС да се заключат в една стая и да приключат споразумението през следващите две седмици“. \r\nТой допълни: \"Позицията на ирландците и ЕС (за предпазен механизъм за ирландската граница) не се е променил и Обединеното кралство трябва да изпълни своите писмени ангажименти от миналия декември и март. \r\n\"Това е гаранция, която да гарантира липса на  твърда граница в Ирландия или свързаните с нея проверки или инфраструктура. \r\n\"Ние не искаме винаги да се използва предпазният механизъм, а вместо това искаме близки бъдещи търговски отношения с Великобритания, договорени през преходния период на управляван Брекзит. \r\n*** Шансовете за споразумение за Брекзит нарастват в последните дни, е заявил председателят на Европейската комисия Жан-Клод Юнкер в интервю пред австрийски печатни издания, цитиран от британския вестник  Huffington Post . \r\nНеговите коментари бяха направени, след като източници от ирландското правителство предложиха, че споразумението е \"много близко\". \r\nНа въпроса дали смята, че сделката ще бъде финализирана на срещата на върха, Юнкер заяви: \"Имам основания да мисля, че потенциалът за сближаване между двете страни се е увеличил в последните дни.\" \r\nВ широкообхватно интервю той заяви, че Европейската комисия е могла да помогне за постигането на различен резултат от референдума, ако правителството на Дейвид Камерън не го е помолило да не се меси в разискванията. \r\nНа въпроса как се чувства първият председател на ЕС в историята на ЕС, който вижда член да напусне блока, той каза: \"Ако Комисията се беше намесила, може би правилните въпроси щяха да влязат в дебата\". \r\nТой добави: \"По това време вече ни беше ясно до какви  изпитания би довел този резултат от гласуването на британците. Винаги се учудвам, че ме обвиняват. \" \r\nЗапитан дали отказът от Брекзит все още е възможно, Юнкер заяви: \"Това е по преценка на британския парламент и правителството. Аз не се намесвам във вътрешните работи  в Обединеното кралство. Има достатъчно объркване там. \r\nЮнкер също не пожали британската преса, твърдейки, че \"изобщо не зачитат човешките права на политическите актьори\" и добавя: \"Няма да го забравя\".", "date": "2018.10.07", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/07/2575420/tass-maykal-pompeo-izletya-za-phenyan-za-razgovori-s-kim-chen-un.html", "text": "Държавният секретар на САЩ Майкъл Помпео излетя в неделя сутринта от Токио за Пхенян, където трябва да проведе разговори със севернокорейския лидер Ким Чен-ун, съобщи японската агенция Kyodo, цитирана от  TACC . \r\nВ събота Помпеo проведе разговори с японския премиер Шиндзо Абе и външния министър Таро Коно. Страните отново потвърдиха своята решимост да се стремят към денуклеаризация на Северна Корея. Американският държавен секретар по време на предстоящите разговори в Пхенян е обещал да засегне темата за японските граждани, отвлечени от севернокорейските разузнавателни служби. \r\nПо-рано Помпео, говорейки с американски журналисти, предположи, че след пътуването му до Пхенян ще бъдат обявени датата и мястото на втората среща на лидерите на Съединените щати и Северна Корея Доналд Тръмп и Ким Чен-ун.  Юлиян Марков", "date": "2018.10.07", "title": "ТАСС: Майкъл Помпео излетя за Пхенян за разговори с Ким Чен-ун"}
{"url": "http://www.focus-news.net/news/2018/10/07/2575433/pregled-na-mezhdunarodnite-novini-do-6-chasa-agentsiya-fokus.html", "text": "Върховният представител в Босна и Херцеговина австрийският дипломат Валентин Инцко призова гражданите на страната да излязат и да гласуват в неделя, съобщава босненският телевизионен канал  TV N1 . \r\n\"Призовавам всеки гласоподавател да използва демократичното си право и да гласува. Отделете  четирийсет минути от вашето време в неделя заради четири години от вашето бъдеще\", каза Валентин Инцко. \r\n \"Не позволявайте на себе си да бъдете заплашени от реч на омразата, сурова реторика и заплахи. Като използвате правото си на глас, вие сте тези, които решават вашата съдба и вашето бъдеще\".  \r\nТой посъветва гласоподавателите да размишляват върху проблемите, които пречат на Босна да стане стабилна и просперираща държава, като добави, че техният вот може да помогне на Босна да си получи мястото, което заслужава, а не на мястото, от което те и техните деца ще бъдат принудени да напуснат. Инцко призова всички босненски граждани да разгледат внимателно всички кандидати и да открият тези, които заслужават гласа и доверието им и които могат да донесат необходимите резултати. \r\n \"Гласувайте, решавайте за себе си за бъдещето си, в противен случай други ще решат за Вас\", заключи Инцко. \r\n Ролята на върховния представител в Босна и Херцеговина е да контролира гражданското прилагане на Дейтънското мирно споразумение, което сложи край на войната в Босна (1992-1995 г.). Общите избори в Босна ще се проведат в неделя, 7 октомври, а гражданите ще гласуват за членове на тристранното председателство на държавата, президент и вицепрезиденти на Република Сръбска, както и членове на парламента, на парламентите на двата субекта на федерацията , както и на  кантоналните парламенти. \r\n*** Четирима цивилни са загинали при две отделни нападения в Северен Ирак, предава  Anadolu Agency . \r\nПредполагаеми активисти на „Ислямска държава“ извършиха нападение в град Ал-Асадия, на юг от Мосул, убивайки трима души, преди да избягат от мястото, без да пострадат, каза пред агенцията лейтенант Джамал ал-Халиди. \r\nДруг цивилен е бил убит, когато превозно средство е попаднало на крайпътна бомба на север от Тикрит в Северен Ирак. Още 10 души бяха ранени при взрива ,каза лейтенант Нуман ал-Дюбури. \r\nПрез последните месеци често се наблюдават нападения от бойци на „Ислямска държава“ по граждански цели и силите за сигурност, разположени в северен и източен Ирак. \r\nМиналата година служители в Багдад казаха, че военният капацитет на „Ислямска държава“ е унищожен след тригодишен конфликт с иракската армия и водената от САЩ военна коалиция. Независимо от това, групата все още има ограничено присъствие в определени части на страната, срещу която силите за сигурност все още извършват чести операции. \r\n*** Това не е вече само битка за името, а за бъдещето на Македония, пише на своята страница в социалната мрежа „Туитър“ лидерът на ВМРО-ДПМНЕ Християн Мицковски, цитиран от македонското електронно издание  “Фокус“ .  \r\nПартийните спорове между двете основни политически партии СДСМ и ВМРО-ДПМНЕ продължават всеки ден, пише изданието.  \r\n\"Властта всеки ден показва цялото си безсилие и поквара, това вече не е битка само за името и срещу вредното споразумение, това е битка на всеки един човек срещу тази власт, за справедливост, за осъждане на престъпленията, за по-добър живот, за по-добро бъдеще, за Македония, която печели \", пише Мицковски в социалната мрежа. \r\n*** Проруската партия \"Съгласие\" води на парламентарните избори в Латвия с 19,4% от гласовете, пред либералния прозападен алианс \"Развитие/ЗА!\" (13,4%), според екзитпол, публикувани от обществената телевизия, предава  AFP . \r\nНационалният алианс – дясна партия, член на управляващата коалиция, се нарежда на трето място (12,6%), следван от Новата консервативна партия (популистка, 12,4%), докато потенциалният популистки партньор на Хармония, KPV е на пето място с 11,5%, според това проучване проведено сред 6 400 гласоподаватели. \r\nПредседателят на Хармония и кметът на Рига, Нилс Ушаковс, веднага изрази амбицията си да успеят да влязат в правителството. Три пъти в предишни парламентарни избори „Съгласие“, която е много популярна сред многобройното рускоговорящо малцинство, е заемала първо  първо място, но не успя да формира правителство, тъй като всички останали партии отказват да работят с нея.  \r\n\"Няма коалиционна формула, която да изглежда стабилна и способна (да управлява), без Хармония\", каза той пред латвийската информационна агенция LETA, като коментира възможностите, произтичащи от резултата. \"В противен случай бихте могли да имате коалиция от ксенофоби и защитници на правата на гейовете и такова правителство ще продължи само две или три седмици.\" \r\nСпоред агенция  Reuters  проевропейските партии либералният алианс \"Развитие/ЗА!\" и консервативния Национален алианс, който е на трето място доказват проевропейските нагласи на латвийските избиратели. \r\nСегашната управляваща коалиция на Съюза на Зелените и Земеделските производители, Националният алианс и \"Единство\" заедно получават  29,2%, което означава, че те трябва да намерят поне още един член коалиционен партньор, за да формират правителство. \r\n*** Срещу 14 лица са повдигнати обвинения за престъпления срещу културното наследство, съобщава македонският телевизионен канал  ”21 TB” . \r\nНаказателни обвинения са повдигнати срещу 14 души за действия срещу културното наследство. 13 души са задържани и един човек все още се издирва. Операцията извършиха служители на отдела за борба с организираната и тежката престъпност в координация със Специалната прокуратура за преследване на организираната престъпност и корупцията. Това днес потвърди и говорителят на полицията Тони Ангеловски, като добави, че целта е борба с организирана престъпна група, съставена от хора от Скопие, Велес, Струмица, Радовиш, Тетово, Струга и Битоля. \r\nПолицията твърди, че 14-членната група е извършвала разкопки в археологически зони, които са защитени от закона и се считат за културно наследство. Археологически предмети с неоценима стойност заподозрените са продавали на заинтересовани лица от чужбина - от Албания, Турция и Гърция. Вредите, причинени от групата са безценни, заявяват от Министерството на вътрешните работи на Македония. \r\n*** Сенатът е утвърдил предложеният от президента Доналд Тръмп Брет Кавано за върховен съдия, предава  AFP . \r\nКавано е одобрен с 50 срещу 48 гласа, което е най-оспорваното гласуване за върховен съдия в американския Сенат за повече от 100 години.  \r\nПовече от хиляда души протестираха срещу Кавано във Вашингтон, на когото се наложи да отговаря на въпроси за своят честност, партийна реторика и поведение в младежките му години. \r\nПродължилата повече от месец битка  за номинацията  разтърси американските страсти - гласуването беше прекъсвано многократно от гневни протести в галерията с публика, но осигури на Тръмп една от най-големите победи на неговото президентство според агенцията. Номинацията на Кавано бе помрачена от  свидетелски показания  от една жена, която казва, че Кавано се опитал да я изнасили, когато са били тийнейджъри и ще се запомни с неговата защита, пише агенцията. \r\nРазликата от само два гласа го направи най-близкото потвърждаващо гласуване от 1881 г. Потвърждението означава, че Тръмп е успял да прокара и двете си номинации във Върховния съд, с което да го наклони към Републиканската партия през първата половина на своя мандат. \r\n*** В шотландската столица Единбърг 20 хиляди настояват за независимост от Великобритания на протест в събота на фона на предстоящото напускане на Обединеното кралство от ЕС на 29 март догодина, предава  AFP . \r\nЛидерът на Шотландската национална партия (СНП) Никола Стърджън обеща да очертае плановете си за нов референдум за независимост \"когато условията на Брекзит станат ясни\". Очакваше се на конференцията на партията следващата седмица да бъде обявено искане за референдум за независимост, но заради блокирането на  преговорите за споразумение  между Лондон и Брюксел, тя предупреди, че може да забави плановете си до края на годината. Гласоподавателите в Шотландия подкрепиха оставането си в ЕС със значителна разлика в референдума през 2016 г., а Стърджън остана твърд противник.  \r\nПремиерът Тереза Мей е отказала да позволи ново гласуване за независимост, което трябва да бъде разрешено от парламента в Лондон. Това усложнява желанието на Стърджън да проведе допитването преди Великобритания да напусне ЕС през март.  \r\nШотландската полиция заяви, че 20 000 души са участвали в протеста в  събота в изявление, въз основа на оценките на Съвета на град Единбург. Групата за натиск „Гражданите на ЕС за независима Шотландия“, които се страхуват, че много европейци ще напуснат Шотландия преди да имат шанс да гласуват за независимост, бяха сред тези, които организираха митинга. \r\n*** Регистрирано е силно земетресение в близост до северния бряг на Хаити с магнитуд 5.9, показва справка на страницата на  Европейския средиземноморски сеизмологичен институт . \r\nЗеметресението е станало в 20:11 местно време на 6 октомври (3:11 на 7 октомври българско време) на 20 километра северозападно от град Порт-де-Пе, на 89 километра западно от град  Кап-Хаитиен  и на 179 километра северозападно от столицата Порт-о-Пренс в Карибско море в пролива между остров Хаити и остров Тортуга на дълбочина 10 километра. Земетресението е усетено, както в Хаити, така и в съседната Доминиканска република. За сега няма информация за пострадали хора и материални щети. Не е обявена опасност от цунами. \r\nРегистрирано е още едно земетресение с магнитуд 5.6 на дъното на Атлантическия океан в 21:10 местно време на 6 октомври (3:10 българско време на 7 октомври) на 1634 километра от град Кайен във Френска Гвиана и на 1756 километра от град Прая на островите Кабо Верде. Земетресението е станало в район, където няма близка суша. Не е обявена опасност от цунами. \r\n*** Шансовете за споразумение за Брекзит нарастват в последните дни, е заявил председателят на Европейската комисия Жан-Клод Юнкер в интервю пред австрийски печатни издания, цитиран от британския вестник  Huffington Post . \r\nНеговите коментари бяха направени, след като източници от ирландското правителство предложиха, че споразумението е \"много близко\". \r\nНа въпроса дали смята, че сделката ще бъде финализирана на срещата на върха, Юнкер заяви: \"Имам основания да мисля, че потенциалът за сближаване между двете страни се е увеличил в последните дни.\" \r\nВ широкообхватно интервю той заяви, че Европейската комисия е могла да помогне за постигането на различен резултат от референдума, ако правителството на Дейвид Камерън не го е помолило да не се меси в разискванията. \r\nНа въпроса как се чувства първият председател на ЕС в историята на ЕС, който вижда член да напусне блока, той каза: \"Ако Комисията се беше намесила, може би правилните въпроси щяха да влязат в дебата\". \r\nТой добави: \"По това време вече ни беше ясно до какви  изпитания би довел този резултат от гласуването на британците. Винаги се учудвам, че ме обвиняват. \" \r\nЗапитан дали отказът от Брекзит все още е възможно, Юнкер заяви: \"Това е по преценка на британския парламент и правителството. Аз не се намесвам във вътрешните работи  в Обединеното кралство. Има достатъчно объркване там. \r\nЮнкер също не пожали британската преса, твърдейки, че \"изобщо не зачитат човешките права на политическите актьори\" и добавя: \"Няма да го забравя\". \r\n*** Диалогът Белград – Прищина е критичен за мира и стабилността  в района, заяви генералният секретар на НАТО Йенс Столтенберг, цитиран от белградския вестник Blic, съобщава босненския телевизионен канал  N1 TV . \r\nЙенс Столтенберг заяви, че напълно подкрепя нормализирането на отношенията между Белград и Прищина и че продължаването на диалога е важно за мира и стабилността в региона. \r\nToй каза пред сръбския всекидневник Blic, че НАТО ще продължи да подкрепя всички усилия, водещи до нормализиране на ситуацията и успокояване на напрежението в региона \"защото хората от този регион заслужават по-добро бъдеще като част от евроатлантическата общност\". \r\nНАТО разчита и от двете страни и да демонстрират всеотдайност и сдържаност, добави той. \r\n\"Все още е необходимо да се подобри ситуацията със сигурността в Косово, но местните сили, включително косовската полиция, постигат добър напредък. Видяхме известен напредък в способността на местните институции да поемат отговорност за закона и реда \", каза официалният представител на НАТО. \r\nСтолтенберг пристигна в Белград в събота за официално посещение и бе посрещнат на белградското летище от сръбския министър на отбраната Александър Вулин.", "date": "2018.10.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/07/2575431/yens-stoltenberg-dialogat-belgrad-prishtina-e-kritichen-za-mira-i-stabilnostta-v-rayona.html", "text": "Диалогът Белград – Прищина е критичен за мира и стабилността  в района, заяви генералният секретар на НАТО Йенс Столтенберг, цитиран от белградския вестник Blic, съобщава босненския телевизионен канал  N1 TV . \r\nЙенс Столтенберг заяви, че напълно подкрепя нормализирането на отношенията между Белград и Прищина и че продължаването на диалога е важно за мира и стабилността в региона. \r\nToй каза пред сръбския всекидневник Blic, че НАТО ще продължи да подкрепя всички усилия, водещи до нормализиране на ситуацията и успокояване на напрежението в региона \"защото хората от този регион заслужават по-добро бъдеще като част от евроатлантическата общност\". \r\nНАТО разчита и от двете страни да демонстрират всеотдайност и сдържаност, добави той. \r\n\"Все още е необходимо да се подобри ситуацията със сигурността в Косово, но местните сили, включително косовската полиция, постигат добър напредък. Видяхме известен напредък в способността на местните институции да поемат отговорност за закона и реда \", каза официалният представител на НАТО. \r\nСтолтенберг пристигна в Белград в събота за официално посещение и бе посрещнат на белградското летище от сръбския министър на отбраната Александър Вулин.  Юлиян Марков", "date": "2018.10.07", "title": "Йенс Столтенберг: Диалогът Белград – Прищина е критичен за мира и стабилността  в района"}
{"url": "http://www.focus-news.net/news/2018/10/07/2575434/chetirima-ot-obvinenite-za-nelegalen-iznos-na-onkolekarstva-ostavat-v-aresta-trima-sa-pod-domashen-arest-obzor.html", "text": "Специализираният  наказателен съд реши четирима от обвинените за нелегален износ на онколекарства да останат в ареста, а трима да са под домашен арест. По-рано Специализираната прокуратура поиска постоянен арест за шестима от задържаните. Съдебното заседание продължи около пет часа.  \r\nСпоред съда четиримата обвинени мъже остават в ареста, тъй като има опасност да извършат ново престъпление. Трите обвинени жени ще са под домашен арест поради здравословни причини. Мярката подлежи на обжалване в тридневен срок. Наблюдаващият прокурор Лидия Манолова не изключи възможността да има още обвиняеми по делото. \r\nЗаседанието започна с два часа закъснение, като в залата присъстваха всички задържани. За ръководител на престъпната група прокуратурата посочи Милослав Пейков. Според обвинението той се е срещал с лекари и медицински работници, от които е получавал лекарствата и е осигурявал търговията с тях. Задържаните двама лекари са майка и дъщеря. Дъщерята е изписвала и изнасяла лекарствата, като ги е предоставяла на съпруга си, който ги е предоставял на друго от обвинените лица. Той от своя страна се е срещал с фармацевтката на болничната аптека в Благоевград, която е изписвала и заменяла лекарствата, отпускани с протоколи от лекарски комисии.  \r\nЗа такова престъпление законът предвижда от 3 до 5 години лишаване от свобода, а за ръководителя на групата - от 5 до 15 години.  Агенция „Фокус“ припомня:  7 души бяха задържани по подозрение за участие в организирана престъпна група след акцията в столичната Хематологична болница „Йоан Павел“ и в благоевградската „Свети Мина“ заради съмнения за злоупотреба с медикаменти. Сред арестуваните има двама лекари и един фармацевт. Констатирано е, че са изписвани лекарства на лица, които се нуждаят от това, нов медикаментите на практика не са вливани, а са се изнасяли извън болничното заведение. След това са отивали във фирма с лиценз, която ги е реекспортирала, като по този начин е източвана Здравната каса. Групата е функционирала от пролетта на 2017 година до 4 октомври т.г., когато са задържани основните извършители на престъпната дейност.", "date": "2018.10.07", "title": "Четирима от обвинените за нелегален износ на онколекарства остават в ареста, трима са под домашен арест (ОБЗОР)"}
{"url": "http://www.focus-news.net/news/2018/10/07/2575435/afp-izpravyat-pred-sada-zhenata-na-izraelskiya-premier-za-dostavka-na-hrana-s-darzhavni-pari.html", "text": "Изправят пред съда жената на израелския премиер за доставка на храна с държавни пари, предава  AFP . \r\nСъпругата на израелския премиер Бенямин Нетаняху Сара Нетаняху ще бъде съденa в неделя по обвинение, че е използвала държавни средства за незаконни  плащания за стотици ястия, което е част от списъка с правни проблеми, пред които е изправено семейството. \r\nНачалото на процеса ще бъде най-новата глава в сагата, наблюдавана от обществеността в Израел, но отхвърлена от семейството на  Нетаняху като пореден \"абсурден\" опит да ги дискредитира. \r\nСамият премиер е изправен пред евентуални обвинения в отделни разследвания на корупция, което води до спекулации, че в крайна сметка той ще бъде принуден да се оттегли. \r\nСара Нетаняху беше обвинена в измама и нарушаване на доверието през юни. \r\nПрокурорите я обвиняват, че е злоупотребила с държавни средства, за да плати за закупуване на храна на стойност 100 000 долара (85 000 евро), като невярно е декларирала, че в официалната резиденция  на премиера няма готвачи. От 2010 до 2013 г. тя, нейното семейство и гостите им са получили \"незаконно от държавата стотици приготвени ястия\", пише обвинението. \r\nСпоред обвинението, храната е поръчана от различни известни заведения в Йерусалим, включително италиански ресторант, британска скара и суши. \r\nПроцесът, който може да продължи месеци, ще бъде открит в съда на магистратите в Ерусалим в 13:30 ч. (съвпада с българското време), като делото ще бъде гледано от трима съдии поради \"обществената чувствителност\" на случая.  Юлиян Марков", "date": "2018.10.07", "title": "АFP: Изправят пред съда жената на израелския премиер за доставка на храна с държавни пари"}
{"url": "http://www.focus-news.net/news/2018/10/07/2575419/the-observer-tereza-mey-zaema-tsentristki-pozitsii-za-da-privleche-leybaristki-izbirateli.html", "text": "Тереза Мей заема центристки позиции, за да привлече лейбъристки избиратели, пише британският седмичник  The Observer . \r\nБританският премиер днес отправя изключителен призив към колебаещите се  привържениците на лейбъристите да се прехвърлят към консерваторите, като тя се опитва да представи партията си като единствената възможност за умерените и патриотични избиратели. \r\nПишейки специално в днешния брой, министър-председателят казва, че ако хората, които преди това са подкрепили лейбъристите, се вгледат отново в програмата на правителството, включително обещанията да увеличат жилищното строителство и да регулират пазарите, когато  е необходимо, те ще установят, че тази нейна позиция не се ръководи от идеологии, а от ценности и вярвания, които огромното мнозинство би могло да подкрепи. \r\nТя пише: \"Искам гласоподаватели, които биха могли по-рано да се смятат за привърженици на лейбъристите, да погледнат отново към моето правителство. Те ще намерят достойна, умерена и патриотична програма, която заслужава подкрепата им. \" \r\nТя твърди, че в епоха, в която традиционните политически идеологии имат по-малко значение, Торите сега имат отговорност \"на раменете ни\", за да предложат дом на милиони бивши лейбъристи, които не са доволни от действията на партията, ръководена от Джереми Корбин. Мястото на Мей на центъра обаче  ще разгневи мнозина привърженици на лейбъристите, които я виждат като поддръжник на осем години „затягане на коланите“и архитект на враждебната среда за имигрантите. \r\nТова се случва на фона на слуховете, че недоволните групи от депутати-лейбъристи, Тори и либерал-демократи биха могли да се опитат да формират нова партия в центъра, за да привлекат избирателите, които считат Торите за твърди привърженици на Брекзит и твърде десни, и не харесват левицата на Корбин. \r\nАдаптиране на лозунга на последните общи избори (\"За мнозина, а не за малцина\"), Мей казва: \"Това представлява възможност, от която Консерваторите трябва да се възползват - да бъдат партия не за малцина, нито за мнозина, а за всички в нашата страна, която работи усилено и играе по правилата. \"  Юлиян Марков", "date": "2018.10.07", "title": "The Observer: Тереза Мей заема центристки позиции, за да привлече лейбъристки избиратели"}
{"url": "http://www.focus-news.net/news/2018/10/07/2575436/kathimerini-migranti-shte-badyat-mesteni-v-hoteli-za-oblekchavane-na-polozhenieto-v-bezhanski-lageri-v-gartsiya.html", "text": "Мигранти ще бъдят местени в хотели за облекчаване на положението в бежански лагери в Гърция, пише електронното издание на гръцкия вестник  Kathimerini . \r\nТъй като условията в 28-те официални миграционни лагера на гръцката континенталната територия се влошават под натиска на прехвърлянето на хиляди хора от неадекватни съоръжения на островите, много нови пристигащи се настаняват в частни апартаменти и хотели. \r\nМиграционното министерство инициира програма за разполагане на мигранти в апартаменти, като се използват на стойност 5 млн. евро, дарени от парламента, за да се справят с бежанската криза. От 21 септември до 5 октомври 1 567 души от бежанския лагер  Мория на остров Лесбос бяха преместени в апартаменти във Волви в централна Македония, като в следващите няколко дни се очакваха още 100души от там да бъдат преместени. Други 792 места бяха разкрити чрез отдаването под наем на девет хотела в Гревена, западна Македония, от които 400 вече са покрити. \r\nОсвен това Международната организация по миграция (МОМ) ще осигури още 5 000 хотелски легла до края на октомври. \r\nИзточници от министерството заявиха, че се надяват, че притокът на мигранти от Турция, приблизително 12 000 от началото на годината, да намалее.  Юлиян Марков", "date": "2018.10.07", "title": "Kathimerini: Мигранти ще бъдят местени в хотели за облекчаване на положението в бежански лагери в Гърция"}
{"url": "http://www.focus-news.net/news/2018/10/07/2575439/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост - Видин“. Това съобщиха за  Агенция „Фокус“  от ГД „Гранична  полиция“. Нормален е трафикът на всички пунктове по границите със Сърбия, Македония и Гърция.", "date": "2018.10.07", "title": "ГД „Гранична  полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост - Видин“"}
{"url": "http://www.focus-news.net/news/2018/10/07/2575440/predstoyashti-sabitiya-v-stranata-za-7-oktomvri-agentsiya-fokus.html", "text": "*** \r\nОт 10.00 часа древния софийски храм „Света София - Премъдрост Божия“ ще се проведе масово свето кръщение на желаещи да приемат великото тайнство деца.  \r\n*** \r\nОт 13.00 часа в Центъра за Източни езици и култури в Софийски университет „Св. Климент Охридски“ ще се проведе Ден на отворените врати в специалност „Японистика“. \r\n*** \r\nОт 15.00 часа в Дома на киното ще се състои премиерата на българския документален филм „Градината на Пресвета Богородица”, който е част от фестивала „Sofia Biting Docs“.  \r\n*** \r\nОт 16.00 часа в сградата на Дирекция „Жандармерия“ (ул. „Патриарх Герман“ № 202) ще се проведе националното съвещание на ръководството на Министерството на вътрешните работи. Поканени са да присъстват министър-председателят Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев. \r\n*** \r\nОт 19.00 часа с концерт зала 1 на НДК Нели Рангелова ще отбележи 40-годишната си творческа кариера. \r\n*** \r\nОт 09.00 часа в зала „22 септември“ ще започне записването на участниците в ускорения шах, добил популярност като рапид в шахматния турнир за подрастващи. Техническата конференция ще започне от 9.20 часа, а началото ще започне 10 минути след края на конференцията. Връчването на трофея, купа „Васил Сотиров“ - за най-добър отбор, индивидуалните награди по възрастови групи и официалното закриване ще бъдат в 17.30 часа.  \r\n*** \r\nОт 10.30 часа в района на село Зелен Дол ще бъде открит шестият кръг от Републиканския шампионат по мотокрос. \r\n*** \r\nВ 12.30 часа в храм „Въведение Богородично“ ще започне масово кръщене, част от второто издание на „Направи го за България“.  \r\n*** \r\nОт 11.00 часа в туристическия комплекс „Акве Калиде“ ще се проведе неделна работилница „Арт-И-Факти“. \r\n*** \r\nОт 10.00 часа от паметника „Асеневци“ ще тръгне поход до Преображенския манастир и Карталските водопади край Велико Търново. \r\n*** \r\nОт 12.00 и от 13.00 часа в храм „Св. св. Константин и Елена” ще се състои Свето кръщение на деца, част от кампанията на Движение за национална кауза за насърчаване на раждаемостта. \r\n*** \r\nОт 15.00 часа народният представител от ГЕРБ Андриан Райков ще проведе приемна за граждани в ритуалната зала на града.  \r\n*** \r\nОт 10.00 часа на паркинга на завода на LIEBHERR в зона „Марица“, част от Тракия икономическа зона ще бъде даден стартът насъстезанието - LIEBHERR Business Run Plovdiv. \r\n*** \r\nОт 10.30 часа в Гранд Хотел Пловдив ще се проведе деветото издание на „Форум бременност и детско здраве“. \r\n*** \r\nОт 11.00 часа пред Природонаучния музей в с. Сребърна ще бъде даден старт на спортното събитие Srebarna Trail Run.  \r\n*** \r\nОт 09.00 часа Негово Светейшество Българския  патриарх  Неофит ще отслужи Божествена Света литургия в храм „Св. Николай“. \r\n*** \r\nОт 10.00 часа в храм „Св. Възнесение Господне“ ще се състои свето кръщение на деца, част от кампанията на Движение за национална кауза за насърчаване на раждаемостта.", "date": "2018.10.07", "title": "Предстоящи събития в страната за 7 октомври (Агенция „Фокус“)"}
{"url": "http://www.focus-news.net/news/2018/10/07/2575438/aktualna-patna-obstanovka.html", "text": "Информация за състоянието на републиканските пътища за 7 октомври, предоставена от  Агенция „Пътна инфраструктура“ . І. Метеорологична обстановка: \r\nПрез нощта ще бъде ясно. На 07.10.2018 г. над по-голямата част от страната отново слънчево. По-значителна ниска облачност ще има преди обяд над Източна България. Ще духа слаб вятър, предимно от изток. Минимални температури между 3° и 8°, по морския бряг малко по-високи, максимални предимно между 20° и 25°. В София минимална температура около 5°, максимална около 22°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Стара Загора: \r\nВременно движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок до 08.10.2018 г.; \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nВъвежда се реверсивно движение по АМ „Хемус“ от км 6+970 до км 11+850 – обособяват се две ленти за движение в посока Варна и една лента в посока София за периода от 14:00 часа на 05.10.2018 г. до 10:00 часа на 07.10.2018 г. \r\nОт 10:00 часа на 07.10.2018 г. до 12:00 часа на 08.10.2018 г. се обособяват две ленти за движение в посока София и една лента в посока Варна. Скоростта на движение е ограничена до 50 км/ч. Срок 08.10.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението в участъка Долна Вереница – Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 10.10.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.10.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 09.10.2018 г. ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно по път II-73 от км 45+000 до км 49+000 в участъка граница с ОПУ Шумен – Камчия поради ремонтни дейности по асфалтовата настилка. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 07.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград - Крумовград в участъка с. Карамфил – с. Горна Кула от км 24+548 до км 30+439 се осъществява с повишено внимание поради ремонтни дейности. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът II-35: Движението по път II-35 Ловеч – Троян от км 70+000 до км 72+000 се осъществява с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 14.10.2018 г. \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-402: Движението по път III-402 Сопот – Старо село от км 0+000 до км 6+000 се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Движението по път ІІІ-812 Спанчевци – Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци.  \r\nОбходен маршрут: по ул. „Тодорини кукли“ в гр. Вършец. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\n   Път II-37: Движението по път II-37 с. Панагюрски колони - Панагюрище от км 79+000 до км 81+000 се осъществява в една лента, чрез поетапно затваряне на лява и дясна ленти за движение поради извършване на ремонтни дейности /почистване на настилки, банкети и окопи/. Срок до 10.10.2018 г.  \r\n  Път II-37: Движението по път II-37 Пещера - Батак от км 150+000 до км 160+000 се извършва в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 08.10.2018 г.  \r\n  Път III-843: Движението по път III-843 Сърница – с. Крушата от км 47+902 до км 49+000 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи. Срок до 08.10.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 08.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nССТ: Движението по Южното платно /посока Ботевград/ на Северната скоростна тангента /ССТ/ от км 3+600 до км 6+500 е ограничено и се прехвърля в Северното платно с две ленти посока Калотина.  \r\nЗабележка: При пътно транспортно произшествие, или голямо струпване на МПС, движението се пренасочва по Северната дъга на път II-18 /Софийски околовръстен път/ Срок до 08.10.2018 г.  \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на „Републиката“ от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 10.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.07", "title": "Актуална пътна обстановка"}
{"url": "http://www.focus-news.net/news/2018/10/07/2575428/reuters-v-bosna-i-hertsegovina-shte-glasuvat-v-izbori-presledvani-ot-natsionalistichesko-sapernichestvo.html", "text": "В Босна и Херцеговина ще гласуват в избори преследвани от националистическо съперничество, пише  Reuters . \r\nБосненците отиват в неделя да гласуват, за да решат дали страната им ще продължи пътя към членство в ЕС и интеграцията в НАТО или ще потъне по-дълбоко в етническите конфликти и по-нататъшната фрагментация. \r\nПовече от две десетилетия след войната, в която са загинали 100 000 души, водещите сръбски, хърватски и мюсюлмански босненски партии водят кампании с националистически послания, съживяващи военни обещания в програми, които не предлагат ясни икономически или политически визии. \r\nОколо 3,35 милиона регистрирани гласоподаватели ще вземат участие в президентските и парламентарните избори, като избират членове на тристранното междуетническо председателство на Босна, състоящо се от босненци, хървати и сърби, и депутати в долната камара на парламента. \r\nСъщо така ще изберат лидери на парламентите на двата автономни региона - Република Сръбска, Босненско-хърватската федерация и 10 кантона на Федерацията. \r\nВ хода на гласуването етническите лидери разпространяват страха, използвайки разделителна реторика, напомняща за войната. Кампанията бе белязана от безпрецедентна поява на нарушения, злоупотреба с публични средства и реч на омразата, казаха наблюдатели. \r\nИзбирателните секции ще се отворят в 7 часа сутринта (8 часа българско време) и ще приключат в 19 часа вечерта (20 часа българско време). Първите предварителни резултати се очакват в полунощ. Близо 7500 кандидати се борят за 518 мандата в страна от 3,5 милиона, което отразява масивната и сложна правителствена структура, основана на етнически квоти, разработена по мирна сделка, която сложи край на  войната в страната през 1992-1995 г. \r\nЕксперти твърдят, че Босна не може да прогресира с такава голяма администрация, но всички опити за промяна на конституцията - неразделна част от договорените от САЩ споразумения за мир в Дейтън - са възпрепятствани от съперничещите етнически групи на Босна. Управляващите националистически партии искат да запазят системата на патронажа, според която около един милион от техните партийни членове и симпатизанти са наети на различни управленски слоеве, затвърждавайки избирателната си лоялност. \r\nТакава политика доведе до емиграцията на 170 000 образовани хора от страната през последните пет години, което допълнително застрашава икономиката. \r\nСръбските и хърватските кандидати за президент, съответно Милорад Додик и Драган Чович, които се подкрепят от съответните \"родителски държави\" Сърбия и Хърватия, ще отслабят допълнително Босна, ако бъдат избрани, твърдят анализатори. \r\nПро-руският Додик многократно се застъпва за отцепването на Република Сръбска и интеграцията със Сърбия, докато Чович призова за създаването на отделен хърватски район. \r\n\"Ако настоящите партии останат на власт, ще се отвори кутията на Пандора на териториалното разделение, която може да доведе до разпадане на Босна\", заяви Зарко Папич, директор на неправителствената агенция \"Инициатива за по-добро и по-голямо човешко включване\". \r\nВ случай, че партиите на Додик и Чович загубят някаква власт, интеграцията с ЕС може поне да продължи напред, каза Флориан Байбър, професор по Югоизточна Европа в Университета в Грац. \r\nАко бъде избран, Додик, който е под санкциите на САЩ за възпрепятстване на мирните договори, ще работи за прехвърляне на правомощия от Министерския съвет, което е де факто национално правителство, макар и със слаби правомощия, на президентството, чиято основна задача е външната политика. \r\n\"Това е първото нещо, което ще направя\", каза Додик пред Ройтерс в интервю миналата седмица.  Юлиян Марков", "date": "2018.10.07", "title": "Reuters: В Босна и Херцеговина ще гласуват в избори преследвани от националистическо съперничество"}
{"url": "http://www.focus-news.net/news/2018/10/07/2575441/", "text": "*** В Босна и Херцеговина ще се проведат общи избори \r\n*** Продължават сондажите за евентуално разбирателство между управляващи и опозиция в Македония за гласуване на конституционните промени, произтичащи от договора за името с Гърция \r\n*** Държавният секретар на САЩ Майк Помпео ще посети Пхенян, където ще се срещне с лидера на Северна Корея Ким Чен-ун \r\n*** След срещата си с Ким Чен-ун, държавният секретар на САЩ Майк Помпео ще лети до Сеул, където ще проведе разговори с президента на Южна Корея Мун Дже-ин \r\n*** Шотландската национална партия (СНП) ще проведе ежегодния си конгрес, на който се очаква основната тема да е провеждане на нов референдум за независимост на фона на Брекзит \r\n*** В Бразилия ще се проведат президентски и парламентарни избори \r\n***", "date": "2018.10.07", "title": "Предстоящи международни събития за 7 октомври ( Агенция „Фокус“ )"}
{"url": "http://www.focus-news.net/news/2018/10/07/2575424/sunday-express-irlandskiyat-premier-predupredi-tereza-mey-che-ima-dve-sedmitsi-za-da-postigne-sporazumenie-s-es.html", "text": "Ирландският премиер Лио Варадкар предупреди Тереза Мей, че има две седмици за да постигне споразумение с ЕС, пише неделният британски вестник  Sunday Express .  \r\nВарадкар заяви вчера: \"Ще има среща на върха в Брюксел след две седмици, , когато ще трябва да прегледаме постигнатото. Надявам се, че тогава, че ще има решителен напредък, който ни позволява да сключим споразумение до ноември.“ \r\nПредседателят на Европейската комисия Жан-Клод Юнкер също отбеляза, когато беше попитан дали може да бъде сключена сделка: „Имам основание да смятам, че потенциалът за сближаване между двете страни се е увеличил в последните дни\". \r\nНастроението беше отразено от президента на Европейския съвет Доналд Туск, който каза, че ЕС се опитва да постигне споразумение този месец, като добави: \"Мисля, че има шанс да има споразумение до края на годината\". \r\nЗаместник министър-председателят на Ирландия Саймън Ковени заяви, че преговорите сега навлизат в интензивна фаза. Той каза пред журналисти:  \"Сега е време талантливите преговарящи в Обединеното кралство и ЕС да се заключат в една стая и да приключат споразумението през следващите две седмици“. \r\nТой допълни: \"Позицията на ирландците и ЕС (за предпазен механизъм за ирландската граница) не се е променил и Обединеното кралство трябва да изпълни своите писмени ангажименти от миналия декември и март. \r\n\"Това е гаранция, която да гарантира липса на  твърда граница в Ирландия или свързаните с нея проверки или инфраструктура. \r\n\"Ние не искаме винаги да се използва предпазният механизъм, а вместо това искаме близки бъдещи търговски отношения с Великобритания, договорени през преходния период на управляван Брекзит.  Юлиян Марков", "date": "2018.10.07", "title": "Sunday Express: Ирландският премиер предупреди Тереза Мей, че има две седмици за да постигне споразумение с ЕС"}
{"url": "http://www.focus-news.net/news/2018/10/07/2575442/nimh-dnes-nad-po-golyamata-chast-ot-stranata-shte-bade-slanchevo-maksimalnite-temperaturi-shte-sa-mezhdu-20-i-25.html", "text": "Днес над по-голямата част от страната отново ще бъде слънчево. По-значителна ниска облачност ще има преди обяд над Източна България. Атмосферното налягане през деня още ще се понижи и ще доближи средното за месеца. Ще духа слаб вятър, предимно от изток. Максимални температури предимно между 20° и 25°, в София - около 22°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Мартин Славчев.    \r\nНад Черноморието ще преобладава слънчево време, преди обяд със значителна ниска облачност. Ще духа до умерен източен вятър. Максималните температури между 19° и 22°. Вълнението на морето ще бъде 3-4 бала. Температурата на морската вода е 19 – 21°. \r\nНад планините ще бъде слънчево със слаб предимно южен вятър. Максималната температура на височина 1200 метра ще е около 17°, на 2000 метра – около 11°.", "date": "2018.10.07", "title": "НИМХ: Днес над по-голямата част от страната ще бъде слънчево, максималните температури ще са между 20° и 25°"}
{"url": "http://www.focus-news.net/news/2018/10/07/2575443/negovo-sveteyshestvo-balgarskiyat-patriarh-neofit-uchastva-v-chestvaneto-na-180-g-ot-rozhdenieto-na-parviya-starozagorski-mitropolit-metodiy-kusev.html", "text": "По инициатива на Негово високопреосвещенство Старозагорския митрополит Киприян в Стара Загора се организира тържествено  честване на 180 г. от рождението на първия след Освобождението Старозагорски митрополит Методий (Кусев). \r\nВръх на тържествата ще бъде неделната света Литургия, в която в катедралния храм „Св. Николай Мирликийски Чудотворец“, ще вземат участие Светейшият Български патриарх Неофит, митрополити от Светия Синод на Българската православна църква, епископи на БПЦ, и други духовници. \r\nВ богослужението ще вземат участие и гостите от Комитета на представителите на православните църкви към Европейския съюз.  \r\nНикола ПЕТКОВ", "date": "2018.10.07", "title": "Негово светейшество Българският патриарх Неофит участва в честването на 180 г. от рождението на първия Старозагорски митрополит Методий (Кусев)"}
{"url": "http://www.focus-news.net/news/2018/10/07/2575446/sled-20-godini-prekasvane-blagoevgrad-shte-bade-domakin-na-vi-krag-ot-republikanskiya-shampionat-po-motokros.html", "text": "След близо 20 години прекъсване, Благоевград отново се връща в мотокрос картата на България. Градът ще бъде домакин на шестия кръг от Републиканския шампионат по мотокрос. Това съобщиха от пресцентъра на  Община Благоевград . Официалното откриване на състезанието е от 10.30 часа. Очаква се над 10 хиляди души да присъстват на едно от най-вълнуващите мероприятия.  \r\nТрасето е разположено в района на село Зелен Дол, което се намира на 5 километра от Благоевград. Почитателите на мотокроса ще могат да видят интересно състезание в клас MX65 на шампионата.", "date": "2018.10.07", "title": "След 20 години прекъсване, Благоевград ще бъде домакин на VI кръг от Републиканския шампионат по мотокрос"}
{"url": "http://www.focus-news.net/news/2018/10/07/2575427/zhan-klod-yunker-shansovete-za-sporazumenie-za-brekzit-narastvat-v-poslednite-dni.html", "text": "Шансовете за споразумение за Брекзит нарастват в последните дни, е заявил председателят на Европейската комисия Жан-Клод Юнкер в интервю пред австрийски печатни издания, цитиран от британския вестник  Huffington Post . \r\nНеговите коментари бяха направени, след като източници от ирландското правителство предложиха, че споразумението е \"много близко\". \r\nНа въпроса дали смята, че сделката ще бъде финализирана на срещата на върха, Юнкер заяви: \"Имам основания да мисля, че потенциалът за сближаване между двете страни се е увеличил в последните дни.\" \r\nВ широкообхватно интервю той заяви, че Европейската комисия е могла да помогне за постигането на различен резултат от референдума, ако правителството на Дейвид Камерън не го е помолило да не се меси в разискванията. \r\nНа въпроса как се чувства първият председател на ЕС в историята на ЕС, който вижда член да напусне блока, той каза: \"Ако Комисията се беше намесила, може би правилните въпроси щяха да влязат в дебата\". \r\nТой добави: \"По това време вече ни беше ясно до какви  изпитания би довел този резултат от гласуването на британците. Винаги се учудвам, че ме обвиняват. \" \r\nЗапитан дали отказът от Брекзит все още е възможно, Юнкер заяви: \"Това е по преценка на британския парламент и правителството. Аз не се намесвам във вътрешните работи  в Обединеното кралство. Има достатъчно объркване там. \r\nЮнкер също не пожали британската преса, твърдейки, че \"изобщо не зачитат човешките права на политическите актьори\" и добавя: \"Няма да го забравя\".  Юлиян Марков", "date": "2018.10.07", "title": "Жан-Клод Юнкер: Шансовете за споразумение за Брекзит нарастват в последните дни"}
{"url": "http://www.focus-news.net/news/2018/10/07/2575437/the-sunday-times-london-e-gotov-da-izvarshi-kiberataka-sreshtu-rusiya-v-sluchay-na-vrazhdebni-deystviya-ot-ruska-strana.html", "text": "Лондон е готов да извърши кибератака срещу Русия в случай на враждебни действия от руска страна, пише в неделното издание на британския вестник  The Times . \r\nБританското военно командване е готово да извърши кибернетична атака срещу Москва и да остави руската столица без електричество в случай на руско нападение срещу една от западните държави. За това съобщи неназован източник в службите за сигурност на кралството за вестника. \r\nСпоред него в ситуация, в която Великобритания няма обичайните отбранителни ресурси, за да се противопостави на \"агресията в Кремъл\", британските служби са \"обещали да активират офанзивен киберпространствен потенциал, включително възможността да изключат електричеството в Кремъл\". Подобен сценарий ще даде на Обединеното кралство повече възможности за действие, при условие че \"ако [руският президент] Владимир Путин поръча руски войски \" да анексират пет от малките острови, принадлежащи на Естония \", за да провери колко сериозен е ангажиментът на НАТО да спази член 5 от своя от статут (който гласи, че въоръжена атака срещу една страна от блока се смята за атака срещу целия блок) или \" нахлуе в Либия, за да получи контрол над петролните запаси провокира нова миграционна криза в Европа \"или\" използва въоръжени  милиции, за да извършват нападения срещу британските войски или заплашват новите британски самолетоносачи. \" \r\nВестникът съобщава също така, че този уикенд в Оман 5 500 британски войници ще участват в най-големите военни учения през последното десетилетие, подобрявайки тяхната \"готовност за всякакви конфронтации с руски танкове или звена за провеждане на хибридна война\". Тези учения струват 100 млн. паунда (130 млн. долара). В тях участват  200 бронирани превозни средства, шест военни кораба и осем самолета Тайфун.  \r\nМосква постоянно отхвърля твърденията на западните политици за подготвянето на руско военно присъствие в други региони и за всички действия, които се предполагат, че са насочени към нарушаване на международния ред, пише изданието.  Юлиян Марков", "date": "2018.10.07", "title": "Тhe Sunday Times: Лондон е готов да извърши кибератака срещу Русия в случай на враждебни действия от руска страна"}
{"url": "http://www.focus-news.net/news/2018/10/07/2575444/natsionalnoto-saveshtanie-na-rakovodstvoto-na-ministerstvoto-na-vatreshnite-raboti-shte-se-provede-v-sgradata-na-direktsiya-zhandarmeriya.html", "text": "Националното съвещание на ръководството на Министерството на вътрешните работи ще се проведе в сградата на Дирекция „Жандармерия“ на ул. „Патриарх Герман“ 202. Това съобщиха от пресцентъра на  МВР . Поканени са да присъстват министър-председателят Бойко Борисов, главният прокурор Сотир Цацаров, министърът на финансите Владислав Горанов и председателят на ДАНС Димитър Георгиев.  \r\nПървият работен панел – от 16.00 часа до 16.30 часа, ще бъде открит. Той ще бъде последван от церемония за връчване на 341 нови служебни автомобила, предназначени за няколко областни дирекции на МВР. Джиповете (VW Tiguan и Great Wall Hover) са доставени в изпълнение на проект по Фонд „Вътрешна сигурност“ на ЕС Подкрепа за справянето с миграционния натиск по българските външни граници, като част от средствата за спешно подпомагане в размер на 160 млн., които ЕС отпусна на Р България през есента на 2016 г.", "date": "2018.10.07", "title": "Националното съвещание на ръководството на Министерството на вътрешните работи ще се проведе в сградата на Дирекция „Жандармерия“"}
{"url": "http://www.focus-news.net/news/2018/10/07/2575448/denyat-7-oktomvri-v-balgarskata-istoriya.html", "text": "През 1885 г. - в защита на Съединението под знамената е свикано народното опълчение. 1912 г. - по време на Балканската война (1912-1913 г.) започват първите военни действия срещу Османската империя. В периода 7 – 15 октомври българските части овладяват поречието на река Арда. Последвалата турска контраатака е отблъсната в дните между 15 и 25 октомври. 1915 г. - в хода на Първата световна война (1914-1918 г.) българските войски освобождават Куманово. Англо-френският флот обстрелва българските пристанища на Бяло море, Дедеагач и Порто Лагос. През 1941 г. - от Москва започват предаванията на радиостанция \"Народен глас\" под ръководството на Задграничното бюро с говорител Станке Димитров-Марек. В периода 13 септември – 7 октомври край Добрич са спуснати с парашути две групи по 5 души българи-инструктори за партизанското движение, начело с Атанас Дамянов и Груди Филипов, изпратени от съветското разузнаване. “Народен глас” е нелегален радиопредавател на български език, установен през септември 1941 г. на територията на бившия СССР. 1950 г. - Турция едностранно затваря границата с България и прекратява потока на изселващи се български турци. Поводът е преминаването на границата от семейства от ромски произход, които не са снабдени с турски входни визи и които нямат право да се изселват. В края на месеца около 5000 български турци се струпват на границата. На 7 октомври е роден българският режисьор Теди Москов. На тази дата умира: доц. Севелина Гьорова, български изкуствовед.  \r\n1986 г. \r\nБългария започва неофициални преговори с Европейската икономическа общност (ЕИО). \r\nЕвропейската икономическа общност е митнически съюз на държавите от Западна Европа, известен още като Общ пазар. Създава се през 1958 г. с подписването на договор в Рим, когато Франция, Западна Германия, Италия, Белгия, Холандия и Люксембург се съгласяват да влязат в митнически съюз с общи външни митнически тарифи, свободно движение на работна сила и капитали и обща селскостопанска политика. \r\n1950 г. \r\nТурция едностранно затваря границата с България и прекратява потока на изселващи се български турци. Поводът е преминаването на границата от семейства от ромски произход, които не са снабдени с турски входни визи и които нямат право да се изселват. В края на месеца около 5000 български турци се струпват на границата. \r\n1941 г. \r\nОт Москва започват предаванията на радиостанция \"Народен глас\" под ръководството на Задграничното бюро с говорител Станке Димитров-Марек. \r\n“Народен глас” е нелегален радиопредавател на български език, установен през септември 1941 г. на територията на бившия СССР. Ръководи се Задграничното бюро на Централния комитет на Българската работническа  партия. Негов организатор и главен ръководител е Димитров-Марек. Заедно с нелегалната радиостанция \"Христо Ботев\" много активно агитира срещу прохитлеристката политика на управляващите кръгове в България, информира аудиторията за военните действия на Източния фронт и пр. Преустановява предаванията си през пролетта на 1944 г. \r\n1941 г.  \r\nВ периода 13 септември – 7 октомври край Добрич са спуснати с парашути две групи по 5 души българи-инструктори за партизанското движение, начело с Атанас Дамянов и Груди Филипов, изпратени от съветското разузнаване. На 18-19 септември около Трявна са спуснати 7 души, водени от Стоян Палаузов, а около Хасково - 5 души начело с Продан Табаков. На 6-7 октомври са спуснати 8 души, водени от Йордан Кискинов - между Солун и Сяр. От 54 души до края на годината остават 14, останалите загиват в сражения с полицията. \r\n1915 г. \r\nВ хода на Първата световна война (1914-1918 г.) българските войски освобождават Куманово. Англо-френският флот обстрелва българските пристанища на Бяло море, Дедеагач и Порто Лагос. \r\n1912 г. \r\nПо време на Балканската война (1912-1913 г.) започват първите военни действия срещу Османската империя. В периода 7 – 15 октомври българските части овладяват поречието на река Арда. Последвалата турска контраатака е отблъсната в дните между 15 и 25 октомври. \r\n1885 г. \r\nВ защита на Съединението под знамената е свикано народното опълчение \r\n1879 г. \r\nПроведени са избори за Областно събрание на Източна Румелия. В 56-членното областно събрание влизат общо 40 българи. \r\n1868 г. \r\nВисоката порта предлага на Цариградската патриаршия два нови проекта за разрешаване на българския църковен въпрос (българският църковен въпрос се състои в борбата на българския народ за независимост на българската църква от Цариградската патриаршия). В придружителното писмо към документа се изтъква, че разпрата между българската църква и Цариградската патриаршия е продължила много дълго и е крайно време да се намери изход от създалата се ситуация. \r\nЦърковно-националната борба е църковно-икономическо, културно и национално-политическо движение на българския народ през ХIХ в. срещу гръцкото духовенство, управляващо Цариградската (Вселенската) патриаршия за извоюване на самостоятелна Българска църква. На тази дата са родени: \r\n1960 г. \r\nРоден е Теди Москов - български режисьор.  На тази дата умират: \r\n2007 г. \r\nУмира доц. Севелина Гьорова \r\nСевелина Гьорова е български изкуствовед, театрален критик и университетски преподавател, доктор на изкуствознанието. Родена е на 12 април 1934 г. На 24-годишна възраст става драматург, впоследствие главен драматург на Народния театър „Иван Вазов“, като изпълнява тази длъжност до 1978 г. В периода 1966 - 1968 е главен драматург и на театър „Сълза и смях“. Автор е на книги по проблемите на драматургията и театъра и на 16 монографии за видни български артисти и режисьори, по-важните от които са „Театрален триумвират“, „Диалог с времето“, „Триединството на театъра“, „Ловци на мигове“. Умира на 7 октомври 2007 г. Блъсната е от тролейбус на път за Кукления театър в Стара Загора. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.07", "title": "Денят 7 октомври в българската история"}
{"url": "http://www.focus-news.net/news/2018/10/07/2575450/burgas-v-nedelna-rabotilnitsa-art-i-fakti-na-akve-kalide-shte-se-pravyat-proizvedeniya-na-izkustvoto-ot-stara-hartiya.html", "text": "Неделната работилница за деца Арт-И-Факти в ТК „Акве Калиде“ ще научи децата как да превръщат ненужната хартия в красиви изделия. Това съобщиха от пресцентъра  Община Бургас . Този път те ще изработват мини макети на замъци по представен образец и по собствена идея, използвайки фантазията си. Друга тема на творческите занимания ще бъде рисуване на изображение чрез МАК карти (метафорични асоциативни карти), създадени от художник по мотиви от митове и легенди. Всяко дете ще изтегли карта с изображение, по което ще рисува своя собствена история. Заниманието провокира въображението и децата развихрят своята фантазия в уникални изображения. Te ще могат да се запознаят и с историята на Акве Калиде, тъй като таксата от 3 лв. за едно и +1 лв. за второ занимание в работилничките им позволява да посeтят музея и да гледат 3D мапинг прожекцията като бонус. Арт-и-Факти се провежда в неделя, от 11:00 до 13:00 ч.", "date": "2018.10.07", "title": "Бургас: В неделна работилница „Арт-И-Факти“ на „Акве Калиде“ ще се правят произведения на изкуството от стара хартия"}
{"url": "http://www.focus-news.net/news/2018/10/07/2575452/informatsionen-den-za-balgarskata-obshtnost-po-vaprosi-svarzani-sas-sotsialnoto-osiguryavane-shte-se-provede-v-solun.html", "text": "Информационен ден за българската общност по въпроси, свързани със социалното осигуряване, ще се проведе в Солун, Гърция. Събитието ще се състои от 09.00 часа в сградата на Генералното консулство на България в града. Това съобщиха от  Министерството на труда и социалната политика . \r\nОрганизатори са Службата по трудовите и социални въпроси на Министерството на труда и социалната политика към посолството на България в Атина и Националният осигурителен институт. Експертите ще предоставят информация и ще консултират българската общност по процедури и практически въпроси свързани с пренасянето на осигурителен стаж за различни осигурителни рискове от една държава в друга.  \r\nОсновно консултациите ще бъдат насочени към процедурите при пенсиониране при натрупан осигурителен стаж в повече от една държава-членка на Европейския съюз, както и за използването осигурителен стаж за други осигурителни рискове (безработица, болест и майчинство). Полезна за гражданите ще бъде и практическата информация за изплащането на пенсии от страна на гръцката осигурителна институция и защитата на трудовите права на работещите в Гърция.", "date": "2018.10.07", "title": "Информационен ден за българската общност по въпроси, свързани със социалното осигуряване, ще се проведе в Солун"}
{"url": "http://www.focus-news.net/news/2018/10/07/2575451/ruse-narodniyat-predstavitel-ot-gerbandrian-raykov-shte-provede-priemna-za-grazhdani-v-glodzhevo.html", "text": "Народният представител от ГЕРБ – Русе Андриан Райков ще проведе приемна за граждани в Глоджево (Община Ветово). Срещите ще се проведат от 15.00 часа в ритуалната зала на града. Това съобщиха от пресцентъра на  ПП ГЕРБ . Записванията за приемната стават на място.", "date": "2018.10.07", "title": "Русе: Народният представител от ГЕРБАндриан Райков ще проведе приемна за граждани в Глоджево"}
{"url": "http://www.focus-news.net/news/2018/10/07/2575455/atraktsionen-vlak-po-povod-130-godini-ot-sazdavaneto-na-bdzh-shte-patuva-mezhdu-sofiya-plovdiv-i-karlovo.html", "text": "„БДЖ-Пътнически превози” ЕООД организира атракционнo пътуванe по маршрут София-Септември-Пловдив-Карлово-София за любителите на железопътния транспорт и ретро подвижния състав. Пътуването е част от инициативите на националния железопътен превозвач по повод отбелязването на 130 години от създаването на Български държавни железници (БДЖ) – „130 години пътуваме заедно”. Това съобщиха от пресцентъра на  БДЖ . \r\nАтракционният влак ще бъде теглен от парен локомотив № 05.01, а в състава му ще бъдат включени личният вагон-салон на царица Йоанна от „Корона експрес” и вагон-ресторантът от „Витоша експрес”. Вагонът на царица Йоанна е наскоро ремонтиран и се завръща на релси след повече от десет годишно прекъсване. \r\nРетро влакът ще бъде съставен от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях. \r\nЦените на билетите са 18.00 лв. от София до Септември или от Септември до Пловдив, от Пловдив до Карлово или от Карлово до София, 27.00 лв. от София до Пловдив или от Пловдив до София и 45.00 лв. за билети по маршрута София-Пловдив-Карлово-София. Билетите са с включени запазени места. Закупилите билети могат да започнат своето пътуване от всяка една гара по маршрута на влака, на които ще спира. \r\nЗа деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място. \r\nБилети могат да бъдат закупени от билетните каси и бюрата във всички гари в страната. \r\nПодробно разписание на влаковете от атракционните пътувания е публикувано  \r\nПарният локомотив № 05.01 е произведен през 1941 г. в  Германия  от локомотивната фабрика Frid. KRUPP  AG – Essen, с фабричен  №  2459 / 1941. Представител на най-бързите парни локомотиви в България, от малобройната серия 05 (само 5 единици). Освен че са най-скоростните парни локомотиви, те държат първенството в БДЖ и по други два показателя: най-голям диаметър на двигателните (сцепните) колооси по кръга на търкаляне 1850 мм, което е във връзка с конструктивната им скорост и най-голяма дължина на цилиндричния котел – разстояние между тръбните решетки 6100 мм. Парният локомотив № 05.01 е използван в БДЖ за обслужване на бързи и пътнически влакове до 1970 г. От 1979 г. е запазен като единствен оцелял локомотив от серия 05. В началото на 2010 г. е започнало неговото възстановяване за движение със собствена сила (под пара). \r\nВагон-салонът № 051-9 от композицията „Корона експрес” е произведен през 1938 г. в „Linke Hoffman Werke-Breslau”, Германия и е личен вагон за пътуванията на царица Йоанна. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагонът е със запазено автентично луксозно обзавеждане от годините преди Втората световна война, като специалните ламперии и дамаски също са автентични. \r\nВагон-ресторант № 075 е произведен през 1975 г. в  заводите на „Бауцен” и „Гьорлиц”, Германия. Използван е за пътувания на бившия държавен глава Тодор Живков. Вагон-ресторантът представлява салон с 36 места - 6 маси 60Х60 см и 6 маси 60Х120 см. Салонът може да се разделя на два салона по 18 места (всеки с по 3 големи и 3 малки маси). Вагонът разполага с усилвател за магнетофон и радио, два телевизора и място за киномашина и екран. Има и офис, едно служебно купе с 2 легла едно над друго.", "date": "2018.10.07", "title": "Атракционен влак по повод 130 години от създаването на БДЖ ще пътува между София, Пловдив и Карлово"}
{"url": "http://www.focus-news.net/news/2018/10/07/2575447/masovo-sveto-krashtenie-na-novorodeni-detsa-shte-se-sastoi-v-11-grada-na-stranata.html", "text": "Масово Свето кръщение на новородени деца ще се състои в 11 града на страната – София, Пловдив, Бургас, Стара Загора, Велико Търново, Варна, Благоевград, Враца, Русе, Сливен, Шумен. Събитието се провежда под патронажа на Негово Светейшество патриарх Неофит и Българската православна църква и бележи финала на „Направи го за България\"- кампанията на Движение за национална кауза за насърчаване на раждаемостта. Началният час на Националното кръщене в София, в храм „Света София\", е 10.00 часа. Официални гости в София ще бъдат представители на Столична община и популярните лица, посланици на кампанията - Нели Хаджийска, Иван Христов, Ирина Тенчева, Мария Илиева, Владо Николов и Ути Бъчваров. \r\nДомакини в столичния храм „Света София – Премъдрост Божия“ са Мелнишкият митрополит Герасим и отец Ангел Ангелов - духовен надзорник на Софийска епархия и предстоятел на храма. \r\nВ храм „Свето Въведение Богородично\" се очаква Негово Светейшество патриарх Неофит да благослови всички деца и семейства, участници в инициативата. Националното кръщене и в останалите градове ще се проведе със съдействието на известните лица на кампанията. В Пловдив ще се присъедини Лазара Златарова, във Велико Търново - Юлияна Дончева, в Благоевград - Мария Гроздева, във Враца - Славена Вътова, а в Шумен - Иван Лечев.", "date": "2018.10.07", "title": "Масово Свето кръщение на новородени деца ще се състои в 11 града на страната"}
{"url": "http://www.focus-news.net/news/2018/10/07/2575445/afp-koi-sa-vodeshtite-kandidati-za-trichlennoto-prezidentstvo-na-bosna-i-hertsegovina.html", "text": "Кои са водещите кандидати за тричленното президентство на Босна и Херцеговина, пише  AFP . \r\nМного от водещите кандидати в неделя за тричленното президентство на Босна и Херцеговина,  споделяни от сръбски, хърватски и босненски  мюсюлмански президент - са ветерани в босненската политика. \r\nЕто някои от водещите: Милорад Додик \r\nСлед като приключи мандата си като лидер на полуавтономния сръбски район на Босна, Милорад Додик планира да се издигне в тричленното президентство на страната. \r\nМоже да изглежда изненадващо решение за човек, който е описал следвоенната Босна като \"неуспешна концепция\" и се отнася към Сараево, седалището на централното правителство, като \"чужда територия\". Но това не би било първият обрат на този политик. \r\nДодик се издига на власт като защитник на западните социалдемократи. Днес той е известен като твърдолинеен про-руски националист, срещу когото има наложени американски санкции  за неговите провокации. 59-годишният политик също редовно обсъжда провеждането на референдум за отцепването на Република Сръбска, сръбското тяло, което води от 2006 г. насам. Младен Иванич \r\nДодик се изправя срещу Младен Иванич, умерен политик, който се кандидатира за втори мандат като член на сръбското председателство на Босна. Иванич определи Додик като заплаха за стабилността. \r\n\"Той ни води към несигурност, към риск, конфликти, изолация\", каза Иванич за Додик през септември. \r\n60-годишният икономист започва политическата си кариера в комунистическата партия през 1988 г., преди рухването на Югославия и войната от 1992-1995 г. \r\nПрез 1999 г. основава партията PDP и от 2001 до 2003 г. е премиер на Република Сръбска. \r\nИванич също е бил министър на външните работи на Босна от 2003 до 2007 година. Драган Чович \r\nДраган Чович  държи  хърватското място в президентството на Босна от 2014 г. насам и сега се кандидатира за втори мандат като ръководител на националистическата партия HDZ. \r\n62-годишният е призовал за създаването на отделен субект за хърватите, които в момента са малцинство във федерация с босненски мюсюлмани. Чович твърди, че правата на хърватите - които съставляват 15,4% от населението - са изолирани в система, която благоприятства сърбите и босненските мюсюлмани. Желко Комшич  \r\nЕтнически хърватин от Сараево, Желко Комшич е един кандидат, който отказва да залага на  етническите разделения на Босна. \r\nБившият президент, който заемаше поста от 2006-2014 г., се бори с главно мюсюлманските сили, които защитиха Сараево по време на обсадата на сърбите през 90-те години. \r\nДнес той защитава Босна \"на гражданите\" и критикува етническата политика, която укрепва разделенията на Босна. 54-годишният Комшич е популярен сред някои градски гласоподаватели, носталгични за мултикултурното минало на Сараево. \r\nНо лидерът на Алианса на Демократичния фронт трудно ще победи хърватския любимец Чович, пише агенцията Фахрудин Радончич \r\nБосненският медиен магнат Фахрудин Радончич, на 61 г., прави трети опит за мюсюлманското място в президентството. И тази година той има добър шанс. \r\nБакир Изетбегович, лидерът на основната мюсюлманска партия SDA, който го победи два пъти, не може да се кандидатира за следващ мандат. \r\nРадончич, бивш министър на сигурността, се смята за по-либерален от своя предшественик и е в състояние да постигне компромис с хърватите и сърбите. Той често критикува връзките на Изетбегович с турския президент Реджеп Тайип Ердоган. \r\nПрез май той бе оправдан от обвинения за възпрепятстване на правосъдието в процес на трафик на наркотици за регионален наркобарон. \r\nОсновният му съперник, Сефик Дзаферович от SDA, се смята, че не е достатъчно харизматичен, пише агенцията.  Юлиян Марков", "date": "2018.10.07", "title": "AFP: Кои са водещите кандидати за тричленното президентство на Босна и Херцеговина"}
{"url": "http://www.focus-news.net/news/2018/10/07/2575454/denyat-7-oktomvri-v-svetovnata-istoriya.html", "text": "През  1571 г. – в битката при Лепанто (днес Навпакт, Гърция) османският флот е напълно унищожен от обединените морски сили на Испания и Венеция. 7 октомври 1813 г. - приключва започналата на 4 октомври Лайпцигска битка \"Битка на народите\" – сражение между съюзните армии (руската – 127 000 души, австрийската – 89 000 души, пруската – 72 000 души, шведската – 18 000 души, и общо 1 385 оръдия) и армията на Наполеон I (около 200 000 души, 700 оръдия). 1886 г. - Испания отменя робството в Куба.  1897 г. - сключен е Австро-германският договор (1897 г.), който е предшественик на Тройния съюз. \r\nПрез 1920 г. - първите сто жени са приети в Оксфордския университет. \r\n1931 г. - направена е първата инфра-ред фотография в Рочестър, Ню Йорк.  \r\n1943 г. - Япония екзекутира 100 американски затворника на остров Уейк.  \r\nПрез 1954 г. Мариан Андерсън става първата чернокожа певица, назначена в операта Метрополитън в Ню Йорк. 1963 г. - американският президент Джон Кенеди подписва документът за ратификация на договора за забраната на ядрените тестове, заедно Англия и Съветския съюз. През 1982 г. - мюзикълът “Котките” е представен за първи път на Бродуей, с което започва неговият рекорд от 7485 представления. 1996 г. - основан е американският новинарски канал “ Фокс Нюз Ченъл”. 2001 г. - САЩ започват военна кампания срещу талибаните в Афганистан. Атаката е по въздух и се извършва със самолети и крилати ракети. Ударите са в отговор на терористичният акт от 11 септември същата година, в който загинаха около 3000 души. На 7 октомври са родени: Нилс Хенрих Давид Бор - датски учен, физик; Хайнрих Химлер – германски политик по време на III райх, Владимир Путин - руски политик, дипломат, юрист; президент на Русия. На тази дата е убита в Москва журналистката от вестник “Новая газета” Анна Политковская. Приживе тя е известна с критичните си материали за Чечня и Северен Кавказ. \r\n2017 г.  \r\nУраганът \"Нейт\" удря бреговете на американския щат Мисисипи, несейки силни ветрове и проливни валежи над американското крайбрежие. \r\n2017 г.  \r\nНай-малко шестима души са загинали, а 132-ма са били ранени след две експлозии на бензиностанция в столицата на Гана - Акра \r\n2017 г.  \r\nПротести в 80 руски града с призиви за оставката на руския президент Владимир Путин навръх рождения му ден. Арестувани са повече от сто опозиционни активисти. \r\n2016 г. \r\nПрезидентът на Колумбия Хуан Мануел Сантос печели Нобеловата награда за мир за опити за прекратяване на конфликта с ФАРК. \r\n2015 г. \r\nНобеловата награда за химия за 2015 година се присъжда на шведът Томас Линдал, американецът Пол Модрич и роденият в Турция с американско гражданство Азиз Санджар за откриването на клетъчния инструментариум за репарациите на ДНК, \r\n2015 г.  \r\nВърховният лидер на Иран аятолах Али Хаменей забранява всякакви преговори със САЩ. \r\n2014 г. \r\nИсаму Акасаки, Хирошо Амано от Университета Нагоя, и американецът Шуджи Накамура от Калифорнийския университет са носителите на Нобеловата награда за физика за 2014 г. за изобретяването на синия светлинен диод (LED). LED светлините могат да се захранват от евтина местна слънчева енергия, с възможност за ползване от над 1,5 милиарда души по света без достъп до електрическа мрежа. \r\n2013 г. \r\nМулату Тешоме е избран за президент на Етиопия. \r\n2012 г. \r\nМинистър-председателят на Либия Мустафа Абу Шакур е отстранен само месец след неговото назначаване. \r\n2012 г. \r\nУго Чавес е преизбран за четвърти път за президент на Венецуела с 54% от гласовете на избирателите. \r\n2012 г. \r\nЕмирът на Кувейт Сабах IV ал-Ахмад ал-Джабер ал-Сабах разпуска парламента. \r\n2012 г.  \r\nБорците от освободителния фронт MILF постигат споразумение с президента на Филипините Бениньо Акино за получаване на автономия на региона Бангсаморо до 2016 г. \r\n2012 г.  \r\nВисокопоставени грузински чиновници скоростно напускат страната. \r\n2011 г. \r\nЗа премиер министър на Руанда е назначен Пиер Дамиен Хабумурени. \r\n2011 г.  \r\nНобелова награда за мир получават президентът на Либерия – Елен Джонсън Сърлиф, либерийската активистка Лейма Гбови и правозащитничката от Йемен Тавакул Карман. \r\n2008 г. \r\nПо решение на конгреса на Международната организация на профсъюзите 7 октомври е обявен за Световен ден „За достоен труд”, който обединява синдикалисти от цял свят в усилията им за установяване и спазване на работните права и солидарност. \r\n2006 г. \r\nКралят на Камбоджа Нородом Сиханоук абдикира, заради влошено здраве. \r\n2003 г. \r\nИзбирателите в Калифорния отменят избора за губернатор на Грей Дейвис и избират на негово място Арнолд Шварценегер. \r\nКато кандидат на Републиканската партия Арнолд Шварценегер е избран за губернатор на щата Калифорния след предсрочни избори. На редовните избори на 7 ноември 2006 г., Шварценегер е преизбран. \r\n2001 г. \r\nСАЩ започват военна кампания срещу талибаните в Афганистан. Атаката е по въздух и се извършва със самолети и крилати ракети. Ударите са в отговор на терористичният акт от 11 септември същата година, в който загинаха 3000 души. Главните цели на военната операция са Афганистан да престане да бъде център за ислямски терористи и Осама Бен Ладен де бъде заловен. \r\nВоенната операция получава подкрепа от армии на други държави членки на НАТО и бунтовнически фракции в Афганистан.  \r\nТри месеца след началото на операцията талибаните са прогонени от властта в Афганистан. Международни военни сили започват да поддържат реда в страната. \r\nВъпреки че операцията нанася тежки поражения на талибаните Осама Бен Ладен не е заловен, в Афганистан се нарушават основни човешки права и производството на хероин нараства значително – огромен дял от световното производство на хероин се пада именно на Афганистан. \r\n2000 г. \r\nВойслав Кощуница полага клетва като Югославски президент. \r\n2000 г. \r\nВ Бостън е присъдена алтернативна Нобелова награда. Тая се дава  „за открития, които е невъзможно или ненужно да се проверяват”. Инициаторите искат да покажат, че „науката не е длъжна да бъде скучна” \r\n1996 г. \r\nОснован е американският новинарски канал “ Фокс Нюз Ченъл”. \r\n1982 г. \r\nМюзикълът “Котките” е представен за първи път на Бродуей, с което започва неговия рекорд от 7 485 представления. \r\n1981 г. \r\nЕгипетският парламент избира вицепрезидента Хосни Мубарак за наследник на убития президент Ануар Садат. \r\n1963 г. \r\nАмериканският президент Джон Кенеди подписва документът  за ратификация на  договора за забраната на ядрените тестове, заедно Англия и Съветския съюз. \r\n1954 г. \r\nМариан Андерсън става първата чернокожа певица, назначена в операта Метрополитън в Ню Йорк. \r\n1949 г. \r\nОсновавана е ГДР - Германската демократична република в съветската окупационна зона на следвоенна Германия и в източния (съветски) сектор на Берлин /1949/, с първи президент Вилхелм Пик (11 октомври 1949 - 7 септември 1960). ГДР просъществува до 2 октомври 1990 г., когато се присъединява към Федерална република Германия. \r\n1943 г. \r\nЯпония екзекутира 100 американски затворника на остров Уейк. \r\n1931 г. \r\nНаправена е първата инфра-ред фотография в Рочестър, Ню Йорк. \r\n1849 г. \r\nВ Балтимор на 40-годишна възраст умира писателят Едгар Алан По. \r\n1920 г. \r\nПървите сто жени са приети в Оксфордския университет \r\n1897 г. \r\nСключен е Австро-германският договор (1897 г.), който е предшественик на Тройния съюз. \r\nАвстро-германският договор (1897 г.) е таен договор, както за съюз между Австро-Унгария и Германия, така и за оказване на взаимна помощ в случай на нападение от Русия или Франция или от друга страна, подкрепяна от тях. Този пакт поставя началото на военнополитическата групировка Троен съюз и създава условия за разделянето на Европа на две враждебни групировки и съответно за избухването на Първата световна война. \r\n1886 г. \r\nИспания отменя робството в Куба. \r\n1885 г. \r\nВ защита на Съединението под знамената е свикано народното опълчение \r\n1813 г. \r\nПриключва започналата на 4 октомври Лайпцигска битка \"Битка на народите\" – сражение между съюзните армии (руската – 127 000 души, австрийската – 89 000 души, пруската – 72 000 души, шведската – 18 000 души, и общо 1 385 оръдия) и армията на Наполеон I (около 200 000 души, 700 оръдия). През първия ден на бойните действия съюзните войски нанасят 2 удара - от юг (главен) и от север, но без особен успех. Повторното настъпление на следващия ден от 3 направления - от юг, от север и от изток, принуждава Наполеон да отстъпи на запад. Разположените пред него съюзнически сили не успяват да го спрат и обкръжат. В битката французите загубват около 80 000 убити, а съюзниците – повече от 54 000 души. Нерешителността на съюзното командване и несъгласуваните действия не позволяват на съюзниците да използват превъзходството си докрай. \r\n1777 г. \r\nПо време на Американската революция започва втората битка при Саратога. \r\n1714 г. \r\nВ Алкмар, Холандия избухват бунтове във връзка с таксата върху бирата. \r\n1690 г. \r\nПод командването на Луис де Бод Англия напада Квебек. \r\n1579 г. \r\nСъстои се бракът между английската кралица Елизабет I и херцог Анжу. \r\n1571 г. \r\nСъстои се Битката при Лепанто (днес Навпакт, Гърция), в която османският флот е напълно унищожен от обединените морски сили на Испания и Венеция. \r\n1542 г. \r\nИзследователят Кабрило открива остров Каталина, Калифорния. \r\n1520 г. \r\nВ град Лувейн, Холандия е проведено първото публично изгаряне на книги. \r\n1492 г. \r\nПо време на пътешествие Христофор Колумб променя курса си и така пропуска щата Флорида. На тази дата са родени: \r\n1952 г. \r\nРоден е Владимир Владимирович Путин - руски политик, дипломат, юрист; президент на Русия (2000 - 2008 г.). \r\n1931 г. \r\nРоден е Дезмънд Мпило Туту – южноафрикански архиепископ. Завършва университета на Витватерсранд в Йоханесбург (1954 г.) и става учител. В знак на протест срещу въвеждането на образователната система, която разделя белите от черните студенти, става църковен служител (1957 г.). През 1960 г. получава диплома по теология от колежа “Св. Петър” в Йоханесбург. Година по-късно Дезмънд Туту е ръкоположен за англикански свещеник. Завършва теология в “Кингс Колидж” в Лондон (1963-1967 г.). През 1976 г. той е ръкоположен за епископ на Лесото. През 1978 г. Дезмънд Мпило Туту е генерален секретар на Южноафриканския съвет на църквите. Критикува правителството за създаването на племенни резервати през 1979 г. Синодът на Англиканската църква обявява Дезмънд Туту за първия чернокож англикански епископ на Йоханесбург през 1984 г., а през 1986 г. и за архиепископ. През 1984 г. Дезмънд Туту получава Нобелова награда за мир. \r\n1900 г. \r\nРоден е Хайнрих Химлер – германски политик по време на III райх. След I световна война (1914-1918 г.) участва във фашистки организации за разправа с работническото движение в Германия. От 1929 г. е ръководител на СС. След 1933 г. е началник на политическа полиция в Мюнхен, Бавария, а по-късно и в цяла Германия (от 1936 г. е главнокомандващ Гестапо). От 1943 г. е имперски министър на вътрешните работи. От 1944 г. Хайнрих Химлер е командващ резервната армия. Той е главен организатор на концентрационните лагери. Хайнрих Химлер се самоубива на 23 май 1945 г. \r\n1885 г. \r\nРоден е Нилс Хенрих Давид Бор - датски учен, физик. Създава планетарен модел на атома и първата квантова теория на атома; участва в разработването на основите на квантовата механика. На тази дата умират: \r\n2006 г. \r\nУбита е Анна Политковская. \r\nВ Москва е убита журналистката от вестник “Новая газета” Анна Политковская. Приживе тя е известна с критичните си материали за Чечня и Северен Кавказ.  \r\nПрестъплението получава международен отзвук и всички реакции са единни в призива към Москва незабавно да разкрие извършителите и поръчителите на убийството. \r\n1959 г. \r\nУмира Марио Ланца (псевдоним на Алфредо Арнолд Кокоца) – американски оперен певец (тенор), актьор; по произход италианец. Роден е на 31 януари 1921 г. във Филаделфия. На сцената на американската опера е от 1942 г. (от 1946 концертира г.). Снима се в киното. Участва във \"Великият Карузо\", \"Серенада\" и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.07", "title": "Денят 7 октомври в световната история"}
{"url": "http://www.focus-news.net/news/2018/10/07/2575453/masovo-sv-krashtenie-shte-se-provede-v-stolichniya-hram-sveta-sofiya-premadrost-bozhiya.html", "text": "В древния софийски храм „Света София - Премъдрост Божия“ ще се проведе масово св. Кръщение на желаещи да приемат великото тайнство деца, предаде репортер на  Агенция „Фокус“ . С благословението на Негово светейшество Българския патриарх и Софийски митрополит Неофит Кръщението ще бъде извършено от храмовото духовенство, свещеници и др. духовници от София и Софийска епархия. Масовото св. Кръщение ще започне след редовната неделна св. Литургия. Началото е в 10.00 часа.  \r\nНикола ПЕТКОВ", "date": "2018.10.07", "title": "Масово св. Кръщение ще се проведе в столичния храм „Света София - Премъдрост Божия“"}
{"url": "http://www.focus-news.net/news/2018/10/07/2575456/afp-pro-ruska-partiya-specheli-izborite-v-latviya.html", "text": "Проруската „Партия на хармонията“ спечели парламентарните избори в Латвия, след като получи 19,91% от гласовете на избирателите, предава  AFP . \r\nНа второ място е популистката KPV LV с 14,06%, а трета е „Новата консервативна партия“ с 13,6%. \r\nПревод и редакция:", "date": "2018.10.07", "title": "AFP: Про-руска партия спечели изборите в Латвия"}
{"url": "http://www.focus-news.net/news/2018/10/07/2575449/ria-novosti-datski-politik-prizovava-za-kiberataki-sreshtu-rusiya.html", "text": "Новият шеф на парламентарната комисия за защита на Дания, Насер Хадер, призова за атака срещу Русия в киберпространството. Той заяви това в интервю за датско радио, цитирано от  РИА Новости . \r\nСпоред него отдавна е известно кой се опитва да предприема хакерски атаки  по целия свят и че е време Дания да премине от стратегия за отбрана към атака. \r\n\"Има например такава група \" Fancy Bear \", която е тясно свързана с руското военно разузнаване, те се намесваха в американските избори, така че първото нещо, което трябва да направите, е да се разбие базата им,\" каза Хадер. \r\nТой също така заяви, че напълно се доверява на заключенията на американските специални служби, които твърдят, че Fancy Bear е спонсориран от руското правителство. \r\n\"Руснаците уверяват, че нямат нищо общо с това, те казват, че това е частна група, но всички знаят, че всъщност работят за руското военно разузнаване.\" Трябва да покажем, че не сме глупави \", каза Хадер. \r\nДатският парламентарист обаче добави, че е необходимо тези действия да бъдат предприети съзнателно и внимателно, а разработването на конкретни методи трябва да бъде поверено на квалифицирани специалисти. \r\n\"Хакването на всички, които ни нападат, не е безопасно, мога да заявя само като парламентарист: трябва да предприемем атака, трябва да извършим хакерски действия.Какви мерки ще бъдат предприети – експертите ще решат, но трябва да внимаваме, трябва да действаме\" Каза Хадер, като добави, че Дания разполага с всички необходими средства за такива действия, но липсва само политическо решение. \r\nВъпреки това твърденията на Хадер предизвикаха смесена реакция в датския парламент. Например, представителят на Датската народна партия по въпросите на отбраната, Сьорен Есперсен, не беше възхитен от подобна инициатива, като заяви, че Хадер „не е достатъчно запознат“. \r\nПредставителят на Социалдемократическата партия Хенрик Дам Кристенсен призна, че Дания \"не може да се крие в пясъка завинаги\", но призова да се замисли добре за такива действия, тъй като \"страната само ще загуби от хакерски кампании в киберпространството\".  Юлиян Марков", "date": "2018.10.07", "title": "РИА Новости:  Датски политик призовава за кибератаки срещу Русия"}
{"url": "http://www.focus-news.net/news/2018/10/07/2575459/s-normalna-intenzivnost-se-izvarshva-dvizhenieto-v-plovdiv-i-oblastta.html", "text": "С нормална интензивност се извършва движението в Пловдив и областта. Пътищата са сухи. Това съобщиха за  Радио „Фокус“-Пловдив  от Областно пътно управление. До 31 октомври преминаването по пътя Югово-Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци.  Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство „Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г. До 2 ноември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. \r\nМария РУСЕВА", "date": "2018.10.07", "title": "С нормална интензивност се извършва движението в Пловдив и областта"}
{"url": "http://www.focus-news.net/news/2018/10/07/2575457/blagoevgrad-masovo-krashtene-shte-se-provede-v-hram-vavedenie-bogorodichno.html", "text": "За първи път Благоевград е домакин на масово кръщене, част от второто издание на „Направи го за България“. Това съобщиха от пресцентъра на  Общината . Събитието ще започне в 12.30 часа в храм „Въведение Богородично“ в Благоевград с първата от общо две групи бебета, като се очаква инициативата да приключи до 13.30 часа.     \r\nСъбитието е част от Националното кръщене, с което приключва второто издание на кампанията на „Движение за национална кауза“ (ДНК), с фокус върху демографските показатели в България. Успехът на кампанията „Направи го за България“ се дължи на обединяването и съвместната работа на неправителствения сектор, бизнеса, църквата, местната власт, популярни личности и обществото. Инициативата се провежда под патронажа на патриарх Неофит. Официален гост на събитието ще бъде Мария Гроздева, която е посланик на каузата на Движение за национална кауза.", "date": "2018.10.07", "title": "Благоевград: Масово кръщене ще се проведе в храм „Въведение Богородично“"}
{"url": "http://www.focus-news.net/news/2018/10/07/2575460/ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444, съобщиха за  Радио „Фокус“ – Велико Търново  от Областно пътно управление – Габрово. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.07", "title": "Ограничено за превозни средства над 10 тона е движението в участък от пътя между село Крамолин и Велико Търново"}
{"url": "http://www.focus-news.net/news/2018/10/07/2575462/sport-roma-pobedi-empoli-s-20-i-izleze-na-treto-myasto-v-seriya-a.html", "text": "Рома победи Емполи с 2:0 като гост в мач от 3-ия кръг на италианската Серия „А“ и излезе на трето място във временното класиране с актив от 14 точки. В другите мачове от събота: \r\nУдинезе – Ювентус 0:2 \r\nКаляри – Болоня 2:0 \r\nТорино – Фрозиноне 3:2 \r\nНачело във временното класиране е Ювентус с пълен актив от 24 точки, втори е Наполи с 15 точки.", "date": "2018.10.07", "title": "Спорт: Рома победи Емполи с 2:0 и излезе на трето място в Серия „А“"}
{"url": "http://www.focus-news.net/news/2018/10/07/2575461/remontni-deynosti-se-izvarshvat-po-chetiri-patni-otsechki-v-oblast-pazardzhik.html", "text": "Спокойно е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Движението по пътя от село Панагюрски колони до Панагюрище от км 79 до км 81 се осъществява в една лента, чрез поетапно затваряне на лява и дясна ленти за движение поради извършване на ремонтни дейности поради почистване на настилки, банкети и окопи. Движението по пътя Пещера – Батак от км 150 до км 160 се извършва в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя Сърница – с. Крушата от км 47 до км 49 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.10.07", "title": "Ремонтни дейности се извършват по четири пътни отсечки в област Пазарджик"}
{"url": "http://www.focus-news.net/news/2018/10/07/2575463/s-normalna-intenzivnost-se-osashtestvyava-dvizhenieto-v-oblast-burgas.html", "text": "С нормална интензивност се осъществява движението в област Бургас. Това съобщи за  Радио „Фокус“ – Бургас  дежурният служител в Областно пътно управление. Няма затворени пътища, Ришки проход е отворен за движение на всички моторни превозни средства. \r\nПродължават да са в сила ограниченията за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200  за МПС над 10 т. поради стесняване на пътното платно. Другото ограничение в областната пътна мрежа е по пътя от разклона за с. Варовник до до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички ограничения е до 31 декември 2018 г. \r\nДвижението се осъществява с нормална интензивност и в областния център в сутрешните часове на неделния ден. Спокойно е движението по централните градски улици и булеварди, както и на входно-изходните пътни артерии на Бургас. \r\nМария ГЕОРГИЕВА", "date": "2018.10.07", "title": "С нормална интензивност се осъществява движението в област Бургас"}
{"url": "http://www.focus-news.net/news/2018/10/07/2575464/reuters-partiyata-na-cheshkiya-premier-specheli-mestnite-izbori-v-stranata.html", "text": "Партията на премиера Андрей Бабиш АНО постигна сериозен успех на състоялите се в събота местни избори в Чешката република, като получи най-много гласове във всички регионални центрове без два, включително Прага, предава  Reuters . \r\nСлед преброяването на 60% от гласовете на избирателите в Прага, АНО е трета с 15,9%. Коалиционният партньор в правителството Чешката социалдемократическа партия (ЧСДП) пък регистрира най-слабия си резултат в историята и е на път да не излъчи нито един представител в пражкия общински съвет. \r\nЧехите избират и една трета от състава на Сената, като повечето от 27-те места, за които се гласува, ще бъдат разпределени на втори тур, който ще се проведе на 12-13 октомври. \r\nПревод и редакция:", "date": "2018.10.07", "title": "Reuters: Партията на чешкия премиер спечели местните избори в страната"}
{"url": "http://www.focus-news.net/news/2018/10/07/2575466/pazardzhik-patrul-na-patna-politsiya-e-razpolozhen-na-izhoda-na-oblastniya-grad-v-posoka-avtomagistrala-trakiya.html", "text": "Патрул на „Пътна полиция“ е разположен на изхода на Пазарджик в посока автомагистрала „Тракия“, предаде репортер на  Радио „Фокус“-Пазарджик . Трафикът е не е интензивен. \r\nВ района на 89 км на автомагистрала „Тракия“ движението се осъществява двупосочно в платното в посока Пловдив поради ремонт на моста над река Елшишка в посока София. Временната организация на движението там е в сила до 15 октомври.  \r\nАлбена ЖИЛЕКОВА", "date": "2018.10.07", "title": "Пазарджик: Патрул на „Пътна полиция“ е разположен на изхода на областния град в посока автомагистрала „Тракия“"}
{"url": "http://www.focus-news.net/news/2018/10/07/2575468/yens-stoltenberg-bombardirahme-sarbiya-za-da-zashtitim-tsivilnite-grazhdani-i-da-svalim-miloshevich.html", "text": "Генералният секретар на НАТО Йенс Столтенберг заяви, че много хора в Сърбия все още имат лоши спомени от бомбардировките на Алианса през 1999 година, но това е направено с цел да се защитят цивилните граждани и да бъде свален тогавашния президент на Югославия Слободан Милошевич, пише  белградския ежедневник „Политика“ . \r\n\"Подчертах, че направихме това, за да защитим гражданите и да спрем режима на Милошевич. Но моето най-важно послание е, че ние трябва да гледаме към бъдещето \", заяви Столтенберг пред Радио-Телевизия Сърбия (РТС) след лекция във Факултета по филология, където студентите зададоха най-много въпроси за бомбардирането на Югославия. \r\nТой добави, че НАТО подкрепя диалога между Белград и Прищина и то не само политически. \"Необходим е диалог за преодоляване на различията и намиране на политическо решение. НАТО го подкрепя не само политически, но и защото присъстваме в Косово под формата на KFOR, чиято задача е да обезпечава сигурността. Ние ще продължим да сме там, за да защитим всички общности\", заяви Столтенберг. \r\nНАТО твърдо подкрепя диалога между Белград и Прищина и всички усилия, които биха довели до намаляване на напрежението и разрешаване на споровете, , подчерта в интервю пред \"Пинк\" генералният секретар на Северноатлантическия алианс, като посочи,  че НАТО има отлични отношения със Сърбия и зачита нейното решение да не се присъединява към организацията. \r\n\"Ние силно подкрепяме диалога между Белград и Прищина, както и всички усилия, които ще доведат до намаляване на напрежението и решаване на недоразумения. Нуждаем се от политическо решение. Това е диалог, наблюдаван отблизо от Европейския съюз, а НАТО е част от инициативата, довела до диалога. Продължаваме да наблюдаваме и подкрепяме диалога\", заяви той и припомни, че Белград „ясно заяви“ решението си да не влиза в Алианса. \r\n\"Аз и НАТО напълно подкрепяме това. Ние уважаваме всяко решение на суверенна държава дали иска да се присъедини към НАТО или не. Имаме отлични отношения със Сърбия и уважаваме решението й да не се присъединява към НАТО и искаме да бъдем партньори. Това е добре за Сърбия, това е добре за НАТО\", обясни Столтенберг. \r\nПревод и редакция:", "date": "2018.10.07", "title": "Йенс Столтенберг: Бомбардирахме Сърбия, за да защитим цивилните граждани и да свалим Милошевич"}
{"url": "http://www.focus-news.net/news/2018/10/07/2575467/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Навсякъде времето е тихо и слънчево. Температурите са между 5 и 7 градуса. Движат се лифтовите съоръжения на Витоша, лифтът в Пампорово не работи. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.07", "title": "ПСС: Отлични са условията за туризъм в планините"}
{"url": "http://www.focus-news.net/news/2018/10/07/2575458/sdsm-nyama-da-ima-amnistiya.html", "text": "„Вместо да каже дали е за ЕС и НАТО ръководството на ВМРО-ДПМНЕ продължава да е посветено на амнистията за Груевски, амнистия няма да има“, категорични са от Социалдемократическия съюз на Македония (СДСМ) в реакция на пресконференцията на Димитър Димовски от основната опозиционна партия, предава  македонският портал „А1 Он“ . \r\n„Нелогичните искания, като това за избиране на нов главен прокурор, както и подаването на неоснователни обвинения е още един ялов опит на Християн Мицковски и ръководството на ВМРО-ДПМНЕ да добият амнистия за Никола Груевски. ВМРО-ДПМНЕ не може да функционира в честни, свободни и демократични условия и затова постоянно измисля несъществуващи случаи, дори когато се знае, че първият човек в ДИК (Държавната избирателна комисия) е предложение тъкмо на ВМРО-ДПМНЕ“, казват от СДСМ. \r\n„Няма да има амнистия. Затова, вместо да измисля несъществуващи случаи, Мицковски трябва да призове депутатите от ВМРО-ДПМНЕ да подкрепят последната стъпка в парламента за членство на Македония в ЕС и НАТО и да следват волята на гражданите. В противен случай Мицковски ще потвърди, че е против ЕС и НАТО, за изолация, несигурност и безнаказаност“, добавят още от социалдемократическата партия.  \r\nПревод и редакция:", "date": "2018.10.07", "title": "СДСМ: Няма да има амнистия"}
{"url": "http://www.focus-news.net/news/2018/10/07/2575465/blagoevgrad-regionalnata-zdravna-inspektsiya-e-izsledvala-kachestvoto-na-piteynata-voda-v-12-naseleni-mesta-ne-sa-konstatirani-otkloneniya-ot-normite.html", "text": "Регионална здравна инспекция (РЗИ)-Благоевград е изследвала качеството на питейната вода в 12 населени места. Това съобщиха за  Радио „Фокус“-Пирин  от РЗИ-Благоевград. Изследването е извършено в периода от 25 до 28 септември. При взетите проби не са констатирани отклонения от нормите.  \r\nНяма населени места в региона с въведен режим на водоподаването. Не са регистрирани чревни инфекции в Благоевградска област, които имат връзка с качеството на водата. \r\nНатали СТЕФАНОВА", "date": "2018.10.07", "title": "Благоевград: Регионалната здравна инспекция е изследвала качеството на питейната вода в 12 населени места, не са констатирани отклонения от нормите"}
{"url": "http://www.focus-news.net/news/2018/10/07/2575469/plovdiv-selata-voynyagovo-i-tsarimir-sa-s-narusheno-vodopodavane-poradi-avarii.html", "text": "Селата Войнягово и Царимир са с нарушено водоподаване поради аварии. Това съобщиха за  Радио „Фокус“-Пловдив  от ВиК-Пловдив. До 17.00 часа заради авария на водопровод без вода ще са живеещите на ул. „Захаридово“ в кв. „Коматево“ в Пловдив. До отстраняването на аварии на водопроводи ще са с нарушено водоподаване и домакинствата на бул. „Освобождение“ и улица „Граф Игнатиев“ в Карлово, ул. „Стефан Стамболов“ №25 в Първомай и ул. „Георги Димитров“ в село Мътеница.", "date": "2018.10.07", "title": "Пловдив: Селата Войнягово и Царимир са с нарушено водоподаване поради аварии"}
{"url": "http://www.focus-news.net/news/2018/10/07/2575472/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област. Натоварено движение се наблюдава и по второкласен път 19 в участъка Симитли – Гоце Делчев. Повишена опасност от падащи камъни има в Кресненското дефиле и в района на прохода Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата в областта е била спокойна и не са регистрирани тежки пътни инциденти. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са сухи. В региона не се извършват ремонтни дейности.  \r\nОт Областно пътно управление – Благоевград отправят апел към водачите на моторни превозни средства шофьорите да шофират със съобразена с пътните условия скорост и да спазват правилата за движение. \r\nДенис НИКИФОРОВ", "date": "2018.10.07", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/10/07/2575476/razgrad-54-godishen-mazh-e-zaloven-da-shofira-s-324-promila-alkohol-v-izdishaniya-vazduh.html", "text": "Пиян шофьор е установен при полицейска проверка в Разград. Това съобщиха от  ОДМВР-Разград . Около 11.00 часа на 5 октомври на улица „Добровска“ е спрян лек автомобил, управляван от 54-годишен мъж. Пробата му с дрегер отчела 3.24 промила алкохол в издишания въздух. Мъжът отказал кръвна проба. Образувано е бързо производство по чл.343 Б, ал.1 от НК.", "date": "2018.10.07", "title": "Разград: 54-годишен мъж е заловен да шофира с 3.24 промила алкохол в издишания въздух"}
{"url": "http://www.focus-news.net/news/2018/10/07/2575474/varna-obstanovkata-po-patishtata-v-oblastta-e-spokoyna.html", "text": "Движението по автомагистрала „Черно море“ в района на Варна в посока Бургас се осъществява в едно платно поради ремонт на асфалтовата настилка, предаде репортер на  Радио „Фокус“ – Варна . Разрешено е да се преминава през лентите в посока от Бургас към Варна. До 23 декември в участъка от осем километра се извършват ремонтни дейности на асфалтовата настилка. Към момента обстановката по пътищата във Варненска област е спокойна. Времето е облачно, но пътните настилки са сухи, а видимостта е добра. Интензивен трафик се очаква по магистрала „Хемус“ и по направленията Варна - Добрич и Варна - Бургас, и в двете посоки.  \r\nСвижението по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Частични ремонтни дейности се извършват и на пътя между Девня – Суворово, както и в участъка Вълчи дол – Суворово. От Агенция „Пътна инфраструктура“ призовават шофьорите да преминават с повишено внимание през двата района. \r\nДиана СТОЕВА", "date": "2018.10.07", "title": "Варна:  Обстановката по пътищата в областта е спокойна"}
{"url": "http://www.focus-news.net/news/2018/10/07/2575477/blagoevgrad-preminavaneto-prez-granichnite-punktove-kulata-i-ilinden-se-izvarshva-bez-zabavyane.html", "text": "Преминаването през контролно-пропусквателните пунктове „Кулата“ и „Илинден“ на границата с Гърция се извършва без забавяне. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на българо-македонската граница също е с нормална интензивност. Не са въведени временни ограничения на движението на моторни превозни средства в района на граничните пунктове. \r\nДенис НИКИФОРОВ", "date": "2018.10.07", "title": "Благоевград: Преминаването през граничните пунктове „Кулата“ и „Илинден“ се извършва без забавяне"}
{"url": "http://www.focus-news.net/news/2018/10/07/2575473/ria-novosti-razpredelenieto-na-mandatite-spored-rezultatite-ot-parlamentarnite-izbori-v-latviya.html", "text": "Водещата на парламентарните избори в Латвия \"Партия на хармонията\" може да получи 25 мандата от общо 100 в местния сейм, свидетелстват изчисленията на информационна агенция „ЛЕТА“, основани на предварителните резултати от 994 избирателни участъка от общо 1078, предава  РИА Новости . \r\nСъгласно изчисленията на агенцията, заемащата второ място партия KPV LV може да получи 16 мандата, „Новата консервативна партия“ – 15, Национално обединение „Всичко за Латвия“ – 13, „Съюзът на зелените и селяните“ в новия парламент ще бъде представена от 11 депутати, „Ново единство“ от 7. \r\nИзборите за Сейм в Латвия се състояха в събота. След преброяването на гласовете от 961 избирателни секции води \"Партия на хармонията\" с 19,84% от гласовете. \r\nПревод и редакция:", "date": "2018.10.07", "title": "РИА Новости: Разпределението на мандатите според резултатите от парламентарните избори в Латвия"}
{"url": "http://www.focus-news.net/news/2018/10/07/2575481/predsedatelyat-na-zheni-gerb-irena-sokolova-uchastva-v-esenna-akademiya-na-enp-zheni-v-atina.html", "text": "Председателят на Жени ГЕРБ Ирена Соколова участва в Есенна академия на европейската организация на жените в ЕНП - ЕРР Women. Това съобщиха от пресцентъра на  ПП ГЕРБ . “WOMEN FIRST” / “Жените най-напред - Равенство в овластяването и вземането на решения” е темата, събираща жени от всички европейски страни с членство в семейството на най-голямата дясна партия. Ключовите теми на форума, провеждащ се в Атина, поставят във фокус участието на жените в процесите на вземане на решения, нуждата от специфичната гледна точка на жената при създаване на бизнес стратегиите и управлението на бизнесите, ролята на квотите мъже/жени в парламентите и управителните органи на някои европейски страни, преформулирането на социалната и бизнес среда по посока на повече удобство и ергономичност към различните нужди на двата пола.  \r\nОсновен докладчик на Академията е заместник-председателят на ЕНП Жени и комисар по цифровата икономика и общество Мария Габриел, която представи най-новата информация за участието на жените в IT сектора и развитието на предприемачески и дигитални умения у младите момичета.  \r\nПредседателят на ЕНП Жени Дорис Пак в приветствието си към дамите заяви, че всички страни в Европа срещаме едни и същи трудности, предвид големите промени в динамиката на настоящето - миграция, отрицателен прираст на населението, бързопроменящите се нужди на пазара на труда, адаптация към дигитализацията и т.н. „Най-голямото предизвикателство пред всички ни е да намерим общия път заедно и да приобщим страните от Западни Балкани“, подчерта Пак. \r\nТемата на есенния форум на жените от ЕНП ще бъде продължен през ноември в България, когато Жени ГЕРБ ще проведат своята Национална политическа академия.", "date": "2018.10.07", "title": "Председателят на Жени ГЕРБ Ирена Соколова участва в Есенна академия на ЕНП Жени в Атина"}
{"url": "http://www.focus-news.net/news/2018/10/07/2575478/tass-husitite-zavzeha-deset-tankera-i-targovski-korabi-v-yemensko-pristanishte.html", "text": "Йеменското правителство заяви, че представители на бунтовниците „хусити“ за завзели десет петролни танкера и търговски кораби в пристанището на град Ходейда. Това съобщи в неделя държавната телевизия на Саудитска Арабия, предава  ТАСС . \r\nБунтовниците засега не са коментирали тази информация. \r\nОт август 2014 година в Йемен се води въоръжен конфликт между правителствените сили и метежниците „хусити“. Той премина в най-активната си фаза с интервенцията през март 2015 година на коалицията, оглавявана от Саудитска Арабия.  \r\nПревод и редакция:", "date": "2018.10.07", "title": "ТАСС: „Хуситите“ завзеха десет танкера и търговски кораби в йеменско пристанище"}
{"url": "http://www.focus-news.net/news/2018/10/07/2575480/razgrad-40-godishen-piyan-shofyor-s-otneta-knizhka-se-e-blasnal-s-lek-avtomobil-v-kashta-v-selo-bogomiltsi.html", "text": "Сигнал за настъпило пътно-транспортно произшествие в село Богомилци е получен около 01.00 часа тази нощ в Районно управление на МВР-Исперих. Това съобщиха от  ОДМВР-Разград . 40-годишен водач на лек автомобил от село Йонково изгубил контрол над колата, излязъл от пътя и се блъснал в къща вляво по посока на движението си към село Хума. Шофьорът е изпробван за употреба на алкохол с дрегер, чиято цифрова индикация отчела 1,74 промила. В хода на проверката е установено, че мъжът е лишен от право да управлява МПС по съдебен ред. Задържан е за срок от 24 часа. По случая е образувано бързо производство по чл.343 Б, ал.2 от НК.", "date": "2018.10.07", "title": "Разград: 40-годишен пиян шофьор с отнета книжка се е блъснал с лек автомобил в къща в село Богомилци"}
{"url": "http://www.focus-news.net/news/2018/10/07/2575482/chez-parvite-uchenitsi-s-dualna-forma-na-obuchenie-postapiha-na-rabota-v-druzhestvoto.html", "text": "Четиринадесет ученици от 11 клас на ПГМЕ „Н. Й. Вапцаров“, гр. София, и ПМГЕТ, гр Плевен, започнаха практиката си в ЧЕЗ Разпределение. Това са първите ученици, които участват в дуалната форма на обучение и стартират своя трудов стаж в компанията в рамките на проекта ДОМИНО. Това съобщиха от пресцентъра на  ЧЕЗ . В първия си работен ден – 4 октомври 2018 г., те бяха запознати с правилата за безопасност при работа и получиха своите сертификати за I квалификационна група. С учениците са сключени трудови договори, като ангажиментът на компанията е да провежда практическо обучение с тях всяка седмица и всеки един от тях да бъде напътстван от наставник. \r\nЧЕЗ бе една от първите компании в България, които подкрепиха дуалното обучение по професията електротехник в рамките на проекта ДОМИНО. До момента компанията помага в професионалното развитие на учениците от още две паралелки в професионалната гимназия „Н. Й. Вапцаров“ в София и ПГМЕТ в Плевен и на една паралелка в професионалната гимназия „Мария Кюри“ в Перник. Тази година предстои да започне практиката на десетокласниците. \r\nДуалната форма на обучение позволява на учениците едновременно да научат теорията, необходима за тяхната професия в училище, и да я приложат на практика. Тя е привлекателна, защото дава възможност на младите хора да получават и допълнително възнаграждение и трудови навици, докато се обучават. „Това ги задържа в образователната система по-дълго и предоставя по-добре обучени кадри за бизнеса“, коментира Евгения Накова, директор „Човешки ресурси“ в ЧЕЗ България. \r\nЧЕЗ развива дългосрочна стратегия в областта на образованието и подкрепата на младите таланти. Целта на компанията е да осигури подходяща среда и да даде възможности за професионално и личностно развитие на младите хора, за да останат да се развиват в България.", "date": "2018.10.07", "title": "ЧЕЗ: Първите ученици с дуална форма на обучение постъпиха на работа в дружеството"}
{"url": "http://www.focus-news.net/news/2018/10/07/2575483/sport-nurmagomedov-pobedi-makgregar-i-predizvika-masov-boy-na-tribunite.html", "text": "Хабиб Нурмагомедов победи след отказване Конър Макгрегър в най-дългоочаквания мач в историята на Ю-Еф-Си. \r\nРуснакът направи своята победна акция в четвъртия рунд, а секунди след това атакува хора от щаба на съперника, предизвика масов бой на трибуните и на октагона, а в крайна сметка поради съображения за сигурност бе взето безпрецедентно решение традиционната церемония по обявяване на победителя изобщо да не се състои. \r\nБоецът от Дагестан записа своята 27-а победа от 27 двубоя и запази шампионския си пояс в лека категория. Макгрегър претърпя своята четвърта загуба в октагона като показа, че паузата от две години без мач в Ю-Еф-Си е повлияло на формата му.", "date": "2018.10.07", "title": "Спорт: Нурмагомедов победи Макгрегър и предизвика масов бой на трибуните"}
{"url": "http://www.focus-news.net/news/2018/10/07/2575485/pazardzhik-katastrofa-mezhdu-dva-leki-avtomobila-e-stanala-na-krastovishteto-na-ul-plovdivska-i-ul-mariya-shutich-v-oblastniya-grad-nyama-postradali.html", "text": "Катастрофа между два леки автомобила е станала на кръстовището на ул. „Пловдивска“ и ул. „Мария Шутич“ в Пазарджик, предаде репортер на  Радио „Фокус“ – Пазарджик . Няма пострадали хора при инцидента, нанесени са само материални щети по двете коли. Вероятната причина за сблъсъка е преминаване на червен светофар от страна на единия шофьор. На мястото на произшествието има патрул на „Пътна полиция“, който извършва оглед, както и линейка. Превозните средства преминават само в едната лента за движение. \r\nАлбена ЖИЛЕКОВА", "date": "2018.10.07", "title": "Пазарджик: Катастрофа между два леки автомобила е станала на кръстовището на ул. „Пловдивска“ и ул. „Мария Шутич“ в областния град, няма пострадали"}
{"url": "http://www.focus-news.net/news/2018/10/07/2575471/yonhap-mayk-pompeo-pristigna-v-phenyan-za-sreshtata-s-kim-chen-un.html", "text": "Държавният секретар на САЩ Майк Помпео пристигна в Пхенян в неделя, където трябва да се срещне с председателя на Северна Корея Ким Чен-ун, с когото ще обсъждат денуклеаризацията на Корейския полуостров, предава  южнокорейската агенция Yonhap . \r\nПомпео пристигна в севернокорейската столица с полет от Токио, където проведе разговори с японския премиер Шинзо Абе и външния министър Таро Коно в събота. \r\nСпоред твърдения на официални лица от Южна Корея, освен ядреното разоръжаване, Ким  и Помпео ще засегнат и темата за евентуално подписване на мирен договор. След това държавният секретар на САЩ ще отлети за Сеул, където ще се срещне с  президента на Южна Корея Мун Дже-ин и външния министър Канг Кюнг-уа и ще ги информира за резултатите от преговорите със севернокорейския лидер. \r\nВ понеделник Помпео ще отиде и до Пекин за преговори с китайското ръководство, отбелязва още южнокорейската агенция. \r\n„Рьонхап“ отбелязва, че това е четвъртата визита на държавния секретар в Северна Корея. Позицията на САЩ в преговорите с Пхенян е, че преди да започнат каквито и да е разговори за мирен договор, Северна Корея трябва да се откаже от ядреното си оръжие. \r\nПревод и редакция:", "date": "2018.10.07", "title": "Yonhap: Майк Помпео пристигна в  Пхенян за срещата с Ким Чен-ун"}
{"url": "http://www.focus-news.net/news/2018/10/07/2575486/30-godishna-zhena-e-bila-ubita-v-ruse.html", "text": "30-годишна жена е била убита вчера в Русе. Това съобщиха за  Агенция „Фокус“  от пресцентъра на  МВР . Повече информация за случая се очаква да бъде съобщена на брифинг в Русе по-късно през деня. \r\nЦветилена СИМЕОНОВА", "date": "2018.10.07", "title": "30-годишна жена е била убита в Русе"}
{"url": "http://www.focus-news.net/news/2018/10/07/2575487/narodnite-predstaviteli-ot-gerb-plovdiv-shte-provedat-priemni-s-grazhdani-na-8-oktomvri.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 8 октомври 2018 г. Това съобщиха от пресцентъра на  партията . \r\nПриемните ще се проведат по следния график: \r\n- Менда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив на бул. „Марица” 91; \r\n- Димитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2;  \r\n- инж. Атанас Ташков, член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов” № 21; \r\n- Спас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. „Коста Паница” № 5.", "date": "2018.10.07", "title": "Народните представители от ГЕРБ-Пловдив ще проведат приемни с граждани на 8 октомври"}
{"url": "http://www.focus-news.net/news/2018/10/07/2575479/milka-hristova-bsp-ploshtadat-pred-sveti-sedmochislenitsi-prilicha-na-banya-v-srednostatisticheska-panelka-zashtoto-stolichna-obshtina-ima-problem-s-kontrola.html", "text": "Площадът пред „Свети Седмочисленици“ прилича на баня в средностатистическа панелка, защото Столична община има проблем с контрола. Това каза заместник-председателят на Столичния общински съвет и общински съветник от БСП Милка Христова в интервю за предаването „Събуди се“ по  Нова телевизия . \r\n„Това, което в момента се получава като визуален ефект в градинката на „Свети Седмочисленици“, не ми харесва. То не се харесва и на много граждани на София и те ясно изразиха, че не им харесва концепцията на автора. Според тях те не се вписва в средата. И всички опити за сравнение с градинки в Мюнхен или с опити да се докаже, че тази преливаща се сива гама е подходяща, за да изпъкне силуетът на църквата, са нелепи“, каза още Христова и посочи, че се е стигнало до тук поради липсата на достатъчно прозрачност.  \r\n„Гражданите бяха шокирани и изненадани поради това, че когато се правеха обществените обсъждания на проекта и бяха качени на страницата на Столична община, те нямаха тази визия, която имаме в момента. Тъй като практиката е да се качват картинки от идейния проект, но когато започне реалната работа, гражданите нямат достъп. В папките всичко е изрядно, но хората не се разхождат в папки. Самият архитект заяви, че в хода на изпълнението той има правото да избира конкретните цветове и конкретните нюанси, а ние сме изненадани именно от конкретиката“, каза още тя. \r\nХристова заяви, че управлението на Столична община има проблем с изпълнението на инвестиционната си програма и с качеството, с което я изпълнява. „Считате ли, че е нормално, когато се отчита инвестиционната програма, тя да е изпълнена на 40%? И в тази програма да няма нито ред за анализ защо не се изпълнява. Групата на ГЕРБ казва, че иска ежедневни отчети по работата в обекта. Защо тогава сме в тази ситуация?“, коментира още тя. По думите ѝ до момента ГЕРБ и ръководството на Столична община отказват да признаят, че има проблем с инвестиционния проект и с контрола.  \r\n„В договора пише, че възложителят, проектантът и надзорникът имат право да изпълняват надзор по време на целия инвестиционен процес и изпълнителят е длъжен да изпълнява всички нареждания. Интересно ми е да видя за плочките пред „Свети Седмочисленици“ какви точно заповеди има. За мен хаосът е от това, че контролът не се изпълнява и чакат крайния обект. Площадът прилича на баня в средностатистическа панелка“, заяви Христова и посочи, че гражданите трябва да са участници във всеки един елемент особено когато става дума за цветова гама. „Проблемите са толкова сериозни, че ГЕРБ направи невъзможното – обедини в протест лявото и дясното“, каза още общинският съветник.", "date": "2018.10.07", "title": "Милка Христова, БСП: Площадът пред „Свети Седмочисленици“ прилича на баня в средностатистическа панелка, защото Столична община има проблем с контрола"}
{"url": "http://www.focus-news.net/news/2018/10/07/2575491/targovishte-zadarzhan-e-19-godishen-mladezh-koyto-za-po-malko-ot-denonoshtie-e-izvarshil-krazhba-ot-uchilishte-protivozakonno-e-otnel-lek-avtomobil-i-e-shofiral-sled-upotreba-na-narkotitsi.html", "text": "След проведени бързи оперативно-издирвателни действия служители на Районно управление на МВР-Омуртаг са задържали 19-годишен младеж, който за по-малко от едно денонощие е извършил кражба от училище, противозаконно е отнел лек автомобил и е бил установен да шофира след употреба на наркотични вещества. Това съобщиха от  ОДМВР-Търговище . На 6 октомври 2018 г. полицейски служители от управлението а установили, че 19-годишният А. М. от с. Величка, община Омуртаг, за времето от 21.30 часа на 5 октомври 2018 г. до 06.00 часа на 6 октомври 2018 г. в град Омуртаг противозаконно е отнел лек автомобил „Опел Корса” с бургаска регистрация – собственост на мъж от града. Автомобилът е бил оставен отключен, с ключ на таблото. Впоследствие – около 11.30 часа на 6 октомври 2018 г., колата е намерена изоставена на паркинг в близост до Омуртаг, без липси и без материални щети по нея. Разследващите установили още, че за времето от 22.00 ч. на 5 октомври 2018 г. до 06.00 ч на 6 октомври 2018 г. А. М. е проникнал през незатворен прозорец в сградата на училище в Омуртаг, откъдето извършил кражба на метален шкаф с намиращи се в него 500 лв., документи и два лаптопа. А. М. разбил и монетник на намираща се в сградата на учебното заведение кафе машина, като е извършил оттам кражба  на сумата на около 85 лв. на монети.  На 6 октомври 2018 г., около 18.20 ч., при извършена в град Омуртаг полицейска проверка на лек автомобил „Мини купър” с търговищка регистрация е установено, че А. М. управлявал по ул. „Генералска” автомобила след употреба на наркотичните вещества амфетамин и метамфетамин. Той е задържан на основание чл. 72, ал. 1, т. 1 от Закона за МВР. По случаите са образувани бързо полицейско производство по чл. 343б, ал. 3 от Наказателния кодекс и две досъдебни производства по чл. 346 и по чл. 195 от Наказателния кодекс.", "date": "2018.10.07", "title": "Търговище: Задържан е 19-годишен младеж, който за по-малко от денонощие е извършил кражба от училище, противозаконно е отнел лек автомобил и е шофирал след употреба на наркотици"}
{"url": "http://www.focus-news.net/news/2018/10/07/2575475/mkd-makedoniya-chetirima-deputati-padnaha-tryabvat-oshte-pet.html", "text": "Дори преди референдума пазарът беше отворен за купуване на депутати от македонската опозиция, с които да бъде осигурено квалифицирано мнозинство (от две трети). След референдумът този пазар се отвори още повече, но цените вече не са същите, коментира  скопското електронно издание „МКД“ . Материалът е представен без редакторска намеса. \r\nВ 27-годишния опит на Македония с многопартиен парламент досега няколко пъти се е случвало народни представители да преминат от едната страна на другата, или да станат независими, с което се променяше ситуацията в парламент за нечие управляващо мнозинство. Тези преминавания в другия отбор и осигуряването на нови мнозинства в народното събрание бяха съпътствани от спекулации за подкупвания, за цената, която е платена за преминаването на депутата от една партия в друга и за промяна на гласа в решаващи моменти. Спекулираше се, че те са го направили за много пари, за позиции на техни близки, за търговски обекти по центровете на гласовете, за получаване на някои държавни поръчки... Така че, имало е някаква цена. \r\nИ днес се спекулира за цената на сегашните депутати от ВМРО-ДПМНЕ за осигуряване на мнозинство от две трети за прокарване на конституционните промени, предвидени в договора с Гърция за промяна на името на Македония. \r\nСегашното парламентарно мнозинство вече има 72 народни представители. Трябват още 8. В обществеността вече се разпространяват списъците на депутатите, които могат да бъдат купени. Ръководството на ВМРО-ДПМНЕ е категорично против конституционните промени и оценява споразумението с Атина като капитулантско за Скопие. За партията няма никакво съмнение, че парламентарната група е твърда и непоколебима. \r\nНо за „купувачите“ това означава, че трябва да се търсят слабите места в определени народни представители и да им се обяснят предимствата на някои прилични и неприлични предложения. В играта са местни и чуждестранни купувачи, които дори преди референдума имаха в ръцете си списъка на слабите места в парламентарната група на опозицията. Вече се предполага, че тези купувачи са имали някакво влияние върху депутатите, които все пак излязоха да гласуват на референдума и не послушаха призива на президента на страната за бойокот, или пък примера на партийния лидер да не се ходи на избори. На местата за гласуване са видени депутатите Йовановски, Рангелова, Данев, Иванов... \r\nГовори се, че някои депутати в последните дни са имали зачестени срещи с хора от македонските служби, с чуждестранни експерти за PR и маркетинг (например, агенция Strategem international от Северна Ирландия, която с финансиране от Великобритания помага за PR стратегията на правителството). Как да помогнем, какво трябва да направим, са първите въпроси, които се поставят на депутатите, за да се стигне до това непристойното – каква е цената. \r\nЗасега всички съмнения за такива предложения са подкрепени само от неофициални изявления на отделни народни представители. От друга страна, всички „заподозрени“ веднага се появиха в социалните мрежи и публично се заклеха, че няма шанс да вдигнат два пръста за промяна на конституционното име на Македоия. \r\nОстава да се види как ще се развие по-нататък пазарлъкът. \r\nОт другата страна пък, на шаха, депутатите от управляващото мнозинство се ядосват, защото техният глас, каквато е сега ситуацията – няма цена! \r\nПревод и редакция:", "date": "2018.10.07", "title": "„МКД“ (Македония): Четирима депутати паднаха, трябват още пет"}
{"url": "http://www.focus-news.net/news/2018/10/07/2575488/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване  „Беновска пита“  под надслов „Политиката, глупако!” по „Канал 3” от 17.00 часа днес. Това съобщиха от екипа на  предаването .  \r\nВ днешното издание на предаването, което ще започне с коментар на Илиана Беновска, на следните въпроси ще отговарят:  \r\n- Рамадан Аталай, ДПС - „Властта  и ДПС?”; \r\n- Румен Гечев, БСП - „Властта и БСП?”; \r\n- митрополит Антонии , Искрен Веселинов, „Обединени патриоти” - „Властта и църквата?”; \r\n- Живко Тодоров, ГЕРБ - „Властта и ГЕРБ?”; \r\n- проф. Михаил Константинов, анализатор - „Властта и анализаторите?”. \r\nПовторението се излъчва по Канал 3 и по К2 в неделя вечер от 22.30 часа. E-mail адресът на предаването е: benovskapita@gmail.com.", "date": "2018.10.07", "title": "Илиана Беновска отново ще пита: Кой и на какво основание иска и може ли да управлява"}
{"url": "http://www.focus-news.net/news/2018/10/07/2575492/ivo-hristov-nachalnik-na-kabineta-na-prezidenta-edinenieto-e-ideya-po-golyama-ot-vseki-edin-ot-neynite-nositeli-ako-prodalzhim-s-razdelenieto-ne-ni-chaka-obnadezhdavasht-rezultat.html", "text": "Единението е идея, по-голяма от всеки един от нейните носители. Това каза началникът на кабинета на президента Иво Христов в интервю за предаването „По-полека“ по  Дарик радио . \r\n„Днес президентът я повдига, но в други времена други българи са ратували за нея. Историческият опит показва, че без единение не може да има успех особено за малък народ, който се топи“, каза още Христов. \r\nТой посочи, че нищо обнадеждаващо към момента не се вижда за България. „И ако продължим този експеримент на разделението, не можем да очакваме резултат, различен от този, който имаме, а той не е обнадеждаващ. Считам, че това национално единение трябва да започне с борбата за загубените демократични права. Президентът много последователно отстоява тази теза още от кампанията насам, винаги акцентира върху загубата на свободата на словото и загубата на плурализма в българското общество“, обясни Христов. \r\nПопитан кои сили се хранят от разединението, той отговори, че това са всички онези, чиято идентичност почива на някакво отрицание. „Какво е антикомунизмът без комунистът враг? Дори изборният процес, в който се вкопчвахме в години наред, вече е под голяма въпросителна. Възможно е на местните избори есента да триумфира партията държава, тъй като до голяма степен тя е овладяла и местната власт. И това не е от всенародна любов към една партия, а защото у нас съществуват изборни технологии, при които чрез административен натиск и овладяване на медиите може да се диктува това, което гражданите да мислят“, коментира началникът на държавния глава. \r\nХристов посочи още, че едноличната власт у нас е в резултат на общата обществена апатия. „Да не забравяме, че демократичният стартира отгоре и след това до голяма степен беше дирижиран отгоре. Рядко и за кратко хората изпълваха улиците. В резултат тази апатия триумфира – малко граждани гласуват, а още по-малко вникват в проблемите“, коментира той. \r\n„Като президент Радев не може да създаде партия и няма такава амбиция. Но неведнъж е казвал, че би подкрепил всяко усилие за истинска промяна“, каза Христов. „Това, което наричаме задкулисие в България е произвело не един или да политически проекта, които се оказват кьорфишеци. Но тази технология съществува само когато гражданинът е пасивен. Затова гражданите трябва да осъзнаят, че има връзка между неговото поведение и обществения живот“, коментира той. Христов посочи, че когато медиите говорят това, което е удобно на властта, тя започва са вярва, че това е истина.  \r\n„Има принципни различия между кредото на управляващите и това на президента и неговия екип. Държавният глава винаги е ратувал за законност, борил се е последователно срещу корупцията, сигурността и суверенитетът са акцент в неговата програма. Но по тези теми няма съгласие. Има разминавания и това е добре – това показва, че все още има гнездо на инакомислие в българския политически пейзаж, който е все по-монохромен. Но в медиите от тези различия не остава поне нищо, тъй като те са финансово зависими от властта“, коментира Христов.", "date": "2018.10.07", "title": "Иво Христов, началник на кабинета на президента: Единението е идея, по-голяма от всеки един от нейните носители - ако продължим с разделението, не ни чака обнадеждаващ резултат"}
{"url": "http://www.focus-news.net/news/2018/10/07/2575470/veliko-tarnovo-s-2-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 2 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 27 см, а температурата на водата 17 градуса.  \r\nИ днес над българския участък на река Дунав ще е предимно слънчево. Ще духа слаб вятър, предимно от изток. Максималните температури ще са главно между 20° и 25°.", "date": "2018.10.07", "title": "Велико Търново: С 2 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/07/2575496/vitseprezidentat-iliyana-yotova-nay-golemiyat-problem-i-zhelanie-na-balgarskite-obshtnosti-v-chuzhbina-e-da-se-zapazyat-i-da-sahranyat-ezika-si.html", "text": "ай-големият проблем и желание на българските общности в чужбина е да се запазят и да съхранят езика си. Това каза вицепрезидентът Илияна Йотова в интервю за предаването „Неделя 150“ по  БНР  по повод посещението ѝ в Болградската гимназия в Украйна. \r\n„Имам големи надежди до края на годината да се направят законодателни промени по облекчаването на процедурата по придобиване на българско гражданство. Няма как в определени случаи тази процедура да се точи две или три години. Хората от български произход се оплакват, защото само за едно удостоверение за произход от Агенцията за българите в чужбина понякога се чака една година“, каза още Йотова и посочи, че това не е упрек към агенцията, защото тя има малък човешки ресурс, а молбите са много. \r\n„Моята визита и тази на премиера бяха уговаряни много дълго време. Те си бяха на държавно посещение, там бяха и министърът на образованието и вицепремиерът Валери Симеонов. Но хубавото е, че българската държава се събра на този празник на Болградската гимназия. Българските общности бяха буквално окрилени, те казаха, че за първи път са видели на живо, че България стои за тях. Но проблемите отдолу си остават, като най-големият проблем и желание на българските общности е да се запазят и да съхранят езика си. Аз имам своите опасения – самата административна реформа, която се прави в Украйна в момента – т.нар. обединения, които в някои случаи ще обединят места с компактно население от български произход с други етнически общности. А това означава процентът на българите вътре да бъде минимален“, каза още тя и посочи, че така в училищата българският език или ще стане избираем, или направо ще отпадне. \r\nКато добра новина Йотова посочи, че премиерът Борисов е съобщил, че се е договорил с президента Порошенко да бъде създадена изцяло българска гимназия в Одеса.", "date": "2018.10.07", "title": "Вицепрезидентът Илияна Йотова: Най-големият проблем и желание на българските общности в чужбина е да се запазят и да съхранят езика си"}
{"url": "http://www.focus-news.net/news/2018/10/07/2575495/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ-Пловдив провеждат приемни с граждани. Това съобщиха от пресцентъра на  партията . \r\nВ понеделник, 8  октомври 2018 г., приемните ще се проведат по следния график: \r\n- Даниела Дженева, от 17:00 до 18:00 часа в офиса на ГЕРБ в район „Южен”, ул. „Академик Петър Динеков“ № 1А; \r\n- Атанас Узунов, от 17:30  до 19:00 часа в офиса на ГЕРБ в район „Южен” на ул. „Академик Петър Динеков” №1А; \r\n- Александър Радев, от 17:30  до 19:00 часа в офиса на ГЕРБ в район „Централен” на ул. „Прага” № 2; \r\n- Спартак Николов, от 17:00 до 18:30 часа в офиса на ГЕРБ в район „Източен” на ул. „Коста Паница“ №5; \r\n- Вихър Захов,  от 17:00 до 18:30 часа в офиса на ГЕРБ в район „Източен” на ул. „Коста Паница“ № 5; \r\n- Вера Тоскова, от 16:00 до 18:00 часа в офиса на ГЕРБ в район „Тракия”, в ж. к. „Тракия“, бл. 91; \r\n- Ели Гатева, от 16:00 до 18:00 часа в офиса на ГЕРБ в район „Тракия”, в ж. к. „Тракия“, бл. 91. \r\nОбщинският съветник от ГЕРБ в Общински съвет – Пловдив, Иван Вичков ще се срещне с граждани в приемния си ден във вторник, 9 октомври 2018 г., от 16:00 до 18:00 часа в партийния офис в район „Тракия” в блок 91.  \r\nВ сряда, 10 октомври 2018 г., приемни с граждани ще проведат следните общински от съветници: \r\n- Георги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков“ №1А;  \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. „Коста Паница“ №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница“ №5. \r\nВ четвъртък, 11 октомври 2018 г. общинските съветници от ГЕРБ в Пловдив ще проведат приемни с гражданите, както следва: \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. „Царевец” № 9; \r\n- Дамян Петров, от 17:30 до 19:00 часа в офиса на ГЕРБ в район „Западен” на ул. „Царевец” № 9;  \r\n- Петър Попов, от 17:30  до 19:00 часа в офиса на ГЕРБ в район „Западен” на ул. „Царевец” № 9; \r\n- Гошо Къчков, от 17:30  до 19:00 часа в офиса на ГЕРБ в район „Северен” на бул. „Марица” №91;  \r\n- Пенчо Малинов, от 17:00  до 18:30 часа в офиса на ГЕРБ в район „Източен” на ул. „Коста Паница” №5; \r\n- Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2018.10.07", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2018/10/07/2575489/do-31-oktomvri-2018-g-se-podavat-kandidaturite-za-tretite-godishni-nagradi-v-turizma.html", "text": "Срокът за кандидатстване за Третите годишни награди в туризма е 31 октомври 2018 г. Това съобщиха от пресцентъра на  Министерството на туризма . Министърът на туризма Николина Ангелкова даде старт на надпреварата на 1 септември във Велинград. Община Велинград стана носител на първа награда за община за балнео- и СПА в първото издание на Годишните награди в туризма, организирани от Министерството на туризма през 2016 г.  \r\nКандидатурите за наградите се подават в професионални и журналистически категории, като има и обособена група за общини. Общините могат да се състезават за статуетки в категориите за планински, морски, СПА и културно-исторически туризъм. Представителите на медиите имат възможност да мерят сили за материали на тема туризъм в печатни медии, онлайн медии, интернет блог, радио и телевизия. Общо категориите са 16, кандидатства се онлайн на платформата   или на мейл info@tourismawards.bg. Там са описани подробно и всички условия, на които е необходимо да отговарят участниците. \r\nСлед изтичане на крайния срок кандидатите, които отговарят на критериите, ще бъдат обявени на сайта на наградите и за тях ще започне гласуването. Важно условие е, че всеки участник може да се включи в надпреварата с едно свое предложение в рамките на една категория. \r\nЧрез онлайн вот ще се избират победителите във всяка категория. Призьорите ще бъдат обявени на официална церемония на 11 декември 2018 г. \r\nВсеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория. Експертите ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат.", "date": "2018.10.07", "title": "До 31 октомври 2018 г се подават кандидатурите за Третите годишни награди в туризма"}
{"url": "http://www.focus-news.net/news/2018/10/07/2575498/balgarska-parlamentarna-delegatsiya-vodena-ot-predsedatelya-na-narodnoto-sabranie-tsveta-karayancheva-shte-bade-na-ofitsialno-poseshtenie-v-cherna-gora-na-8-oktomvri.html", "text": "Българска парламентарна делегация, водена от председателя на Народното събрание Цвета Караянчева, ще бъде на официално посещение в Черна гора на 8 октомври. В състава на делегацията са председателят на Групата за приятелство България – Черна гора Петър Петров, заместник-председателите Тома Биков и Любомир Бонев и членовете на групата Велислава Кръстева и Слави Нецов. Това съобщиха от пресцентъра на  Народното събрание . \r\nПредседателят на Народното събрание Цвета Караянчева ще разговаря с председателя на парламента на Черна гора Иван Брайович.  \r\nПо-късно българските парламентаристи ще се срещнат с министър-председателя на Черна гора Душко Маркович.  \r\nПрограмата на визитата предвижда и официална церемония по полагане на венци на Паметника на партизаните-борци.", "date": "2018.10.07", "title": "Българска парламентарна делегация, водена от председателя на Народното събрание Цвета Караянчева, ще бъде на официално посещение в Черна гора на 8 октомври"}
{"url": "http://www.focus-news.net/news/2018/10/07/2575497/d-r-georgi-yordanov-bsp-gerb-barkat-v-dzhoba-na-grazhdanite-bez-da-im-davat-kachestveno-zdraveopazvane-upravlyavashtite-nyamat-ideya-za-reforma-v-sektora.html", "text": "Управляващите нямат идея за реформа в здравеопазването. Вече 9 години чакаме да се случи нещо. Това заяви народният представител от ПГ на „БСП за България“ д-р Георги Йорданов пред БНР, съобщиха от пресцентъра на  Националния съвет на БСП . „Ние имаме друга визия и я представяме в страната пред хората. Тя постоянно се допълва и развива“, каза още той. Като пример посочи предложение на БСП да не се увеличава здравноосигурителната вноска от 8%. „Парите са достатъчни, просто трябва да се използват по-ефективно и да бъдат по-добре контролирани“, допълни депутатът от левицата. Йорданов подчерта, че от здравеопазването не са доволни не само пациентите, а и самите медици. „Трябва да говорим какво реално може да се направи, защото сме свидетели на реалното открадване от резерва на НЗОК на 1.5 млрд. лв от правителството „Борисов-1“. Свидетели сме на пръстови отпечатъци на министър Москов в правителството „Борисов-2“. Свидетели сме на нищоправенето на няколко здравни министри в кабинетите на Борисов, за да стигнем до кабинета „Борисов-3“, където първият здравен министър проф. Петров декларира публично, че системата на обществено здравеопазване в България е изчерпана и тя трябва радикално да се реформира. По неясни причини, той беше отстранен“, припомни народният представител. Той обясни, че БСП е предизвикала дискусия през февруари по темата и е взето решение, с което парламентът задължава министър Ананиев в едномесечен срок да предложи решение за стабилизиране на общинските болници и перспективите за тяхното развитие. „Вече 7 месеца това решение не е изпълнено“, каза още той. Народният представител припомни и за втора дискусия в парламента, след която НС излезе с решение да задължи министъра да представи стратегия за реформа в здравеопазването. „Очаквахме да видим предложения за здравна реформа – важен е моделът на структуриране на медицинска помощ, на достъпност, качеството. Станахме свидетели на представяне на два модела, като вторият води до вкарване на частен застраховател. Вероятно трябва да се покрие една дупка в бюджета на НЗОК от около 1 млрд.лв“, коментира депутатът. Той уточни, че тези пари ще дойдат от джоба на българския гражданин и попита каква част от хората, особено пенсионерите, могат да си позволят да доплащат 100 лв. за здраве месечно. Според него предложенията за промени на министър Ананиев ще доведат и до затваряне на болници.  \r\n„Без съвременна информационна система, не може да се направи никаква реформа, в която и да е област на обществото“, категоричен е Йорданов. По неговите думи преди няколко дни изненадващо Министерството на здравеопазването е прекратило обществената поръчка за информационна система, но не е казало кога отново ще я стартира. „Без тази система, нищо не може да се случи“, подчерта той. Според него клиничните пътеки не би трябвало да касаят финансирането, защото то се определя от реалната цена на медицинските дейности. „В модела на Ананиев това не се споменава – нещо, без което не може да има истинска реформа. От години Българският лекарски съюз и Българският стоматологичен съюз настояват, че трябва да имаме реално остойностяване в сектора, за да се види кое колко струва, кой източва системата и защо става това“, заяви Георги Йорданов.", "date": "2018.10.07", "title": "Д-р Георги Йорданов, БСП: ГЕРБ бъркат в джоба на гражданите, без да им дават качествено здравеопазване, управляващите нямат идея за реформа в сектора"}
{"url": "http://www.focus-news.net/news/2018/10/07/2575493/iliana-benovska-g-n-prezident-shte-pozdravite-li-yotova-i-borisov-che-se-ediniha-na-delo-dokato-vie-samo-prikazvate.html", "text": "Илиана Беновска: Г-н президент, ще поздравите ли Йотова и Борисов, че се „единиха“ на дело, докато Вие само приказвате? Това е въпросът в коментара на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nНа президентът Радев му стана навик да отправя критики и призиви към министър-председателя Борисов винаги, когато Борисов е в чужбина. Но, докато президентът призовава на думи за единение, неговото вице Илияна Йотова заяви  от Болград: „Ще застана до Борисов в знак на единение“. И Йотова застана до Борисов - рамо до рамо - в Украйна, на честването на 160-тата годишнина на българската гимназия „Георги Сава Раковски“ с ясния мотив: „Това е нормалното поведение на български държавници!“ . \r\nИ се сетих за „Суматоха“ -  една велика пиеса на великия български писател Йордан Радичков. Там, един от героите, Араламби, произнася в селската кръчма велика и актуална и днес, за българските политици, реплика: “Ашколсун! А сега си остави говора, па седни да работиш само с мисълта, та да може и ние малко да си употребяваме говора. Кой откъде дойде и араламби, та, от туй араламби не можеш да си кажеш своето араламби. Ами, ние не сме дошли тук да се отегчаваме, а да се възпитаваме и поучаваме! Да се облагородяваме!“. \r\nДа се надяваме, че президентът Радев не си е помислил, че се намира в „кръчмата“ на българската политика и мисията му на президент е да само да „араламби“ за единение на нацията. И е хубаво, начетеният Иво Христов , чийто силует се прокрадва през плътните завеси на президентството, като президентски Франкенщайн да прочете на глас на Радев Конституцията на Република България, за да му напомни, че президентът - по конституция - е натоварен с мисията на обединител на нацията. За да му стане ясно на г-н Радев, че не е нужно да се прикрива зад авторитета на академици, които години наред се мъчат да просветят политиците, че на България й е нужна Национална доктрина, за да пребъде и политиката на родината ни да не започва отначало и отначало с всяка  смяна на властниците. И Радев да запретне ръкави не, за да прави коремни на лоста, а на дело да обедини нацията в името на националните ни ценности.  \r\nАко все още се останали неопетнени ценности след „араламбенето“ на приземили се летци в политиката или на кандидати за власт от рода на председателката на БСП Корнелия Нинова - която с партийно решение - са произнесе ,че Георги Гергов - човекът, който я направи звезда в политиката и когото, Гергов, Нинова се стреми с неистови усилия да  премахне от политиката - е трябвало да иска благословията на БСП, за да развива стопанска дейност.  \r\nТа, Радев да се забърза, защото Ахмед Доган - доказано 30 години не си „араламби“- а действа  реално в политиката. И ДПС ,по традиция,\tизбират президентите на България, в т.ч. и летеца Радев. И Радев отчетливо да премине от „араламбене“ към реални действия, защото ДПС ще го  изместят в конституционната му мисия по степен на национална отговорност и по ефективност на действията след заявката на  Карадайъ, председател на ДПС: „Алтернативата на това хаотично управление е програма за ускорено развитие на база ценности   и ДПС има самочувствието да предложи такава“.  \r\nГ-н президент, ще поздравите ли Йотова и Борисов, че се „единиха“ на дело, докато Вие само приказвате? \r\nАз съм Беновска. И питам.", "date": "2018.10.07", "title": "Илиана Беновска: Г-н президент, ще поздравите ли Йотова и Борисов, че се „единиха“ на дело, докато Вие само приказвате"}
{"url": "http://www.focus-news.net/news/2018/10/07/2575499/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-oktomvri.html", "text": "„Софийска вода” временно ще прекъсне водоснабдяването в някои части на столицата на 8 октомври. Това съобщиха от пресцентъра на дружеството. \r\nВъв връзка с изграждане на сградно водопроводно отклонение на ул. „Ливада“ кв. „Овча купел“, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nпо ул. „Ливада“ от ул. „Любляна“ до ул. „Букет“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ливада“ ъгъла с ул. „Рачка“. \r\nВъв връзка с изпълнение на инвестиционен проект за реконструкция на уличен водопровод на ул. „Иван Вазов“ Център, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nпо ул.“ Иван Вазов“ от ул. „Цар Иван Шишман“ до ул. „6-ти септември“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Вазов “ ъгъла с бул. „6-ти септември “. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на водомерен възел до бл. 256 жк. „Надежда“ 2, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nбл. 256, бл. 257, бл. 258 – висока зона  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 256. \r\nВъв връзка с диагностика на уличен водопровод на ул. „Чавдар войвода“ гр. Бухово , се налага спиране на водоподаването от 09.30 до 19.30 часа на клиентите на „Софийска вода”, живеещи в района на: \r\nпо ул. „Чавдар войвода“ от ул. „Трети март“ до ул. „Струма“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар войвода“ ъгъла с ул. „Струма“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.10.07", "title": "„Софийска вода” временно ще прекъсне водоснабдяването в някои части на столицата на 8 октомври"}
{"url": "http://www.focus-news.net/news/2018/10/07/2575484/nikolay-stoynev-gerb-atakata-za-remonta-na-ulgraf-ignatiev-ima-politicheski-element.html", "text": "Атаката за ремонта на ул.„Граф Игнатиев“ има политически елемент. Това каза Николай Стойнев, зам.-председател на Столичния общински съвет и зам.-председател на политическата група ГЕРБ в него в предаването  „Събуди се“  по  Нова телевизия  във връзка с ремонта на ул. „Граф Игнатиев“ и градинката пред църквата Св. Седмочисленици. „Атаката става винаги по време на строежа. Миналата кампания започна на кръстовището на Руски паметник - отидете там, за да видите, че всичко е нормално“, каза Стойнев и посочи, че подобни атаки е имало и при ремонтите на бул. „Цариградско шосе“, както и при строежа на завода за отпадъци. \r\n„Има политически елемент в цялата работа. Очевидно е, че колегите от БСП и останалата част от десницата - ДСБ и „Да, България“ бяха на протеста пред Столична община и се изказваха по мегафоните. Оставяме го настрана - това за мен не е най-важното. Най-важното е ремонтът на цялата зона да е публичен, отчетите да бъдат публични и да гарантираме, че няма да бъде разплатен нито един лев, ако няма качествено изпълнение“, коментира той. \r\n„Като изключим настрана политическото мнение, замесването на политическите интриги, много е важно да има това обществено мнение, защото то държи под напрежение всички участници в този процес така че в крайна сметка да доведе до един добър краен резултат - качествено изпълнение и променена градска среда, която не е променяна в този район от 40 години“, каза още общинският съветник от ГЕРБ. \r\nСтойнев отбеляза, че ул. „Граф Игнатиев“ е втората най-натоварена пешеходна зона в София след бул. „Витоша“, като по нея се движат и трамваи. „Трудно е да се направи оценка в този момент, да се каже, че има дефекти. Това е мащабен проект, който включва подмяната на цялата подземна инфраструктура, изграждането на настилките и реконструкцията на няколко важни площада като „Гарибалди“ и „Славейков“, каза още той. \r\nСтойнев обяви, че има ежедневен контрол на ремонта и нито една фаза от този проект не може да бъде завършена, ако проектантът не го одобри и строителният надзор не се произнесе по въпроса. „Кметът Фандъкова е командировала там зам.-кмета Евгени Крусев денонощно да следи изпълнението на работите“, добави Стойнев. По думите му гаранция за доброто изпълнение на ремонта са доста сериозните санкции, ако има неизпълнение на договора. \r\n„Естетиката действително е най-сложният въпрос. Затова има конкурсна процедура, в която експерти от различни браншове са дали своето становище“, коментира Николай Стойнев и добави, че  \r\nв двумилионния град всеки може да има мнение. Той обясни, че  комисията, която през 2013 г. е разглеждала конкурсите, е оглавявана от председателя на Съюза на архитектите, а в нея е имало представители на Камарата на архитектите, на Съюза на инженерите, на Министерството на културата, общински съветници от всички политически сили. Този експертен екип е дал оценка и е класирал обектите.", "date": "2018.10.07", "title": "Николай Стойнев, ГЕРБ: Атаката за ремонта на ул.„Граф Игнатиев“ има политически елемент"}
{"url": "http://www.focus-news.net/news/2018/10/07/2575490/nikola-gruevski-vav-feysbuk-vlast-se-vzima-i-se-dava-v-zatvor-se-vliza-i-se-izliza.html", "text": "Бившият македонски премиер и бивш лидер на ВМРО-ДПМНЕ през нощта написа обръщение до своята партия и депутатите й  във „Фейсбук“ . Той ги призова да не позволяват да бъдат изнудвани заради него и обяви процеса срещу него за политически дирижиран, докато той се е борил честно и безкористно за интересите на Македония. Бившият министър-председател изпрати послание и до настоящото правителство, на което каза: „Власт се взима и се дава, в затвор се влиза и се излиза“. По-надолу е цялото изявление на Груевски: \r\n„Дори да вярвам, че и без това може предупреждение ВМРО-ДПМНЕ няма да направи обратното, все пак, искам да направя един призив до моята партия във връзка с политическото преследване срещу мен и политически мотивирана и дирижирана присъда срещу мен, обявена от Апелативния (чети: политическият) съд в Скопие, свързана с набавянето на брониран автомобил преди 6 години.  \r\nАко от вас, по който и да е начин, поискат да направите и най-малка отстъпка, която би нанесла вреда на държавните и националните интереси, поставяйки това в корелация със спиране или намаляване на политическото преследване срещу мен, като дългогодишен водач на Вътрешната Македонска Революционна организация – Демократическа Партия за Македонско Национално Единство и като неин почетен председател и настоящ депутат, ви моля без да се замислят, без ни най-малко колебание, решително да отхвърлите това неприлично предложение. \r\nКогато през 2003-а реших да поема кормилото на ВМРО-ДПМНЕ бях напълно наясно, както с предизвикателството и честта, така и с рисковете да бъда начело на тази партия и организация, която е основен носител и защитник на македонизма, суверенитетът на страната , защитник на интересите на македонския народ и на всички граждани, които живеят в нея. \r\nТежки облаци и предизвикателства изникнаха над нас. Трябва да се справим с това и винаги на първо място да бъде общият интерес на нашата страна, нашият народ и нашата нация. \r\nИндивидуалните и лични предизвикателства и рискове не трябва да поставят под съмнение миналото. \r\nВМРО-ДПМНЕ трябва да взема решения, които са най-добрите и най-правилните за Република Македония, македонската нация и всички граждани на Република Македония. \r\nИ, разбира се, трябва да останем заедно с хората и в най-трудните моменти. \r\nАз и моята съдба, политическо преследване срещу мен, изживяванията и \"лечението\", лични провали и суета с преследване и тормоз срещу мен, етикетирането без основание до ниво жигосване, наказанията без вина, всичко това е второстепенно и аз ще го изтърпя, ще го търпя, ще се справям и ще се боря колкото мога, с пълна готовност за плащане на цената за това, независимо дали тя се отнася до моето достойнство и репутация,до  моята свобода или моя живот. \r\nЗнам, че моите деца независимо колко днес на тази възраст разбират всичко това, когато пораснат и започнат да разсъждават самостоятелно, когато ще научат и изучат за нашата борба и идеали, ще разберат правилно всико, включително всички последици, които търпят и ще търпят. \r\nИ знам, че нашия народ отдавна знае, че и аз, и ВМРО-ДПМНЕ много повече от сегашната власт и искаме и работихме Македония да се присъедини към НАТО и ЕС, но същевременно се борихме да бъде постигнато по достоен начин. \r\nЗа мен е важно, че като лидер на ВМРО, почти 15 години, дадох всичко, което е в по силите ми, до последния атом, за да помогна Македония да върви напред и народът да има по-добър живот. Мисията ми беше честна, отговорна и достойна. \r\nЗатова днес с вдигната глава и чиста съвест се движа навсякъде из Македония и по-голямата част от моя народ уважава положения от мен труд и ежедневно движейки се свободно из градовете и сред народа, навсякъде, огромното мнозинство от гражданите, противно на безбройните подплатени отрицателни мнения и статии срещу мен от медиите, контролирани от сегашното правителство, изразяват моето уважение и благодарност. Не очаквам нищо повече от това. \r\nТова има още по-голямо значение, когато се каже, че вече години съм обект на безпрецедентна в нашата история платена и организирана мръсна пропаганда за мое очерняне, деградиране, унижение и жигосване. Две години и половина откакто не съм премиер, почти една година, откакто съм почти изцяло политически пасивен, се страхуват да спрат медийната клеветническа кампания срещу мен, която е само прикритие за организираната политическо съдебна кампания срещу мен. Това е напразно. Те не могат да ме пречупят. И няма да ме пречупят. \r\nЩе им кажа: на власт се взима и се дава. В затвор се влиза и се излиза. Парите печелят и харчат. Политическа подкрепа се получава и се губи. Мандатът започва и свършва. Но достойнството, когато се изгуби, се губи завинаги. Това губят тези, които пълни с омръзна ме гонят и не могат да се примирят, че не могат да ме пречупят, въпреки че опитаха всичко, буквално всичко. Те са луди и техният край ще дойде. \r\nСамо ще им припомня една мисъл на македонския гигант Гоце Делчев: \r\n\"Не познавам друг народ, който е страдал повече от предателството на родените си синове, отколкото от македонците. Историята не си спомня друг пример, когато същите хора по традиция, език и вяра се разделят на различни противоположни страни, чужди едни от други. \r\nНа власт са и формално погледнато са над другите, а всъщност в очите на мнозинството хора са по-долу и от мен, и от мнозинството македонски граждани. И ги боли, прави ги луди. \r\nИ когато, дори и в преносен смисъл казано, плюят към някого нагоре, някой, който е над тях, колкото повече плюе, толкова повече плюнката, която плюят нагоре, се завръща и пада върху техния образ и лице. Чрез мисълта на Ф. Ницше ще кажа: \"не плюйте срещу вятъра\". \r\nМоята жертва, с тези смешни и изфабрикувани обвинения, които имат политическа цел и основа, с отворени случаи без никакви доказателства - законно или незаконно добавени, с политически дирижираните присъди за затвор на нервнозният, опиянен от силата си, разгневен и вече загубен опонент, с поръчковите статии по медиите, с всички наемници, платени да ме жигосват, всичко това е нищо в сравнение с големите жертви, които са дадени за свободата и независимостта на нашата родина назад в историята. \r\nАз съм нищожен и незначителен в сравнение с хилядите жертви, дадени за делото и каузата, за която поколения македонски патриоти и мъченици, пред които стоя мирно и се покланям, се бореха, загиваха, страдаха, бяха затваряни, унижавани и потискани. \r\nЗатова, главата горе мои съпартийци и честни македонци. И не забравяйте: ще ги победим!!! \r\nНакрая, ще завърша с един цитат от писмото от 14 август 1924 година, изпратено от Тодор Александров до Александър Протогеров, където легендарният водач на ВМРО излага на своя близък съратник и сътрудник в няколко изречения своята патриотична дейност и дълг към татковината. \r\n\"Не съм направил нищо повече от добросъвестното изпълнение на моя дълг; не за някаква слава - аз от години понасям най-трудния и рискован живот - от всички другари ... В заключение ще ви кажа: както и преди, така и в бъдеще, във всички свои действия съм се ръководил и ще се ръководя единствено само от интересите на ВМРО. \" \r\nДа живее ВМРО-ДПМНЕ!!! \r\nДа живее Република Македония!!!“ \r\nПревод и редакция:", "date": "2018.10.07", "title": "Никола Груевски във „Фейсбук“: Власт се взима и се дава, в затвор се влиза и се излиза"}
{"url": "http://www.focus-news.net/news/2018/10/07/2575494/makfaks-makedoniya-aliansa-na-albantsite-poiska-sluzhebno-pravitelstvo-i-izbori.html", "text": "„Алианса на албанците“ обяви, че дори да бъде постигнат консенсус от целия политически спектър за конституционните промени, страната трябва веднага да проведе предсрочни парламентарни избори. От партията казват, че преди вота трябва да има Пържнско правителство (служебно) и да се изчисти избирателният списък от фиктивни гласоподаватели. От там, също така, предлагат общините Дебър и Кичево да преминат изцяло в пети избирателен район, предава  македонската агенция „Макфакс“ . \r\n„Процесът на предсрочните парламентарни избори трябва да бъде предшестван от Пържинския модел и изчистване на избирателните списъци от фиктивни гласоподаватели, завършване на дебата за изменени е допълнение на изборния правилник, както и въвеждането на пропорционална изборна система с отворени листи“, съобщиха от „Алианса на албанците“ след заседанието на Централното председателство. \r\nОт там искат също да се реши, както казват, проблемът с шестия избирателен район. \r\n„Понеже в тази фаза няма достатъчно време, дебатът за броя на избирателните райони трябва да бъде завършен в друг момент, а сега да се реши проблема с изборен район номер 6, който има 10% повече гласоподаватели от другите райони, което противоречи на Конституцията и Законът за изборите. „Алианса на албанците“ предлага Дебър и Кичево като територии изцяло да преминат в избирателен район номер 5“, се казва в съобщението. \r\nЦентралното председателство също така стигна до заключението, че резултатът от референдума е безспорен индикатор, че по-голямата част от гражданите са се определили за НАТО и ЕС. \r\n„Неуспехът да се постигне нужната избирателна активност на референдума от 30 септември представлява още една политическа, формална и правна ситуация. С други думи, на 30 септември нямаше присъда, но имаше ясно послание от гражданите до политическата класа, а посланието е, че решението се делегира на парламента и депутатите, които трябва да направят всичко необходимо за осигуряването на мнозинство от две трети, за да бъдат гласувани нужните конституционни промени“, заявиха от „Алианса на албанците“. \r\nПревод и редакция:", "date": "2018.10.07", "title": "„Макфакс“ (Македония): Алианса на Албанците поиска служебно правителство и избори"}
{"url": "http://www.focus-news.net/news/2018/10/07/2575503/kathimerinigartsiya-tsarkvata-v-skopie-reshi-imeto-na-tsarkvata-i-stranata-da-ostane-makedoniya.html", "text": "Църквата в Скопие реши, че името на църквата и страната трябва да остане непроменено „Македония“, пише електронното издание на гръцкия  „Кathimerini“ , като се позовава на информация на македонските медии. \r\nВестникът уточнява, че с взетото решение се потвърждава позицията, взета на 26 декември 2017 г., която предвижда „непроменена позиция по запазването на македонския език, целостта на Македония и защита на националната идентичност.“ \r\nАрхиереите на църквата в Скопие са призовали за повече отговорност политическите и държавните фактори в борбата за защита на „всичко македонско“.", "date": "2018.10.07", "title": "„Кathimerini“(Гърция): Църквата в Скопие реши: Името на църквата и страната да остане „Македония“"}
{"url": "http://www.focus-news.net/news/2018/10/07/2575502/gd-granichna-politsiya-poradi-softueren-problem-na-granichnite-punktove-e-vazmozhno-da-ima-zabavyane-pri-obrabotkata-na-preminavashtite-litsa-i-prevozni-sredstva.html", "text": "Поради софтуерен проблем от 11.00 часа на граничните контролно-пропускателни пунктове е възможно да има забавяне при обработката на преминаващите лица и превозни средства. Това съобщиха от  ГД „Гранична полиция“ .", "date": "2018.10.07", "title": "ГД „Гранична полиция“: Поради софтуерен проблем на граничните пунктове е възможно да има забавяне при обработката на преминаващите лица и превозни средства"}
{"url": "http://www.focus-news.net/news/2018/10/07/2575500/blagoevgrad-parkiran-avtomobil-e-poteglel-i-e-ranil-dve-momicheta-na-okolo-15-godini-v-petrich.html", "text": "Паркиран автомобил е потеглел и е ранил две деца в Петрич. Това каза за  Радио „Фокус“-Пирин  Йорданка Шаркова, говорител в ОДМВР-Благоевград. Сигнал за инцидента е подаден в 18,30 часа вчера. Автомобилът е бил паркиран на наклон и е потеглил, като най-вероятно не е била дръпната ръчната спирачка. Пострадалите са две момичета на около 15 години, но нямат сериозни наранявания. Настанени са в лечебно заведение. \r\nИнцидентът се изяснява от служителите на полицията в Петрич. \r\nЛора КАЛЧЕВА", "date": "2018.10.07", "title": "Благоевград: Паркиран автомобил е потеглел и е ранил две момичета на около 15 години в Петрич"}
{"url": "http://www.focus-news.net/news/2018/10/07/2575501/pazardzhik-chetirima-nepravosposobni-vodachi-sa-zadarzhani-prez-izminalata-nosht-v-oblastta.html", "text": "Полицейска акция по отношение на пътната безопасност и контрола над участниците в движението се е провела през изминалата нощ в област Пазарджик, съобщи за  Радио „Фокус“ – Пазарджик  Мирослав Стоянов, говорител на ОДМВР-Пазарджик. Обхваната е територията, обслужвана от полицейските управления в Пазарджик и Септември. „В нея взеха участие екипи на двете управления и колегите им от сектор „Пътна полиция” при ОДМВР-Пазарджик. В рамките на проверките са установени общо 71 нарушения от страна на водачите на автомобили, за което са съставени 36 акта и 28 фиша. Шестима са засечени да шофират под въздействие на алкохол между 0.5 и 1.2 промила, трима са над 1.2 промила, а един под въздействието на наркотици“, уточни Стоянов. Той допълни, че четирима шофьори са били зад волана, без да са правоспособни водачи на моторни превозни средства.  \r\nАктивните полицейски действия в тази посока продължават и през следващата седмица. \r\nАлбена ЖИЛЕКОВА", "date": "2018.10.07", "title": "Пазарджик: Четирима неправоспособни водачи са задържани през изминалата нощ в областта"}
{"url": "http://www.focus-news.net/news/2018/10/07/2575504/ednogodishniyat-yanislav-i-oshte-30-detsa-byaha-krasteni-v-stara-zagora.html", "text": "Кметът Живко Тодоров стана кръстник на едногодишния Янислав Димитров Генчев, който бе доведен днес в храма от развълнуваните си родители и братчето си. Градоначалникът му пожела да е здрав и успешен и да живее с добродетелите на християнските ценности. Това съобщиха от пресцентъра на  Община Стара Загора . Янислав и още пет бебета от Стара Загора приеха тайнството Свето кръщение на специална церемония в катедралния храм „Св. Николай Мирликийски” от старозагорския митрополит Киприан. \r\nНегово светейшество българският патриарх Неофит благослови втората кампания „Направи го за България”, на която днес в Стара Загора бяха кръстени общо 31 деца. Негово Светейшество им пожела Ангел хранител винаги да бъде с тях. \r\nПо-рано днес в обновения храм Светейшият Патриарх и Високопреосвещените архиереи отслужиха Божествена света литургия, в която взеха участие присъстващите архиереи, духовници и гости. Той благослови седемте момченца, които бяха кръстени след службата.  \r\nНегово Светейшество бе на тридневно посещение в Стара Загора, начело на делегация от представители на Светия Синод, Вселенската Патриаршия, свещеници от Московската и Румънската патриаршия, по повод празника на града 5 октомври и годишнината от рождението на първия старозагорски владика Методий Кусев. \r\nВчера гостите откриха ремонтираната сграда на неделното училище към храм „Св. Троица“ и положиха венци и цветя пред паметника на дядо Методий, който се възвисява на входа на едноименния парк в Стара Загора. По-рано през деня патриарх Неофит откри конференция под наслов: „180 години от рождението на Старозагорския митрополит Методий Кусев“, която се проведе в общинската зала „П. Р. Славейков“.  \r\nВ катедралния храм „Св. Николай Мирликийски“ до понеделник ще остане  чудотворната икона „Пресвета Богородица Скоропослушница“ от гр. Ананиев – Украйна, за да може повече хора да се поклонят пред нея. \r\nПроявите от програмата за отбелязването на 180 годишнината от рождението на Старозагорския митрополит Методий бяха организирани от Старозагорската митрополия и Община Стара Загора.", "date": "2018.10.07", "title": "Едногодишният Янислав и още 30 деца бяха кръстени в Стара Загора"}
{"url": "http://www.focus-news.net/news/2018/10/07/2575505/veliko-tarnovo-na-7-signala-za-goryashti-suhi-trevi-i-starnishta-sa-se-otzovali-pozharnikari-v-oblastta-prez-izminaloto-denonoshtie.html", "text": "На 7 сигнала за горящи сухи треви и стърнища са се отзовали пожарникари във Великотърновска област през изминалото денонощие. Това съобщиха за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“ – Велико Търново. Четири локациите са посетени от екипи на Районната пожарна служба в Горна Оряховица. Те са гасили пожари в землищата на село Добри дял, Лясковец, в района на гробищния парк в село Първомайци, както и в Долна Оряховица. Техни колеги от Свищов и Полски Тръмбеш са гасили горящи сухи треви в района на селата Деляновци и Раданово. Причината за инцидентите е небрежност при боравене с открит огън.  \r\nОжънат царевичен блок в землището на село Ресен са гасили служители на Районната пожарна служба във Велико Търново.  \r\nМария НЕДЕВА", "date": "2018.10.07", "title": "Велико Търново: На 7 сигнала за горящи сухи треви и стърнища са се отзовали пожарникари в областта през изминалото денонощие"}
{"url": "http://www.focus-news.net/news/2018/10/07/2575510/pazardzhik-blagotvoritelen-bazar-za-nabirane-na-sredstva-za-bezdomni-zhivotni-se-provezhda-v-oblastniya-grad.html", "text": "Благотворителен базар за набиране на средства за бездомни животни, изпаднали в беда и преминали лечение в клиника, се провежда в Пазарджик, съобщиха за  Радио „Фокус“ – Пазарджик  организаторите на проявата. Базарът е разположен в района на старата автогара. Събраните средства ще бъдат използвани за лечение, кастрации, храна и медикаменти за бездомните животни. На базара ще се предлагат най-разнообразни вещи, дрехи, книги и др.  \r\nЖелаещите да подпомогнат каузата на доброволците могат да се включат в инициативата като закупят нещо, като дарят вещи, които могат да бъдат продадени, като занесат храна за животни или пуснат пари в поставената на територията на базара кутия за дарения. Благотворителният базар ще продължи до 15.00 часа. Приканват се всички хора, които са загрижени за съдбата на безпризорните животни и имат възможност да помогнат, да присъстват и да дадат своя принос към благородната кауза.   \r\nАлбена ЖИЛЕКОВА", "date": "2018.10.07", "title": "Пазарджик: Благотворителен базар за набиране на средства за бездомни животни се провежда в областния град"}
{"url": "http://www.focus-news.net/news/2018/10/07/2575512/antoaneta-frenkeva-vazhitena-sam-kak-izglezhda-pluvniyat-baseyn-v-smolyan-navremeto-trenirahme-v-nishteta-i-bednotiya.html", "text": "Кметът Николай Мелемов посрещна олимпийската ни медалистка от Сеул-1988 г. Антоанета Френкева в плувния басейн в Смолян. Великата българска спортистка и гордост за Смолян и страната не е идвала в родния си град от 17 години и беше възхитена от това, което видя, съобщиха от пресцентъра на  Община Смолян . „Възхитена съм. Басейнът е направен по световни и европейски стандарти. Спомням си високите стени, на които правихме набирания. Покривът се рушеше, а водата беше 17 градуса. Колко пъти сме си рязали крака и ръце на счупени плочки. Не мога да ви кажа колко се гордея, да видя това постижение. Цялата община трябва да се гордее с това нещо и децата трябва да се радват.Нашите деца се раждат във време, в което е направено и не могат да го оценят,  както ние можем да го оценим. Навремето в нищета и беднотия сме тренирали. За мен е морално удовлетворение, че кметът и Общината полагат грижи за младите хора”, изрази впечатленията си единствената българска плувкиня с два медала от олимпийски игри. \r\nТя е щастлива, че не е заварила руините преди да е  изграден наново басейнът. Треньорите Огнян Данчев и Екатерина Соколова и казаха, че преди е било змиярник, а Мелемов допълни, че преди четири години е било направо трагично.  \r\n„И Смолян е различен, много нови сгради има, чисто и подредено е. Имам чувството, че цял живот съм била тук. Басейнът е голяма част от живота ми, повече време в него съм прекарвала отколкото вкъщи”, сподели Френкева. Тя посъветва младите плувци да си поставят цел и да я преследват, това е пътят към успеха. \r\nМелемов я покани следващия път, когато си дойде в Смолян, да направи един открит урок пред плувците. „Разбира се, че приемам идеята. Ако ще е мотивация за децата ще идвам по-често”, каза известната ни плувкиня.  \r\nКметът каза, че подготвят алея на славата на изтъкнатите ни спортисти, за да се знаят за поколенията известните  ни спортисти, донесли слава на България и родния ни град и нейното име ще е там. Алеята ще бъде между Спортната зала и басейна.  \r\nФренкева е каза, че хората в България и чужбина помнят не само нейните постижения, но и на известните ни спортисти. \r\nТя обеща, че следващия път ще дойде със семейството си за повече време в родния си град. Френкева живее от 2000 г. в Канада. \r\nТя е единствената българска плувкиня с два медала от олимпийски игри. Спечели ги в Сеул през 1988 г., когато взе първо бронз на 200 м бруст, а после и сребро на 100 м.", "date": "2018.10.07", "title": "Антоанета Френкева: Възхитена съм как изглежда плувният басейн в Смолян, навремето тренирахме в нищета и беднотия"}
{"url": "http://www.focus-news.net/news/2018/10/07/2575506/vitseprezidentat-iliyana-yotova-balgariya-napravi-dobro-evropredsedatelstvo-s-postavyaneto-na-temata-za-zapadnite-balkani-i-sega-e-na-pat-da-go-propilee-kato-se-otteglya-v-periferiyata.html", "text": "България направи добро европредседателство с поставянето на темата за Западните Балкани и сега е на път да го пропилее, като се оттегля в периферията. Това каза вицепрезидентът Илияна Йотова в интервю за предаването „Неделя 150“ по  БНР  по повод посещението ѝ в Болградската гимназия. \r\n„Обръщението на президента предизвика не дискусията, която аз лично очаквах. Далеч съм от мисълта да тълкувам думите му. Моето мнение е, че дискусията след това не беше за единението, а “за” или “против” Румен Радев като президент. Аз така разбирам единението - как да направим политиките си, че да я има България, как да си запазим младите хора в страната. Вместо наистина да видим какво е днешното българско измерение на тема единение и да си отговорим на въпроса въобще може ли да съществуваме в такова разделено общество, една голяма част започна да води битка с президента, другите казват да прави партия, трети казват, че не е обединител… Виждате до колко елементарно ниво сведохме живота си“, коментира Йотова. \r\nТя обясни, че въпросът не е само това колко могат да издържат българските граждани, а накъде отива България. „Това е въпрос с много повишена трудност в момента. Ние направихме добро председателство на ЕС и сега сме на път да го пропилеем.  Ние си мислим, че хората от Западните Балкани чакат само Европа да щракне с пръст и те са готови да влязат в ЕС. Но при тях има много резерви към Европа. Това е някакъв код у нас – съмнението, подозрението, тежките процеси, които текат в момента между страните. Затова темата за Западните Балкани трябваше да бъде на европейската маса за преговори и политики като дългосрочен процес. А сега това, което виждаме по време на Австрийското председателство, е крачка назад. След нашето председателство Западните Балкани отстъпиха – тях вече ги няма в приоритетите на ЕС. Но нека да не бъдем песимисти – важното е България да продължи да играе своята роля по тази тема. Но след края на председателството сякаш пак се оттегляме в периферията и не използваме този административен капацитет, който натрупахме през тези шест месеца“, каза още Йотова.", "date": "2018.10.07", "title": "Вицепрезидентът Илияна Йотова: България направи добро европредседателство с поставянето на темата за Западните Балкани и сега е на път да го пропилее, като се оттегля в периферията"}
{"url": "http://www.focus-news.net/news/2018/10/07/2575513/gd-granichna-politsiya-trafikat-e-intenziven-na-gkpp-kalotina-na-vhod-i-na-kulata-kapitan-andreevo-lesovo-dunav-most-ruse-i-dunav-most-vidin-na-izhod-za-tovarni-avtomobili.html", "text": "Трафикът е интензивен на граничен контролно-пропускателен пункт (ГКПП) \"Калотина\" на българо-сръбската граница на вход и на ГКПП \"Кулата\" на българо-гръцката, ГКПП \"Капитан Андреево\" и \"Лесово\" на българо-турската, ГКПП \"Дунав мост - Русе\" и \"Дунав мост - Видин\" на българо-румънската граница - на изход за товарни автомобили, по данни към 13.30 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-македонска граница трафикът е нормален на всички гранични контролно-пропускателни пунктове.", "date": "2018.10.07", "title": "ГД \"Гранична полиция\": Трафикът е интензивен на ГКПП \"Калотина\" на вход и на \"Кулата\", \"Капитан Андреево\", \"Лесово\", \"Дунав мост - Русе\" и \"Дунав мост - Видин\" - на изход за товарни автомобили"}
{"url": "http://www.focus-news.net/news/2018/10/07/2575514/deneshen-makedoniya-kosovskoto-pravitelstvo-prie-rezolyutsiya-za-poslednata-faza-ot-dialoga-belgrad-prishtina.html", "text": "Представителите на управляващите партии в Косово постигнаха договорка за последната фаза от диалога за нормализация на отношенията между Белград и Прищина ,пише  електронното издание на македонския вестник „Денешен“ . \r\nСпоразумението ще бъде подложено на обсъждане в парламента на Косово, а след това ще бъде прието, \r\nВ него се казва, че правно-обвъзрващият договор между Белград и Прищина трябва да включва цялостна нормализация на отношенията между двете страни и зачитане на суверенитета и териториалния им интегритет. \r\n„Суверенитетът и териториалният интегритет на Република Косово са неприкосновени и не могат да бъдат поставени под въпрос и ще бъдат защитени с всички средства, утвърдени от Конституцията и законите“, се казва в разпространената декларация, в която се подчертава, че единствено парламентът на страната има право да взима решения по териториални въпроси. \r\nПревод и редакция:", "date": "2018.10.07", "title": "„Денешен“ (Македония): Косовското правителство прие резолюция за последната фаза от диалога Белград – Прищина"}
{"url": "http://www.focus-news.net/news/2018/10/07/2575517/plovdiv-sled-presledvane-e-zadarzhan-25-godishen-nepravosposoben-shofyor-blasnal-politseyska-kola-i-dve-darveta.html", "text": "Двама души, опитали да осуетят полицейска проверка, са били задържани в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Около 12.00 часа служители на сектор „Специализирани полицейски сили“ подали сигнал за спиране на лек автомобил в района на Централна гара. При приближаването им обаче колата потеглила и се отправила през Сточна гара към ж. к. „Тракия“. Със служебния микробус униформените последвали лекия автомобил, като в преследването се включили и други полицейски патрули. В Близост до хипермаркет в ж. к. „Тракия“ гоненият автомобил блъснал една от служебните коли и нанесъл леки материални щети. Продължавайки към центъра на града, до бензиностанция на бул. „Найчо Цанов“ колата се блъснала последователно в две дървета. Задържани са 25-годишният неправоспособен шофьор, чиято алкохолна проба отчела над 0.9 промила, и 19-годишният му спътник. Двамата не са пострадали сериозно. \r\nМария РУСЕВА", "date": "2018.10.07", "title": "Пловдив: След преследване е задържан 25-годишен неправоспособен шофьор, блъснал полицейска кола и две дървета"}
{"url": "http://www.focus-news.net/news/2018/10/07/2575516/veliko-tarnovo-yabalkite-i-grozdeto-sa-nay-tarsenite-plodove-na-kooperativniya-pazar-v-tsentara-na-oblastniya-grad.html", "text": "Сезонните плодове и зеленчуци са най-търсени на Кооперативния пазар в центъра на Велико Търново, показа репортерска проверка на  Радио „Фокус“ – Велико Търново . От плодовете най-търсени са ябълките и гроздето. Цената на ябълките е по-ниска в сравнение с летните месеци. Те са струват от 0.80 до 1.50 лв./кг. Предлагат се различни сортове – зелена ябълка, златна превъзходна и други. Крушите се продават за около 3 лв/кг. Гроздето се търгува на цени от 2 до 3 лв./кг, в зависимост от сорта. Срещат се и дини на цена от 0.90 лв/кг, както и пъпеши за 2 лв./кг.  \r\nОт зеленчуците се търсят предимно зеле, картофи, моркови и чушки. Зелето се продава средно за около 1 лв./кг, картофите са на цени от 0.80 до 1 лв./кг, а червената чушка достига до 2,20 лв./кг. Розовият домат е на цена от 5 лв./кг, а червеният достига 3 лева. \r\nМария НЕДЕВА", "date": "2018.10.07", "title": "Велико Търново: Ябълките и гроздето са най-търсените плодове на Кооперативния пазар в центъра на областния град"}
{"url": "http://www.focus-news.net/news/2018/10/07/2575507/kanal-5-makedoniya-mpts-oa-se-obyavi-za-naslednik-na-parva-yustiniana-justiniana-prima-i-tova-shte-vleze-v-titlata-na-arhiepiskopa.html", "text": "Архиепископският църковно-народен събор (АЦНС) на заседанието си в събота добави Първа Юстиниана (Юстиниана прима) в името на МПЦ и в титлата на архиепископ Стефан, който в бъдеще ще бъде Митрополит Скопски и Архиепископ Охридски и на Юстиниана Прима, предава  скопският телевизионен „Канал 5“ . \r\nАЦНС потвърди позицията си за непроменливост на името на МПЦ, както и това на държавата и отправи апел за национално единство. \r\n„В резолюцията на Съборът е подкрепена позицията на МПЦ от 26 декември миналата година за непроменливост на конституционната позиция на македонския език, запазване на унитарния характер на Македония и да не се отстъпва от македонската национална идентичност“, заяви митрополит Тимотей, говорител на МПЦ. \r\nРедовното годишно заседание на АЦНС се проведе в събота в манастирския комплекс „Рождество на пресвета Богородица“ в Калишща, в рамките на юбилеите „1000 години Охридска Архиепископия“ и „60 години от възобновяването на Охридската Архиепископия в лицето на Македонската православна църква“. \r\nПревод и редакция:", "date": "2018.10.07", "title": "„Канал 5“ (Македония): МПЦ-ОА се обяви за наследник на Първа Юстиниана (Justiniana Prima) и това ще влезе в титлата на архиепископа"}
{"url": "http://www.focus-news.net/news/2018/10/07/2575508/predsedatelyat-na-voenniya-komitet-na-nato-kfor-prodalzhava-misiyata-si-v-kosovo.html", "text": "Председателят на военния комитет на НАТО маршал Стюарт Пич заяви, че Алианса чрез КФОР „ще продължи да изпълнява мисията си в интерес на Косово и региона“, предава  скопското електронно издание „Локално“ . \r\n„НАТО ще продължи да осигурява мир и сигурност за всички“, заяви Пич по време на разговор с косовският президент Хашим Тачи в Прищина. \r\nТачи е изразил благодарност за НАТО и особено на КФОР за работата в помощ на Прищина, както предава RTK. \r\n„Всички в Косово вярват на НАТО и КФОР“, е заяви косовският държавен глава. \r\nПревод и редакция:", "date": "2018.10.07", "title": "Председателят на военния комитет на НАТО: KFOR продължава мисията си в Косово"}
{"url": "http://www.focus-news.net/news/2018/10/07/2575511/tass-benyamin-netanyahu-se-e-dogovoril-za-sreshta-s-vladimir-putin-v-nay-blizko-vreme.html", "text": "Министър-председателят на Израел Бенямин Нетаняху е говорил по телефона с руския президент Владимир Путин и се е договорил с него за среща в най-близко време. Министър-председателят на еврейската държава заяви това в неделя на ежеседмичното заседание на правителството, предава  ТАСС . \r\n„Наскоро разговарях по телефона с Путин. Договорихме се за среща в най-близко време за продължаване на важната координация между армиите на нашите страни“, заяви премиерът, чието изказване беше разпространено от неговата канцелария. „Израел ще действа постоянно за това, да не позволи на Иран да създаде свои военни бази в Сирия и да не допусне предаването на смъртоносно оръжие от Иран на движението „Хизбулла“ в Ливан“, добави Нетаняху. \r\nОт канцеларията на руския и израелския лидери засега не уточняват датата на предстоящата среща. Това ще бъде първата им среща след свалянето на Ил-20 над Средиземно море на 17 септември. \r\nСлед инцидента Русия предаде на Сирия 49 единици техника в рамките на доставката на зенитно-ракетните системи С-300, които трябва да повишат сигурността на руските военни в страната, съобщи на 2 октомври министърът на отбраната на Русия Сергей Шойгу. \r\nПревод и редакция:", "date": "2018.10.07", "title": "ТАСС: Бенямин Нетаняху се е договорил за среща с Владимир Путин в най-близко време"}
{"url": "http://www.focus-news.net/news/2018/10/07/2575518/prokuror-rumyana-arnaudova-vse-oshte-ne-e-ustanoven-izvarshitelyat-na-ubiystvoto-na-30-godishnata-zhena-ot-ruse.html", "text": "Все още не е установен извършителят на убийството на 30-годишната жена от Русе. Това каза за  Агенция „Фокус“  говорителят на главния прокурор Румяна Арнаудова. Тя обясни, че окръжният прокурор е посетил местопроизшествието веднага след подаването на сигнала. „Окръжните прокурори са работили през цялата вечер съвместно с МВР. Полагат се максимални усилия за установяване на извършителя. Знаем коя е жената и с какво се е занимавала. Но засега нищо не трябва да се съобщава, за да не попречим на разследването“, каза Арнаудова.  \r\nЦветилена СИМЕОНОВА", "date": "2018.10.07", "title": "Прокурор Румяна Арнаудова: Все още не е установен извършителят на убийството на 30-годишната жена от Русе"}
{"url": "http://www.focus-news.net/news/2018/10/07/2575519/sofiya-trima-sa-zadarzhani-sled-presledvane-i-strelba-s-politsiyata-v-kvartal-levski-v.html", "text": "Трима души са задържани след преследване и стрелба с полицията в София. Инцидентът е станал в квартал „Левски В“, предаде  БНР . \r\nМъжете, които са пътували в лек автомобил са отказали да спрат за полицейска проверка. При опита си да избягат са блъснали леко служител на МВР. Единият от полицаите е стрелял два пъти в гумите на автомобила на бегълците. При проверката е станало ясно, че единият от задържаните е без лични документи. \r\nПродължават огледите на мястото на инцидента", "date": "2018.10.07", "title": "София: Трима са задържани след преследване и стрелба с полицията в квартал „Левски В“"}
{"url": "http://www.focus-news.net/news/2018/10/07/2575521/blagovegrad-60-godishen-yubiley-na-narodno-chitalishte-gotse-delchev-1958-otbelyazaha-v-selo-cherniche.html", "text": "Пищен празник се проведе за 60-годишнината на Народно читалище „Гоце Делчев-1958”. Много усмихнати хора, пазещи традицията, българщината и културата българска дойдоха на всички събития, организирани в първото евросело в България – село Черниче. Това съобщиха от пресцентъра на  Община Симитли . Празникът започна с етнографска изложба в Арт-ателие „Маргарита”, където бяха представени уникални носии, аксесоари, китеници, които нашите баби пазят от своите. Носия от 1934 година, запазена в автентичния си вид видяха всички гости на изложбата. Вкусно замириса в арт-ателието и на гурме изложбата, от която хората опитаха и се пренесоха в миналото и храната, която се е яла преди, а и до днес се приготвя в домовете ни. Празникът беше открит от председателя на Читалище „Гоце Делчев“ Валери Миленков, който заедно с кмета на село Черниче Георги Стефанов, заместник – кмета на община Симитли Евгения Георгиева, художника и почетен гражданин на община Симитли Николай Кашев, директори на училища и детски градини бяха първи посетители на изложбите. Учениците творили в пленера „Роден край“- бит и култура, бяха наградени от председателя на журито Николай Кашев за труда си и уникалните картини, които изрисуваха през миналата седмица в честна празника на читалището.  \r\nСъобразно представяне на книгата за село Черниче, „Черниче - култура, традиции, живот”, написана от Борис Сандански, беше представена пред аудиторията и бе раздадена на всички. С изключителната помощ на общественика Валентин Чивиев, писателя Борис Сандаснски измайсторява специално за юбилея на читалището историята на Черниче. Музикалната програма на площада започна с най- малките в селото. Децата от група „Звънче” на Детска градина „Радост”, показаха какво може младостта, и че традицията ще бъде продължена на сцената на площада. Почетни грамоти за развитието на културата и читалищното дело бяха връчени на всички общественици в селото, както и на кмета на община Симитли Апостол Апостолов, който не пропусна да отпразнува празника на читалището с всички празнуващи на площада в Черниче. Медали и грамоти получиха заслужилите дейци и самодейци от село Черниче. Песен за Черниче беше изпята на сцената на празника. Васил Новоселски, председател на Областния съвет на читалищата в Благоевградска област, поздрави празнуващите и връчи почетен медал и грамота от името на Съюза на читалищата. Самодейците от Черниче, Крупник, Брежани, Долно Осеново, Симитли и Железница показаха, че читалищното дело е живо и направиха голям празничен концерт по случай годишнината. Павлина Теова, Гала Чивиева и Малин Домозетски изпълняваха любими песни за всички празнуващи годишнината на читалището, като хорото на площада не спираше да се вие до късно вечерта.", "date": "2018.10.07", "title": "Благовеград: 60-годишен юбилей на Народно читалище „Гоце Делчев-1958” отбелязаха в село Черниче"}
{"url": "http://www.focus-news.net/news/2018/10/07/2575522/kaloyan-pargov-bsp-sofiya-bsp-poe-kurs-kam-vlastta-i-sega-tarsim-sayuznitsi.html", "text": "БСП пое курс към властта и сега търсим съюзници. Вече истински съжалявам кмета Фандъкова, която демонстрира толкова добри намерения за София през тези 10 години, а нейният екип постоянно ги проваля. Това каза лидерът на столичните социалисти Калоян Паргов в предаването \"Европа сутрин\" по телевизия \"Европа\", съобщиха от пресцентъра на  БСП-София . \"БСП е наясно с посоката, в която трябва да върви. На фона на политическата криза, тя е само една - курс към властта и търсене на съюзници\", категоричен беше той. \"Търсим подкрепа и разширяване на влиянието. \"Визия за България\" е добър инструмент, който ни дава възможност за диалог с представители на различни браншове и гилдии, с хората. Този проект трябва да начертае пътя за развитие на България, защото сегашният икономически модел на държавата е изчерпан. Това признание направи и самият вицепремиер Томислав Дончев при откриването на Пловдивския панаир. Тоест, ако от ГЕРБ признават, че икономическият модел на държавата е изчерпан, очевидно България се нуждае спешно от нова визия\".  \r\nСпоред Калоян Паргов, невъзможността на управляващите да се справят с проблемите и да овладеят ситуацията в държавата вече е съвсем очевидна. \"Явно вървим към политическа криза, в която единственото решение е премерване на силите на политическите партии, тоест предсрочни парламентарни избори\", коментира лидерът на БСП - София. \"Социалното напрежение нараства в следствие на повишението на цената на газа. То ще рефлектира и върху цената на парното, а по-късно и на тока, нека не си правим илюзии, че ще се размине. При приемането на Бюджет 2018 инфлацията беше 2,5%, а сега гони 4%. Ръстът на цените изпреварва ръста на доходите и този факт няма как да не доведе до напрежение. А сме на прага на зимата, която ще бъде тежка. Предвид всички тези фактори, БСП се готви активно за предсрочни избори. На срещите ни с хората при представянето на \"Визия за България\" чуваме техния глас, той е най-важен за нас. Имаме предвид данните от проучванията на социолозите и политолозите, знаем различните мнения на всички по въпроса за предсрочни парламентарни избори, но най-важно за нас е какво мислят и усещат хората. Защото властта идва от хората\". \r\nКалоян Паргов добави, че за вота на недоверие БСП ще търси максимална подкрепа с цел той да е успешен. \"Имам предвид дори политически сили, които традиционно не ни подкрепят в този парламент. Ако колегите от \"Атака\" преценят, че има достатъчно аргументи, може да подкрепят този вот на недоверие. Както и останалите по-малки  партии от управляващата коалиция\", заяви той. \"В момента работим по мотивите по вота на недоверие. Разглеждаме проблемите в здравеопазването в 10-годишен период назад. Всички помним, че точно здравеопазването беше „ахилесовата пета“ и на първото, и на второто правителство на Борисов. Министър на здравеопазването беше и продължава да е най-ветровитият пост. Това показва наличието на много проблеми, невъзможност да бъдат овладяни, както и неумение да бъдат открити адекватни решения. Тоест този вот на недоверие няма предвид само проекта за реформа, който предлага министър Ананиев сега. След като претендираш, че си  управлявал добре през всичките тези години, трябва да можеш и да защитиш това твърдение. За съжаление, решението на партиите в парламента да подкрепят или не този вот е политическо, а не зависи от аргументите и фактите, с които се сблъскваме всеки ден\". \r\nПредседателят на групата на БСП в СОС коментира и качеството на ремонта на централната столична улица \"Граф Игнатиев\", което предизвика обществено недоволство през седмицата и доведе до протест пред Столична община. \"След всичко, което се случи, вече истински съжалявам кмета Фандъкова. Тя демонстрира толкова добри намерения за София през тези 10 години кметуване, а нейният екип и администрацията в Столична община постоянно ги провалят\", заяви Калоян Паргов. \"В последната година не веднъж сме я предупреждавали за тези провали. Показвали сме й проблемите и липсата на експертиза у администрацията. Давали сме й доказателства за недоглеждане, за некачествено свършена работа на екипа й, но тя не чуваше нашите сигнали. А при свършен факт всички заедно констатирахме проблемите, до които води некомпетентната и некачествена работа. Ние, като опозиция, сме длъжни да посочваме слабостите, особено при изготвянето на проектите. Правили сме го публично, правили сме го и в лични срещи. Целта ни е да бъдем коректив и да посочваме нередностите, за да бъдат поправени. Не сме си поставяли задача да бъдем злостни самоцелно и постоянно да искаме оставки. Ролята ни е да принудим управляващите да работят за гражданите, след като са получили доверието им. Ние не искаме оставката на кмета Фандъкова, настояваме през последната година от нейното управление тя да понесе отговорността за онова, което е свършила, и след това да се оттегли\", коментира още той. \r\nКалоян Паргов добави, че през последната година са били развенчани три мита за управлението на ГЕРБ в София. \"Хората видяха и оцениха как ГЕРБ \"строи и гради\", заяви той. - Излезе на яве истината и за чистотата на въздуха. А приоритетът \"образование\" на управляващите в Столична община нареди София на последно място в Европа по удовлетвореност на гражданите от образованието и образователната инфраструктура. Това са \"видимите резултати\". И е нормално те да доведат до събуждане на гражданското общество в града ни. А тепърва предстоят скандали с други обекти - \"Света Неделя\", \"Кристал\"... В тази връзка с колегите от БСП в СОС ще поискаме от Дирекция \"Архитектура и градоустройство\" и от ресорните отдели в СО, да направят публични представяния на проектите възможно най-скоро. За да се запознаят гражданите с тях и ако имат претенции и съображения, да бъдат коригирани още преди да е започнал ремонтът\".", "date": "2018.10.07", "title": "Калоян Паргов, БСП-София: БСП пое курс към властта и сега търсим съюзници"}
{"url": "http://www.focus-news.net/news/2018/10/07/2575520/pazardzhik-tarzhestveno-poklonenie-se-provede-pred-pametnika-na-general-stiliyan-kovachev-v-rakitovo-po-povod-106-godini-ot-balkanskata-voyna.html", "text": "Тържествено поклонение се проведе пред паметника на генерал Стилиян Ковачев в Ракитово по повод 106 години от Балканската война, съобщиха от  Общината . Военни маршове изпълни Градският духов оркестър с ръководител Маестро Никола Янев-Чоли. Историкът Свилен Топчиев припомни славни моменти от онова величаво време и подвига на героите от Родопския отряд начело с ген. Ковачев. Цветя пред паметника на ген. Стилиян Ковачев бяха поднесени от председателя на Общински съвет-Ракитово Нина Димова, от зам.-кмета Цанко Молов, от името на Спортен клуб „Левски“ и Сдружение „Суткя“.  \r\nСтилиян Георгиев Ковачев е български офицер. По време на Балканската война командва Родопския отряд, а след това – Четвърта Българска армия. В началото на Междусъюзническата война за кратко е военен министър в правителството на Стоян Данев.", "date": "2018.10.07", "title": "Пазарджик: Тържествено поклонение се проведе пред паметника на генерал Стилиян Ковачев в Ракитово по повод 106 години от Балканската война"}
{"url": "http://www.focus-news.net/news/2018/10/07/2575509/kathimerini-gartsiya-tezhka-bitka-v-byurm.html", "text": "Политическият конфликт в БЮРМ продължава и очевидно ще се води до край, пише електронното издание на гръцкият  „Кathimerini“  и отбелязва, че ожесточеното противопоставяне навлиза в нова фаза, след като апелативният съд в Скопие потвърди присъдата от две години затвор за бившия премиер и лидер на ВМРО-ДПМНЕ Никола Груевски за допуснати нарушения при провеждане на търг за закупуване на луксозен брониран автомобил.  \r\n„Въпреки, че решението на съда е независимо, то неизбежно се включва в политическите катаклизми след референдума, проведен миналата седмица и в контекста на възможността да бъде създадено парламентарно мнозинство, което да одобри конституционните промени, свързани с приемането на договора от Преспа“, пише изданието. \r\nВестникът съобщава, че предстои скопският апелативен съд да съобщи датата за начало на изтърпяване на наказанието, но смята, че „е малко вероятно присъдата да се материализира“. \r\n„Кathimerini“ пише, че според Груевски „срещу него се провежда класическо политическо преследване“.", "date": "2018.10.07", "title": "„Кathimerini“ (Гърция): Тежка битка в БЮРМ"}
{"url": "http://www.focus-news.net/news/2018/10/07/2575525/blagoevgrad-kmetat-d-r-kambitov-otkri-krag-ot-republikanskiya-shampionat-po-motokros-kray-grada.html", "text": "Кметът на Благоевград д-р Атанас Камбитов постави официално началото VI кръг от Републиканския шампионат по мотокрос. Той приветства участниците, като им пожела безаварийно финиширане. Това съобщиха от пресцентъра на  Общината . „Радвам се, че след 20 години, Благоевград отново е домакин на кръг от мотокрос. Благодаря на всички, които помогнаха това да се случи. Следващата година ще заделим финансов ресурс, за да направим пистата, спрямо международните изисквания.“, каза кметът Камбитов.  \r\nПредседателят на федерацията по мотокрос Румен Петков благодари на Община Благоевград, в лицето на кмета Камбитов за положените усилия и постигнатите резултати.  \r\nВ шампионата участват над 100 мотокросисти, а състезанието бе проследено от над 10 000 зрители. На официалното откриване присъства и председателят на Общински съвет – Благовград Радослав Тасков. \r\nСъстезание по мотокрос в Благоевград се провежда след 20 години прекъсване. Трасето, по което се провежда шампионата е разположено в района на село Зелен Дол, което се намира на 5 километра от Благоевград. Почитателите на мотокроса ще могат да видят интересно състезание в клас MX65 на шампионата.", "date": "2018.10.07", "title": "Благоевград: Кметът д-р Камбитов откри кръг от Републиканския шампионат по мотокрос край града"}
{"url": "http://www.focus-news.net/news/2018/10/07/2575527/abv-knyaz-rostovski-pozdravi-georgi-parvanov-za-printsipnoto-mu-otnoshenie-kam-istoriyata-na-balgariya.html", "text": "В началото на срещата в знак на почит към държавника и историка Георги Първанов, Kняз Никита Лобанов-Ростовски му подари литография илюстрираща убийството на Стефан Стамболов, която е отпечатана броени дни след покушението. В отговор Първанов дари своят гост с кортик. Това съобщиха от пресцентъра на  ПП АБВ . \r\n„Трудно е да се разглеждат исторически противоречиви факти и личности, особено във времена, когато подобни изследвания не се приемат радушно от управлението в държавата и за това малцина се осмеляват да го направят. За това за мен Вие г-н Първанов се отличихте по необикновен начин, а именно, че пишехте за суровото управление на Стамболов, независимо от режима в България тогава“, заяви княз Ростовски.  \r\n„По онова време, преди 1989 г., да пишеш за Македонският въпрос беше трудно, да пишеш за Стамболов не беше леко, а за двете неща едновременно - изключително трудно. Слава Богу нямаше никакви силови действия, още повече, че тогава вече имаше и други автори, които се занимаваха с тези теми, като проф. Константин Косев, проф. Андрей Пантев. Стамболов е една сложна и противоречива фигура, но той е посочен като премиер номер едно за последните 140 г., в една научна класация, която се появи наскоро. В същото време той се проявява и като човек на насилието, когато става дума за вътрешната политика. Това е един от големите уроци за историците, а и не само за тях, че една фигура или едно явления, трябва да се изследват като процес, като развитие. Защото те не са застинали във времето“, посочи в отговор Георги Първанов.", "date": "2018.10.07", "title": "АБВ: Kняз Ростовски поздрави Георги Първанов за принципното му отношение към историята на България"}
{"url": "http://www.focus-news.net/news/2018/10/07/2575524/raboti-se-po-vsichki-versii-za-ubiystvoto-na-zhenata-v-ruse.html", "text": "Работи се по всички версии за убийството на 30-годишната жена в Русе - включително и такива, свързани с професионалната й реализация и с личния й живот. Това заяви на извънреден брифинг окръжният прокурор на Русе Георги Георгиев, предаде  БНТ . \r\nСигналът за откритото тяло на В. М., която е административен ръководител на телевизия TVN и водещa на предаване, е подаден в 14.18 часа вчера от гражданин. \r\nЗаместник-директорът на полицията в Русе Илиян Енчев обясни, че трупът е намерен в обрасла с растителност зона. На няколко метра от него са открити и вещи на жертвата. \r\nОкръжният прокурор заяви, че са извършени огледи и претърсвания, иззет е нейният автомобил, разпитват се свидетели. Колата не била в близост до мястото, където е открито тялото, но било установено, че е оставена там от жената. Назначени са различни по вид експертизи, включително и технически - на мобилни устройства. Установен е маршрутът на жертвата. \r\nПри откриването на тялото са липсвали мобилният телефон, ключовете за автомобила, очилата ѝ, както и част от дрехите. Полагат се всички усилия, за да се установят къде се намират тези вещи. \r\nВ разследването участват и служители от криминалния отдел към ГД \"Национална полиция\". Окръжният прокурор на Русе обясни, че Националният институт по криминалистика и криминология вече изследва веществените доказателства, открити на място, като в кратки срокове се очакват заключения от тях, за да има по-голяма конкретност и разследващите да са по-ефективни в работата си. \r\nСмъртта била причинена от удари в главата и задушаване. \r\n\"По случая се работи денонощно. Имаме експертен потенциал. Надявам се скоро да имаме повече информация за самоличността на извършителя\", обясни Георгиев. \r\nНачалникът на отдел \"Противодействие на криминалната престъпност\" в Русе гл. инспектор Николай Кожухаров поясни, че има вероятност версията, свързана с професионалната кариера на жената да отпадне на по-късен етап от разследването.", "date": "2018.10.07", "title": "Работи се по всички версии за убийството на жената в Русе"}
{"url": "http://www.focus-news.net/news/2018/10/07/2575530/varna-otkrivaneto-na-novata-uchebna-godina-v-natsionalnoto-uchilishte-po-izkustvata-dobri-hristov-zakasnyava-s-pochti-mesets-zaradi-prodalzhavasht-remont.html", "text": "Близо месец след началото на учебната 2018/2019 година, занятия в Националното училище по изкуствата „Добри Христов“ във Варна все още не се провеждат. Очаква се първият звънец там да бие едва на 15 октомври, съобщиха за  Радио Фокус „Варна“  родители на ученици в учебното заведение. Те уточниха, че последно от ръководството на училището са ги информирали, че занятията ще започнат на 8 октомври, но според информация, качена на сайта на учебното заведение, начало на занятията се отлага до 15 октомври. Причината за това е продължаващите дейности по проект за реконструкция и модернизация на сградата на училището със средства от Европейския съюз. Забавянето вече сериозно притеснява родители и ученици. Майки казват, че се налага да си поделят разходите за наемане на зали, за да могат децата им да репетират, докато бъде отворена сградата на Националното училище по изкуствата „Добри Христов“. Поради проточилия се ремонт е отменен и насроченият за периода 1-4 ноември VI Национален конкурс за пианисти „Мила Михайлова“. \r\nДиана СТОЕВА", "date": "2018.10.07", "title": "Варна: Откриването на новата учебна година в Националното училище по изкуствата „Добри Христов“ закъснява с почти месец заради продължаващ ремонт"}
{"url": "http://www.focus-news.net/news/2018/10/07/2575529/blagoevgrad-nevrokopskiyat-mitropolit-serafim-krasti-bebeta-ot-tsyalata-oblast-v-hram-vavedenie-bogorodichno-v-ramkite-na-kampaniyata-natsionalno-krashtene.html", "text": "Бебета от цялата област бяха кръстени в храм „Въведение Богородично“ в Благоевград. Християнският обред бе част от кампанията „Национално кръщене“ '2018. Това съобщиха от пресцентъра на  Община Благоевград . Неврокопският митрополит Серафим кръсти децата в присъствието на техните семейства. Мащабното кръщене се проведе за първи път в Благоевград. Представители на църквата „Въведение Богородично“ също взеха участие в Националното кръщене.   \r\nСред официалните гости на масовото кръщене бяха Мария Гроздева-посланик на каузата на Движение за национална кауза и д-р Антон Темелков, главен експерт „Здравеопазване“ към Община Благоевград.  Кампанията се провежда под патронажа на Негово Светейшество патриарх Неофит.  \r\nС Националното кръщене приключва второто издание на кампанията с фокус върху демографските показатели в България. Успехът на инициативата „Направи го за България“ се дължи на съвместната работа на неправителствения сектор, бизнеса, църквата, местната власт, популярни личности и обществеността.", "date": "2018.10.07", "title": "Благоевград: Неврокопският митрополит Серафим кръсти бебета от цялата област в храм \"Въведение Богородично\" в рамките на кампанията \"Национално кръщене\""}
{"url": "http://www.focus-news.net/news/2018/10/07/2575523/mpts-oa-se-obyavi-za-istoricheski-naslednik-na-arhiepiskopiyata-parva-yustiniana-i-potvardi-pozitsiyata-si-sreshtu-promyana-na-imeto-na-makedoniya-obzor.html", "text": "В манастира Рождество на Пресвета Богородица на брега на Охридското езеро в Калища, в близост до Струга, в събота, 6 октомври, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбелязва няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът е съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата,  говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември миналата година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които  и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. •\tКакво е Първа Юстиниана, или Юстиниана Прима: \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илиийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II  понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. Кратка история на МПЦ-ОА \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“.  \r\nРедакция:", "date": "2018.10.07", "title": "МПЦ-ОА се обяви за исторически наследник на архиепископията Първа Юстиниана и потвърди позицията си срещу промяна на името на Македония (ОБЗОР)"}
{"url": "http://www.focus-news.net/news/2018/10/07/2575515/neos-kosmos-gartsiya-ako-zaev-premine-golgotata-na-konstitutsionnite-promeni-a-ratifikatsiyata-na-dogovora-ot-prespa-se-provali-v-gartsiya-balgarite-shte-se-usmihnat-a-turtsite-shte-spechelyat.html", "text": "Ако Зоран Заев успее да премине Голготата на конституционните промени, а ратификацията на Договора от Преспа се провали в Гърция, българите ще се усмихнат, а турците ще спечелят. Това пише в анализа си „За референдумите и идентичностите“, публикуван в седмичното издание  „Neos Kosmos“ , професорът по съвременна балканска история в Аристотеловия университет в Солун, Спиридон Светас. \r\nВ анализа се твърди, че Гърция не може да си позволи да допусне стратегическа грешка, като не се интересува от процесите, които текат в БЮРМ или се преструва, че не вижда интересите на Русия и Турция в така създалата се ситуация. \r\n„Ниският относителен дял на участие в референдума (666 743) в БЮРМ не прави референдума невалиден, тъй като от самото начало беше ясно, че той е консултативен и че въпросът за ратифицирането на Договора от Преспа ще бъде гласуван в парламента, но е факт, че колкото по-голяма беше активността, толкова повече депутати от опозицията можеха да гласуват за необходимите конституционни промени“, пише професор Светас. \r\nСпоред него правителството и опозицията могат да тълкуват гласуването като победа, въпреки че „правителството е очаквало да постигне 41-42 % активност, вместо 36,8 %“, но за сметка на това е получило „одобрение от 91%, вместо 70-71%“. \r\nПрофесорът смята, че ниската активност се дължи на цял комплекс от причини: „страхът на хората от подкопаването на тяхната идентичност, постоянните бомбардировки от страна на президента Иванов, обясненията на опозицията, че става дума за унизителен и заробващ договор с Гърция, за създаване на нова държава и нова нация, които елиминират цялата „македонска“ история“. В този контекст, според него, „намесата на европейските политици е засилила представата за голямата жертва, която се прави от гражданите на БЮРМ“. \r\nСпоред анализа премиерът Зоран Заев ще продължи да се бори за ратифицирането на Договора от Преспа, за което е необходимо най-напред да си осигури гласовете на поне 9 депутати от опозицията, а след това и подкрепата от страна на Гърция. Ако ратификацията не премине през парламента в Скопие, страната отива на предсрочни избори в края на ноември.  \r\nСпециално внимание анализаторът обръща и на поведението на Гърция. Според него „илюзия е да се мисли, че може да се постигне по-добър договор от настоящия, ако в Скопие се върнат на власт националистите от ВМРО-ДПМНЕ“. \r\nПрофесор Светас твърди, че досегашното име „Република Македония“, под което БЮРМ е била призната от редица страни, е „неприемливо за Гърция, тъй като съдържа териториална и културна заплаха“. \r\nСпоред него Договорът от Преспа е „постижение за гръцката дипломация, одобрено от международния фактор, в което гръцките червени линии са гарантирани, след като е било направено разграничение между елинизма и славянството“. \r\n„За политиците от БЮРМ най-важният въпрос беше за идентичността, която вече изключва древното македонско население, тъй като терминът „македонци“ в славянските общности се е използвал винаги само като знак за местна идентичност“, пише Светас, преди да направи исторически преглед на българското влияние и връзките с България на населението, на борбата между българи и сърби и на стремежа да се изгради македонска национална идентичност. \r\nВ края на коментара си гръцкият професор предупреждава за засиленото икономическо и културно влияние на Турция в БЮРМ, постигнато след 2008 г. и за отговорностите, които стоят пред гръцкия политически връх за гарантирането на постигнатото споразумение. „Ако премиерът Зоран Заев все пак успее да премине Голготата на конституционните промени, а ратификацията на Договора от Преспа се провали в Гърция, тогава българите ще се усмихнат, а турците ще спечелят“.  Василена Йорданова", "date": "2018.10.07", "title": "„Neos Kosmos“ (Гърция): Ако Заев премине Голготата на конституционните промени, а ратификацията на Договора от Преспа се провали в Гърция, българите ще се усмихнат, а турците ще спечелят"}
{"url": "http://www.focus-news.net/news/2018/10/07/2575531/blagoevgrad-kmetat-d-r-atanas-kambitov-shte-dade-preskonferentsiya-po-aktualni-temi.html", "text": "Утре, 8 октомври, кметът д-р Атанас Камбитов ще даде пресконференция по актуални теми за Благоевград. Това съобщиха от пресцентъра на  Община Благоевград . Срещата ще се проведе от 12.00 часа в кабинет 106 в сградата на Общината.", "date": "2018.10.07", "title": "Благоевград: Кметът д-р Атанас Камбитов ще даде пресконференция по актуални теми"}
{"url": "http://www.focus-news.net/news/2018/10/07/2575526/n1-tv-bih-izbiratelnata-aktivnost-na-izborite-v-bosna-e-1141.html", "text": "От неправителствената огранизация „Под Лупа“ съобщиха, че избирателната активност на общите избори в страната до 11 часа (12:00 българско време) е 11,41%, предава  сараевският телевизионен канал N1 . \r\n„Можем да очакваме избирателна активност близка до тази преди четири години и, както винаги, най-много хора ще гласуват в по-малките градове. Най-висока е явката в Калиновик (Централна Босна) с 31%“, заяви председателят на Централната избирателна комисия Бранко Петрич. \r\nПревод и редакция:", "date": "2018.10.07", "title": "N1 TV (БиХ): Избирателната активност  на изборите в Босна е 11,41%"}
{"url": "http://www.focus-news.net/news/2018/10/07/2575533/gl-prokuror-sotir-tsatsarov-za-bitovata-prestapnost-neobhodima-e-mrezha-ot-teritorialni-zhandarmeriyski-uchastatsi-izvan-gradovete.html", "text": "Необходима е мрежа от териториални жандармерийски участъци извън градовете. Това каза главният прокурор на Р България Сотир Цацаров по време на Национално съвещание на МВР, предаде репортер на  Агенция „Фокус“ . „Ще си позволя в рамките на съвсем краткото време, което имаме само да посоча няколко основни пункта, по които съм си позволил наясно да визирам някои от основните проблеми. Едното от нещата беше наречено конвенционална или битова престъпност. Продължавам да твърдя едно – този модел на териториално присъствие на МВР вече е изгубило своя коефициент на полезно действие. Според мен целият модел на Закона за МВР, което касае структурата на министерството и присъствието по места до ниво районен инспектор отдавна е изживял своето време“, заяви Цацаров. \r\n„Модулни жандармерии участъци, разположени на територията на цялата страна извън градовете – това е начинът за силно действено полицейско присъствие. Всичко друго е наливане на финанси, ресурс и усилия в един модел, който отдавна е изчерпал своето значение“, добави той. По думите му е бил предназначен  и е работел в едни съвсем други обществени условия. „Това, което според мен е необходимо е мрежа от териториални жандармерийски участъци извън градовете. Битовата престъпност е свързана с това, което наричаме местно безобразие“, каза още Сотир Цацаров. \r\nЦветилена СИМЕОНОВА", "date": "2018.10.07", "title": "Гл. прокурор Сотир Цацаров за битовата престъпност: Необходима е мрежа от териториални жандармерийски участъци извън градовете"}
{"url": "http://www.focus-news.net/news/2018/10/07/2575536/burgas-gradat-otnovo-stana-chast-ot-kampaniyata-natsionalno-krashtene-napravi-go-za-balgariya.html", "text": "17 момичета и момчета бяха кръстени в храм „Св. Св. Кирил и Методий“ в Бургас, в рамките на кампанията Национално кръщене „Направи го за България“. Това съобщиха от пресцентъра на  Общината . Инициативата се проведе в 11 града едновременно. \r\nОфициален гост на масовото кръщене в Бургас бе кметът Димитър Николов. Той пожела на децата и техните родители да бъдат здрави, искрени християни и добри хора. Николов подари на децата икони на покровителя на морския град Свети Николай Чудотворец, за да ги закриля. \r\nСъбитието се проведе под патронажа на патриарх Неофит и Българската православна църква и бележи финала на „Направи го за България“ - кампания за насърчаване на раждаемостта.", "date": "2018.10.07", "title": "Бургас: Градът отново стана част от кампанията Национално кръщене  „Направи го за България“"}
{"url": "http://www.focus-news.net/news/2018/10/07/2575539/plovdiv-katastrofa-mezhdu-lek-avtomobil-i-dzhip-e-stanala-na-bul-makedoniya.html", "text": "Катастрофа между лек автомобил и джип е станала в Пловдив, съобщи слушател на  Радио „Фокус“-Пловдив . Пътният инцидент е възникнал на бул. „Македония“ в район „Южен“ около 15.30 часа. Ударът между превозните средства се е получил при ляв завой от страна на джипа. Предната му част е смачкана. По пътното платно има стъкла. Няма данни за пострадали хора. На мястото има полицейски екип. Движението в района е затруднено. \r\nМария РУСЕВА", "date": "2018.10.07", "title": "Пловдив: Катастрофа между лек автомобил и джип е станала на бул. „Македония“"}
{"url": "http://www.focus-news.net/news/2018/10/07/2575535/dobrich-ribar-se-e-udavil-v-moreto-kray-balchik.html", "text": "Рибар от Балчик се е удавил тази сутрин в морето край местността „Тузлата“. Причина за фаталния инцидент са били високите вълни в района, които са обърнали лодката на рибаря. За нещастния случай потвърди пред  Радио „Фокус“ – Варна  кап. Валентин Енчев, директор на Морска администрация – Варна. Към този момент от Морския координационен център във Варна и от Районното управление на МВР в Балчик отказват да дадат повече информация във връзка с трагичния инцидент. \r\nДиана СТОЕВА", "date": "2018.10.07", "title": "Добрич: Рибар се е удавил в морето край Балчик"}
{"url": "http://www.focus-news.net/news/2018/10/07/2575534/ministar-mladen-marinov-prilaganeto-na-shemi-za-kontrabanda-i-razprostranenieto-na-izdeliya-bez-platen-aktsiz-nanasyat-na-darzhavniya-byudzhet-shteti-v-osobeno-golemi-razmeri.html", "text": "Прилагането на схеми за контрабанда и разпространението на изделия без платен акциз, нанасят на държавния бюджет щети в особено големи размери. Това каза министърът на вътрешните работи Младен Маринов по време на Национално съвещание на МВР, предаде репортер на  Агенция „Фокус“ . „На днешното съвещание имаме амбицията да анализираме няколко теми, които са във фокуса на общественото внимание. Политиката по противодействие и превенция на конвенционалната престъпност е приоритет в програмата на управляващото правителство на Република България. Целта е да подобрим взаимодействието с местната власт и други институции. Назначаването на полицейски служители, изграждането на мобилни екипи и видеонаблюдениеня в населените места и непосредствената връзка с гражданите остават във фокуса на нашето внимание“, уточни той. „Друг акцент поставяме върху повишаването на пътната безопасност. Гордеем се с оценката на „Фронтекс“, че българо-турската граница е най-добре охраняваната външна граница на ЕС. Продължаваме да охраняваме нашите граници с високо професионализъм, съвременна техника и добро оборудване. Последното нещо, което ще дискутираме днес е противодействие на контрабандата. Прилагането на схеми за контрабанда, митнически нарушения и разпространението на изделия без платен акциз, нанасят на държавния бюджет щети в особено големи размери“, каза още вътрешният министър. „На национално ниво имаме изграден капацитет – междуведомствения център за противодействие на контрабандата и контрола на движението на рискови стоки и товари работи ефективно. Доброто взаимодействие с Агенция „Митници“ и прокуратурата са също действия които дават реални резултати. Днес ще съчетаем работата с един добър повод – разпределението на новите патрулни автомобили с висока проходимост за областните дирекции като подкрепа за справяне с миграционния натиск и опазване на обществения ред“, обясни министър Младен Маринов. \r\nЦветилена СИМЕОНОВА", "date": "2018.10.07", "title": "Министър Младен Маринов: Прилагането на схеми за контрабанда и разпространението на изделия без платен акциз нанасят на държавния бюджет щети в особено големи размери"}
{"url": "http://www.focus-news.net/news/2018/10/07/2575538/veliko-tarnovo-verizhna-katastrofa-e-stanala-na-patya-mezhdu-oblastniya-grad-i-stolitsata-malko-sled-novo-selo.html", "text": "Верижна катастрофа е станала преди минути на пътя Велико Търново – София, малко след с. Ново село. Това съобщиха от пресцентъра на  Областна дирекция на МВР – Велико Търново . Към мястото на инцидента пътуват екипи на Спешна помощ и полицията. Движението в участъка се регулира от служители на \"Пътна полиция\". Препоръчва се шофьорите, пътуващи по това направление, да преминават оттам с повишено внимание.  Очаквайте подробности!", "date": "2018.10.07", "title": "Велико Търново: Верижна катастрофа е станала на пътя между областния град и столицата, малко след Ново село"}
{"url": "http://www.focus-news.net/news/2018/10/07/2575543/blagoevgrad-normalno-natovaren-e-trafikat-v-oblastta.html", "text": "Нормално натоварен е трафикът в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Преминаването в участъците на автомагистрала „Струма“ и главен път Е-79 в областта се извършва без проблеми. Пътните настилки са сухи. През деня няма регистрирани тежки пътни инциденти в региона, не се извършват и ремонтни дейности. Повишена е опасността от падащи камъни в Кресненското дефиле.  \r\nОт Областно пътно управление – Благоевград отправят апел към водачите на моторни превозни средства шофьорите да се движат със съобразена с пътните условия скорост и да спазват правилата за движение. \r\nДенис НИКИФОРОВ", "date": "2018.10.07", "title": "Благоевград: Нормално натоварен е трафикът в областта"}
{"url": "http://www.focus-news.net/news/2018/10/07/2575544/sofiya-ogromno-zadrastvane-se-e-obrazuvalo-na-avtomagistrala-hemus-v-posoka-stolitsata-kolonata-ot-avtomobili-zapochva-ot-otbivkata-za-botevgrad.html", "text": "Огромно задръстване се е образувало на автомагистрала „Хемус“ в посока столицата Това съобщи читател на  Агенция „Фокус“ . Колоната от автомобили започва от отбивката за Ботевград.", "date": "2018.10.07", "title": "София: Огромно задръстване се е образувало на автомагистрала „Хемус“ в посока столицата, колоната от автомобили започва от отбивката за Ботевград"}
{"url": "http://www.focus-news.net/news/2018/10/07/2575545/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това съобщи за  Радио „Фокус“ – Бургас  дежурният служител от Областно пътно управление - Бургас. Пътищата са сухи и нормално проходими. По-интензивен е трафикът по автомагистрала „Тракия“ в района на Бургас, както и по пътя Бургас – Сарафово. Препоръчва се водачите да шофират с повишено внимание и в районна на Военноморска база-Бургас край село Атия, където трафикът е интензивен. \r\nВ областния център движението се осъществява с нормална интензивност. Няма образувани колони от автомобили. По-натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“. Интензивен е трафикът в района на кръстовището с кръгово движение на входа на Бургас, както и по бул. „Захари Стоянов“ по пътя към ж. к. „Меден Рудник“. \r\nМария ГЕОРГИЕВА", "date": "2018.10.07", "title": "Бургас: Нормална е пътната обстановка в областта"}
{"url": "http://www.focus-news.net/news/2018/10/07/2575542/ministar-vladislav-goranov-chast-ot-finansovata-sigurnost-na-darzhavata-idva-blagodarenie-na-savmestnite-usiliya-na-institutsiite-kam-mf-i-mvr.html", "text": "Част от финансовата сигурност на държавата идва благодарение на съвместните усилия на институциите към МФ и МВР. Това каза министърът на финансите Владислав Горанов по време на Национално съвещание на МВР, предаде репортер на  Агенция „Фокус“ . „Ролята на МВР като най-големия работодател в държавата безспорно е да охранява обществените отношения във вида, в който са установени в закона. Тук е малко тъжно, че най-голямата критика към структурите на МВР е към Икономическа полиция. Въпреки това, че някои звена не са на висотата, която се очаква от страна на Министерството на финансите, част от приноса за финансовата сигурност на държавата идва благодарение на съвместните усилия на институциите към МФ и МВР“, обясни той. „Спомняме си години, в които държавата е била на колене заради невъзможността да финансира своите системи и структури. От както в последните години взаимодействаме под надзора на съдебната власт, резултатите са очевидни. Милиарди събираме повече и това не е самохвалство“, каза още министър Горанов. „Утвърждаването на справедливостта не е свързано само с физическата сигурност, защото тя е само елемент от обществените отношения. Икономическите правила и отношението към държавата са не по-малко важни, особено когато трябва да изграждаме едно общество, което да поддържа солидарност и да се грижи както за хората с увреждания, така и за хората, които осъществяват честен бизнес“, обясни още той. По думите му МВР може да бъда оптимизирана, особено в частта, която не е под пагон и ако се продължи доброто взаимодействие, реформите ще стават по-лесно.", "date": "2018.10.07", "title": "Министър Владислав Горанов: Част от финансовата сигурност на държавата идва благодарение на съвместните усилия на институциите към МФ и МВР"}
{"url": "http://www.focus-news.net/news/2018/10/07/2575547/ria-novosti-turtsiya-poveche-nyama-da-polzva-krediti-ot-mvf.html", "text": "Турция повече няма намерение да използва кредити от Международния валутен фонд (МВФ) заяви в неделя президентът на страната Реджеп Таийп Ердоган, цитиран от  РИА Новости . \r\n„Затворихме страницата на кредитите от МВФ и повече никога няма да я отваряме“, заяви турският лидер в рамките на изказване пред активисти на управляващата „Партия на справедливостта и развитието“. \r\nПревод и редакция:", "date": "2018.10.07", "title": "РИА Новости: Турция повече няма да ползва кредити от МВФ"}
{"url": "http://www.focus-news.net/news/2018/10/07/2575546/premierat-boyko-borisov-prokuraturata-e-gospodar-na-dosadebnoto-proizvodstvo-no-tya-shte-bade-edno-delovodstvo-ako-ne-rabotyat-dobre-sluzhbite.html", "text": "Прокуратурата е господар на досъдебното производство, но тя ще бъде едно деловодство, ако не работят добре службите. Това каза министър-председателят на Република България Бойко Борисов по време на Национално съвещание на МВР, предаде репортер на  Агенция „Фокус“ . „Първо да отговоря на главния прокурор. Така като ви гледам през последните две години областен директор не сме сменяли или ръководител на служба. Има израстване в някои от тях до министър, но от този състав нямам спомен за последните две години директор да е сменян – нито на Национална служба. Сиреч, увереността, че който си гледа работата и си е на мястото, я има. Не съм позволил никакви политически чистки именно за да запазим професионалния състав. Прокуратурата е господар на досъдебното производство, но както каза главния прокурор тя ще бъде едно деловодство, ако не работят добре службите“, заяви Борисов. По думите му независимо от много ясното разделение между властите са длъжни да работят заедно от първия до последния миг, докато вкарат в съда даденото дело.  \r\nЦветилена СИМЕОНОВА", "date": "2018.10.07", "title": "Премиерът Бойко Борисов: Прокуратурата е господар на досъдебното производство, но тя ще бъде едно деловодство, ако не работят добре службите"}
{"url": "http://www.focus-news.net/news/2018/10/07/2575548/veliko-tarnovo-predstoi-remont-na-vodoprovodite-na-samovodskata-charshiya.html", "text": "Предстои ремонт на водопроводите на Самоводската чаршия във Велико Търново. Очаква се дейностите по подмяна на водопреносната мрежа и обновяване на калдъръмената настилка в района да започнат през следващата седмица. Това казаха за  Радио „Фокус“ – Велико Търново  от пресцентъра на Община Велико Търново. За ремонт са предвидени улиците „Независимост”, „Стефан Стамболов”, „Велчо Джамджията”, „Иван Вазов”, „Читалищна”, „Михаил Кефалов”, „Георги Сава Раковски”, пл. „Самоводски пазар” и  ул. „Стефан Стамболов”.  \r\nПодмяната на водопроводите в старата градска част на Велико Търново се извършва по проект „Съхранена и автентична, привлекателна градска среда на град Велико Търново“, финансиран по оперативна програма „Региони в растеж“ 2014-2020. Той е на обща стойност от 11 милиона лева. По инициативата е предвидено обновяването на 38 улици и площади в старата градска част, а за своевременната реализация на дейностите обектите бяха разделени в няколко обособени позиции. Близо 9 милиона лева ще достигне инвестицията в Старо Търново, а още 2 милиона лева ще бъдат вложени в инфраструктурата, озеленяването и облагородяването на квартал „Чолаковци“, където и към момента се извършват ремонтни дейности. \r\nНад 2,3 милиона лева се влагат в обновяването на инфраструктурата и облагородяването на старинния великотърновски квартал „Варуша“.   \r\nВ северната част на квартала (над Самоводската чаршия) строителните работи обхващат улиците „Капитан Дядо Никола“, „Драгоман“, „Медникарска“, „Св. св. Кирил и Методий“, „Поборническа“, „П. Р.  Славейков“, „Георги Мамарчев“, „Поп Матей Преображенски“, „Въстаническа“. Дейностите предвиждат обновяване на улични настилки, пешеходни алеи, монтиране на енергоспестяващо улично осветление, озеленяване и облагородяване, поставяне на указателни табели, пейки и кошчета за смет. \r\nМария НЕДЕВА", "date": "2018.10.07", "title": "Велико Търново: Предстои ремонт на водопроводите на Самоводската чаршия"}
{"url": "http://www.focus-news.net/news/2018/10/07/2575528/mkd-news-makedoniya-dsi-s-tri-optsii-za-eventualnite-predsrochni-izbori-v-makedoniya.html", "text": "Най-голямата партия на етническите албанци в Македония Демократическия съюз за интеграция (ДСИ) разглежда три варианта за евентуалните предсрочни избори в страната, ако се провалят опитите да бъдат убедени депутати от опозиционната ВМРО-ДПМНЕ да подкрепят конституционните промени, предава електронното издание MKD News, като се позовава на информация от неназовани източници във фракцията. \r\nПървата от тях е албанският политически блок да се яви с обща листа, втората е ДСИ да отиде на изборите сам, а третата – коалиция със СДСМ. \r\nЧленове на Централния комитет на ДСИ посочиха, че най-нежеланият вариант от трите за партията на Али Ахмети е предизборна коалиция със СДСМ (Социалдемократическия съюз за интеграция), тъй като в такъв случай голям брой функционери от партията ще отпадната от избирателните листи. \r\nИзточниците от партията твърдят, че шансовете за явяване на албанския политическия блок с обща листа на изборите са големи. В такъв случай, както казват от ДСИ, е възможно да бъдат избрани около 30 народни представители и заедно със СДСМ следизборно да формират правителство, което ще има нужното мнозинство, за да приеме конституционните промени, а с това и да завърши ратификацията на договора за името с Гърция. \r\nПревод и редакция:", "date": "2018.10.07", "title": "MKD News (Македония): ДСИ с три опции за евентуалните предсрочни избори в Македония"}
{"url": "http://www.focus-news.net/news/2018/10/07/2575550/aktsenti-v-sutreshniya-blok-dobro-utro-balgariya-po-radio-fokus-na-8-oktomvri.html", "text": "Турският президент Реджеп Ердоган заминава на двудневно посещение в Унгария, където ще обсъди с унгарския си колега и премиера на страната теми като миграция, сигурност и други регионални и международни въпроси. Може ли променливите позиции на Европейския съюз и към двете страни да бъдат основа за „добро приятелство“ и какви са възможните изгоди на двамата силни лидери - Ердоган и Виктор Орбан? Тези и други теми ще коментираме с бившия генерален консул на България в Одрин Георги Димов.  \r\nНовата седмица започва с любопитство към третия вот на недоверие към кабинета „Борисов 3“, който се очаква БСП да внесе през следващите дни, като темата е „здравеопазване“. Политически консултации с други парламентарни формации Левицата не е провеждала, няма яснота и за мотивите за вота. Какви са очакванията от него и има ли вероятност той да доведе до сътресения в иначе не особено удобен момент? Отговорите ще потърсим със социолога Кънчо Стойчев.  \r\nЩе попитаме и психолога доц. д-р Маргарита Бакрачева как ни се отразява смяната към лятно и зимно часово време и какви ще са последиците, след като тази практика спре от следващата година.  \r\nВ минутите след 09.00 часа - Мария Недева от  Радио „Фокус“-Велико Търново  ще ни разкаже какъв е интересът към есенните походи, които инициира неправителствената организация TarnovoRuns в околностите на Велико Търново.  \r\nТези и още теми - в сутрешния блок „Добро утро, България“ на  Радио „Фокус“ , от 06.00 до 10.00 часа на 8 октомври, с водещ Виктория Месробович - Кувенджиева.", "date": "2018.10.07", "title": "Акценти в сутрешния блок „Добро утро, България“ по Радио „Фокус“ на 8 октомври"}
{"url": "http://www.focus-news.net/news/2018/10/07/2575552/ukrinformru-balkanskiyat-poluostrov-v-geopoliticheskite-planove-na-moskva-perspektivi-za-izostryane-na-situatsiyata.html", "text": "В края на септември т.г. възникнаха редица проблемни фактори в процеса на развитие на ситуацията на Балканите, което може съществено да усложни обстановката в региона. Преди всичко се има предвид поредното изостряне на отношенията между Сърбия и Косово вследствие от преднамерените провокации на сръбската страна и необмислените ответни действия на косовските власти. На 25 септември президентите на Сърбия и Косово Александър Вучич и Хашим Тачи излязоха със съвместно заявление за възможна промяна на границите (размяна на погранични територии, населени предимно с етнически сърби и албанци) с цел да се постигне „исторически мирен договор“, пише  ukrinform.ru   в материал, представен без редакторска намеса. \r\nТези планове предизвика незабавна реакция от косовските противници на компромисите спрямо Сърбия начело с ляво-националистическата партия „Самоопределение“, които инициираха масови протестни акции в Прищина. Освен това, на 29 септември Тачи, съпровождан от подразделения на косовския спецназ посети северните райони на страната с цел да разбере как местното сръбско население възприема идеята за размяна на територии. При това той мина през чувствителната за Сърбия зона на планинския язовир Газивода, който е разположен на територията на Косово, но е част от сръбската водоснабдителна система. \r\nБелград побърза да се възползва от това в качеството на повод за създаване на конфликтна ситуация около Косово. Президентът Вучич представи пътуването на Тачи заедно с неговата охрана в Северно Косово като „бандитско нападение на косовските сили за сигурност срещу сръбското население на региона“, по време на което е направено разчистване на прилежащите пътища и са осъществени неоснователни арести на местни граждани, а освен това са взети под контрол обекти от електростанцията, заедно с язовира Газивода. \r\nПозовавайки се на подобни твърдения, Вучич обвини Тачи в съзнателна провокация и нарушение на Резолюция № 1244 на СС на ООН, която позволява подразделенията на косовските силови структури да пребивават в северните райони на страната само с разрешението на НАТО и пълното съгласие за това на местната сръбска общност. В тази връзка той се разпореди за повишаване на бойната готовност на сръбските въоръжени сили. На свой ред, по постъпилите указания от Белград, сръбското население на пограничните райони на Косово и Сърбия организира протести, в рамките на  които блокира транспортните комуникации. \r\nПо този начин Сърбия създаде почва да се обърне за помощ към Москва. Този въпрос е бил повдигнат на спешната среща между Вучич и руския президент Владимир Путин на 2 октомври в Москва, където, съгласно официалната информация, са обсъждани перспективите за развитие на руско-сръбските отношения, както и актуални въпроси от международната политика и особености на възникналата ситуация на Балканите и преди всичко в Косово. Путин обеща да окаже всестранна помощ на Сърбия, включително и по въпроса за обезпечаването на нейната сигурност. \r\nДруг негативен фактор от развитието на ситуацията на Балканите е провалът заради ниската избирателна активност на референдума на 30 септември за промяна на името на Македония. Той бе проведен с цел да бъдат премахнати възраженията на Гърция за влизане на страната в ЕС и НАТО.  \r\nОт юридическа гледна точка, по своя характер референдумът беше чисто консултативен. Но това, че той е невалиден може да се смята за сериозен политически проблем. В рамките на гласуването македонските граждани трябваше просто да потвърдят европейския и евроатлантическия избор на страната. Това не се случи. Сега решението по този въпрос трябва да бъде взето от македонския парламент, но управляващата коалиция няма достатъчно гласове, за да прокара конституционните промени. И ако необходимият брой гласове не бъде осигурен, то управляващата коалиция фактически ще бъде принудена да обяви предсрочни парламентарни избори, което със сигурност ще се отрази на разположението на политическите сили в страната. \r\nМежду другото, блокирането на членството на Македония в НАТО засилва етническото напрежение в страната. Преди всичко заради позицията на етническите албанци, които съставят не по-малко от 30% от македонското население и смятат влизането на Македония в НАТО за една от основните гаранции за своята сигурност. Затова преустановяването на процеса на евроатлантическа интеграция предизвиква негативната им реакция, което може да завърши с междуетнически сблъсъци. \r\nПри това са известни някои факти, които свидетелстват за участието на Русия в провалянето на референдума. Основната политическа сила, която е против членството на Македония в НАТО са привържениците на футболния клуб „Вардар“, собственост на руския олигарх Сергей Самсоненко. Именно по тяхна инициатива преди и по време на референдума бяха организирани масови младежки митинги с призиви да се гласува против промяната на името на страната и против членство в НАТО и ЕС. Те даже призоваваха да се окаже подкрепа на Русия и лично на Путин. Против влизането на страната в евроатлантическите структури косвено се обявява и Македонската православна църква. Много показателни са също визитите на идеолозите на „руския свят“  и конкретно на Александър Дугин. \r\nБез значение от предполагаемите причини и съдържанието на тези събития, те са обединени от един фактор, а именно – интересите на Русия. Конкретно, на този етап Кремъл се стреми: \r\n-\tНа първо място, да разсее усилията на НАТО и ЕС и да отвлече вниманието им от украинския въпрос чрез провокиране на напрежение в други региони, в това число и на Балканите. При това, изостряйки ситуацията, Русия може да провокира въоръжен конфликт, което ще й позволи да изпрати свои войски на Балканския полуостров под предлога, че оказва помощ на Сърбия в обезпечаването на нейната сигурност. \r\n-\tВторо, да застави Запада да възобнови сътрудничеството си с Русия, включително с помощта на мощните лостове на влияние върйу него, в основата на които са съвместните действия за стабилизацията на обстановката на Балканите. В тази връзка Русия се опитва да залага на критичния характер на въпроса за Европа, защото възникването на конфликт в този регион ще стане значително по-голям проблем за Европа, отколкото въоръженият сблъсък в Сирия. \r\n-\tТрето, осуетяване на влизането на западнобалканските странио в НАТО и ЕС. Конкретно, през октомври 2016 година Русия, със съдействието на Сърбия, вече се опита да осъществи военен преврат в Черна гора и по този начин да блокира присъединяването й към Алианса. На свой ред, в тези действия против Македония Русия използва Гърция (както и Унгария против Украйна). \r\nКъм този момент всички тези въпроси имат специално значение за режима на Путин, което обяснява действията на САЩ по налагането на качествено нови санкции с критично действие. САЩ предприемат такива действия от април т.г. в рамките на Закона „За противодействие на противниците на Америка чрез санкции“. Освен това на 27 август САЩ въведоха в действие нов санкционен пакет срещу Русия във връзка с т.нар. случай „Скрипал“, обещавайки в ултимативна форма да ги разширят съществено, ако руската страна не предостави гаранции, че в бъдеще няма да използва химическо оръжие и ако не даде съгласие за провеждане на „локални проверки“ от специалисти на ООН. \r\nРусия пристъпи към своя план за дестабилизация на обстановката на Балканите с началото на работата на 73-ото Общо събрание на ООН. На 21 август министърът на външните работи на Русия Сергей Лавров в рамките на работната сио визита в Босна и Херцеговина (БиХ) се срещна с регионалните лидери. Фактическо именно след това хората на Русия на Балканите пристъпиха към активни действия за провокирането на гореспоменатите събития на полуострова. \r\nНе е изключено в скоро време да станем свидетели на още една конфликтна ситуация на Балканите, а именно – в Република Сръбска (РС), в БиХ. За неин предвестник може да се счита визитата на президента на РС Милорад Додик в Русия на 30 септември. Не е изключено Путин и той да са обсъждали сценарии за изостряне на обстановката също и в БиХ чрез поставянето от Додик на въпроса за отделяне на сръбската част на Босна от състава на федерацията и присъединяването й към Сърбия. Между другото през 2017 година Додик вече го направи. \r\nКакто винаги, мероприятията на Русия по провокиране на напрежение на Балканите се съпровожда от демонстрация на сила. На 1 октомври на територията на Сърбия започнаха съвместните руско-сръбски летателно-тактически учения БАРС-2018“. С участието на самолети МиГ-29 и хеликоптери Ми-8 се отработват задачи за прихващане на въздушни цели, нанасяне на удари по наземни обекти и осъществяване на въздушен десант. Между другото, аналогичните маневри „БАРС-2016“ се проведоха паралелно с опита за организиране на военен преврат в Черна гора. \r\nКато цяло, това е свидетелства за специалното значение на Балканите за Русия в противостоянието й със Запада. В случай на успех на нейната стратегия на балканското направление ще възникнат съществени проблеми, както в Европа, така и в САЩ, а също това ще повлече след себе си негативни последствия за Украйна. Ето защо текущите събития на Балканския полуостров трябва да бъдат следени внимателно и Киев да бъде в готовност своевременно да предотврати заплахата за себе си. Изразеното мнение е на автора Иван Сичен и е негово лично \r\nПревод и редакция:", "date": "2018.10.07", "title": "Укринформ.ру: Балканският полуостров в геополитическите планове на Москва. Перспективи за изостряне на ситуацията"}
{"url": "http://www.focus-news.net/news/2018/10/07/2575549/premierat-boyko-borisov-ubeden-sam-che-kolegite-ot-kriminalna-politsiya-i-prokurorite-v-ruse-shte-razkriyat-ubiystvoto-na-30-godishnata-zhena.html", "text": "Аз съм убеден, че колегите от криминална полиция и прокурорите в Русе ще разкрият това убийство. Това каза министър-председателят на Република България Бойко Борисов по време на Национално съвещание на МВР във връзка с убийството на 30-годишната жена, предаде репортер на  Агенция „Фокус“ . „От това, което знам, от многото ДНК материал, който има съм убеден, че е въпрос на време да го изкарат. Моля ви да не ги пресирате. Най-добрите криминалисти сме пратили там“, обясни той. По думите му ДНК-то от убийството в Русе е дадено сутринта, но още се чака. \"Най-съвременно каквото има, трябва да се купи за НИКК, за да се облекчи максимално работата на службите“, уточни министър-председателят.", "date": "2018.10.07", "title": "Премиерът Бойко Борисов: Убеден съм, че колегите от \"Криминална полиция\" и прокурорите в Русе ще разкрият убийството на 30-годишната жена"}
{"url": "http://www.focus-news.net/news/2018/10/07/2575554/kyustendil-intenziven-e-trafikat-po-avtomagistrala-struma-v-oblastta.html", "text": "Интензивен е трафикът по автомагистрала „Струма” в Кюстендилска област. Това съобщи за  Радио „Фокус” – Пирин  дежурният в Областно пътно управление – Кюстендил. Натоварено е движението и по главен път Е-79, както и по направлението София – Кюстендил. Не е интензивен е трафикът в посока от и за ГКПП „Гюешево”. Повишена е опасността от падащи камъни по пътищата във високопланинските райони в областта. Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар. Участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 31 октомври. \r\nЛора КАЛЧЕВА", "date": "2018.10.07", "title": "Кюстендил: Интензивен е трафикът по автомагистрала „Струма” в областта"}
{"url": "http://www.focus-news.net/news/2018/10/07/2575553/premierat-boyko-borisov-tryabva-da-se-kupi-nay-savremennoto-za-nauchnoizsledovatelskiya-institut-po-kriminalistika-za-da-se-oblekchi-maksimalno-rabotata-na-sluzhbite.html", "text": "Трябва да се купи най-съвременното за Научноизследователския институт по криминалистика, за да се облекчи максимално работата на службите. Това каза министър-председателят на Република България Бойко Борисов по време на Национално съвещание на МВР, предаде репортер на  Агенция „Фокус“ . „Не може областните дирекции да не знаят какво се продава по магазините. Виждате пивоварна след пивоварна, завод след завод, фабрика след фабрика – дали е цигари, дали е алкохол, дали е бензиностанция, това отива и се реализира в магазинната мрежа и в хотелите и ресторантите. Отивате, купувате си – има пари за контролирани покупки. Закарвате в НИКК, проверявате удара върху етикета на машината, удара върху тапата, лепилото и установявате в кой завод е направено. Сложно ли е? Защо не сте го направили? Тези тонове спирт, които ГДБОП, ДАНС и прокуратурата реализираха е стигнало до тези магазинчета. Толкова елементарно ще ги изловите, но явно ще ние работа и с това да се занимаем. Този, който не иска да се занимае с това може вече спокойно да си отива. Това, че се правят добри операции потъва на фона на няколко подобни случая“, заяви той.  \r\n„Искам института по криминалистика да го направим такъв, какъвто гледаме по филмите. Колкото средства са необходими – 5-6 млн., заделили сме ги с финансовия министър, за да може не само по-качествено, но много по-бързо. Най-съвременно каквото има, трябва да се купи за НИКК, за да се облекчи максимално работата на службите“, уточни министър-председателят. \r\n„Когато даваме пари за МВР, всички питат защо и искат да има по-добър ред и спокойствие. Центърът за пътна безопасност и Агенция за пътна безопасност са почти на финала – няколко министри работят. Събирането на глобите в пълния им обем, за да може превенцията на пътя да е ясна. Максимални усилия трябва да се вложат в тези няколко неща. Колкото полиция трябва, толкова трябва да изкараме. Жандармерията също да се включи“, заяви още той.", "date": "2018.10.07", "title": "Премиерът Бойко Борисов: Трябва да се купи най-съвременното за Научноизследователския институт по криминалистика, за да се облекчи максимално работата на службите"}
{"url": "http://www.focus-news.net/news/2018/10/07/2575551/veliko-tarnovo-chetvarti-praznik-na-kartofa-se-provezhda-v-selo-dobri-dyal-obshtina-lyaskovets.html", "text": "Четвърти празник на картофа се провежда в село Добри дял, община Лясковец. Това съобщи за  Радио „Фокус“ – Велико Търново  Румяна Ангелова, секретар на Народно читалище „П. Р. Славейков-1903” – село Добри дял. Тя отбеляза, че на празника са поканени кулинари от Лясковско, Горнооряховско, Златарищко. Те демонстрират своите кулинарни умения и въображение в приготвянето на различни ястия и десерти с традиционния за българската кухня зеленчук. Жури оценява зеленчуковите шедьоври и определя победители в няколко категории. Докато се провежда дегустацията на картофените деликатеси, за доброто настроение на жителите и гостите на селото се грижат певчески и танцови формации към местното читалище и пенсионерския клуб, както и гостуващи самодейци. Румяна Ангелова посочи, че традиционно събитието привлича много гости от близо и далеч. \r\nОрганизатори на празника са читалище „П. Р. Славейков-1903”, Кметството и местния Клуб на пенсионера „Еделвайс”.  \r\nМария НЕДЕВА", "date": "2018.10.07", "title": "Велико Търново: Четвърти празник на картофа се провежда в село Добри дял, община Лясковец"}
{"url": "http://www.focus-news.net/news/2018/10/07/2575555/pazardzhik-bogato-raznoobrazie-ot-sezonni-zelenchutsi-predlagat-targovtsite-na-kooperativniya-pazar-v-grada.html", "text": "Богато разнообразие от сезонни зеленчуци предлагат търговците на кооперативния пазар в Пазарджик, показа репортерска проверка на  Радио „Фокус” – Пазарджик . Пресният картоф към момента струва е около 0.90 лв. за килограм. Има и богато изобилие от тикви, като тяхната цена е от 0.70 до 1.00 лв. за килограм. Зелето е се продава от 0.50 до 0.60 лв./кг. Най-висока и през тази година е цената на чесъна – от 2.20 до 3.00 лв. за кг. Късните оранжерийни тиквички са струват 1.20 лв., краставиците –  1.60 лв., морковите – около 0.80 – 0.90 лв., доматите - от 1.80 до 3.80 лв. за килограм, патладжаните – около 1.20 лв. Висока е цената на червения и зеления пипер – от 1.00 до 1.50 лв. за килограм. Продават се и различни зарзавати, като тяхната цена е около 0.25 лв. за връзка. Лютите чушки се търгуват от 2.50 до 3.00 лв. за кг. \r\nАлбена ЖИЛЕКОВА", "date": "2018.10.07", "title": "Пазарджик: Богато разнообразие от сезонни зеленчуци предлагат търговците на кооперативния пазар в града"}
{"url": "http://www.focus-news.net/news/2018/10/07/2575532/predsedatelyat-na-vmro-dpmne-s-novo-predlozhenie-zoran-zaev-da-se-otkazhe-ot-dogovora-sled-tova-izbori-i-izbirane-na-nov-glaven-prokuror.html", "text": "Председателят на ВМРО-ДПМНЕ Християн Мицковски в неделя излезе с ново предложение към властта – премиерът Зоран Заев да се откаже от Договора с Гърция, след това да се проведат избори, а след вота да се избере нов състав на прокуратурата, който да замени сегашния и да доразследва подслушаните разговори и съмненията за противоправни действия на сегашното правителство, предава  македонският „Фокус“ . \r\n„Решението, което постигнаха, е катастрофално. Сега може само да се констатира, че договорът е мъртъв. Договориха споразумение без да има консенсус, като обещаха, че ще изпълнят нещо, което не може да бъде изпълнено, манипулирайки по този начин и международната общност, че договорът може да мине. Дори с натиска, заплахите и пълненето на кутии властта не успя да изманипулира гражданите, които показаха отговорност към своята страна. Властта е изцяло делигитимирана, Заев вече няма легитимност и доверие, неуспешният референдум е и отговор, че престъпленията не могат да продължат. Народът изпрати послание, че Заев повече не може да бъде приемиер и трябва да се откаже. Нова криза ще ликвидира и така слабата икономика, а с тези хора ще бъде само по-лошо. Затова има два варианта: избори, за които трябва да има Пържинско правителство (служебно), каквато Заев имаше преди изборите през 2016 година и главен прокурор по предложение на опозицята, както и анкетна комисия. Властта погрешно ме обвинява, че съм искал някаква обща амнистия и иска да ме девалвира мен лично и затова си измислят, че преднамерено критикуваме политизираната прокуратура. Влязох в политиката, за да служа на народа и за да създавам за народа, както и за да се боря против престъпността. Не съм поставял условия, всички депутати имат задължение да следват волята на гражданите. Втората възможност е Заев веднага да се откаже от договора, а след това да отидем на избори. При това ВМРО-ДПМНЕ след вота ще подкрепи нова прокуратура, като този път главен прокурор ще се избере с консенсус и ще бъде човек, който истински се е борил срещу престъпността в миналата. Той ще трябва да доразследва материалите от подслушването, както и престъпленията на това правителство“, заяви Мицковски. \r\nПревод и редакция:", "date": "2018.10.07", "title": "Председателят на ВМРО-ДПМНЕ с ново предложение: Зоран Заев да се откаже от договора, след това избори и избиране на нов главен прокурор"}
{"url": "http://www.focus-news.net/news/2018/10/07/2575558/veliko-tarnovo-dvizhenieto-se-osashtestvyava-v-edna-lenta-po-pat-i-4-sevlievo-veliko-tarnovo-v-rayona-na-novo-selo-zaradi-katastrofata.html", "text": "Движението се осъществява в една лента по път I-4 Севлиево - Велико Търново в района на село Ново село поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена с пътните условия скорост, спазвайки указанията на \"Пътна полиция\".", "date": "2018.10.07", "title": "Велико Търново: Движението се осъществява в една лента по път I-4 Севлиево - Велико Търново в района на Ново село заради катастрофата"}
{"url": "http://www.focus-news.net/news/2018/10/07/2575540/gl-prokuror-sotir-tsatsarov-nuzhna-e-promyana-v-tsyalostniya-model-na-natsionalniya-institut-po-kriminalistika-za-zasilvane-na-tempoto-na-razsledvaniyata.html", "text": "Нужна е промяна в цялостния модел на Националния институт по криминалистика за засилване на темпото на разследванията. Това каза главният прокурор на Р България Сотир Цацаров по време на Национално съвещание на МВР, предаде репортер на  Агенция „Фокус“ . „Според мен е нужна промяна в цялостния модел на Националния институт по криминалистика. Колкото и да звучи недобре, нужен ни е ненаучен институт. Нужна ни е централна криминалистична лаборатория с поделения по места. Не са ни нужни дисертации. Нужни са ни експертизи. Ако ние гледаме на Националния институт по криминалистика като на научно звено, няма да успеем и темпото на разследванията ще остане същия“, уточни той. „Още един момент – престъпленията, извършвани от служители на МВР. Сегашният модел на разследване очевидно не работи. Той не работи по простата причина, че връзката по места РПУ, Районна прокуратура, Районен съд е колегиална, а на места различна от колегиална, но въпреки всичко силна. Подаването на сигнал срещу служител на МВР води до безкрайни отводи на прокурори, съдии, прехвърляне на преписки и дела. Това не обслужва нито пострадалите, ако сигналите са справедливи, не обслужва и служителите на МВР, ако сигналът е несправедлив“, обясни още главният прокурор. По думите му е необходимо ново законодателно решение. „Призовавам да се мисли, че разследването на престъпления или обвинения за престъпления, извършени от служители на МВР, при сегашната форма на подсъдност, не служи на никого“, заяви главният прокурор Сотир Цацаров. \r\nЦветилена СИМЕОНОВА", "date": "2018.10.07", "title": "Гл. прокурор Сотир Цацаров: Нужна е промяна в цялостния модел на Националния институт по криминалистика за засилване на темпото на разследванията"}
{"url": "http://www.focus-news.net/news/2018/10/07/2575561/st-komisar-ivaylo-ivanov-sdvr-trimata-zadarzhani-sled-presledvane-i-strelba-sa-kriminalno-proyaveni-v-avtomobila-im-ne-sa-otkriti-zabraneni-veshtestva.html", "text": "Тримата задържани след преследване и стрелба са криминално проявени, в автомобила им не са открити забранени вещества. Това каза пред журналисти директорът на СДВР старши комисар Ивайло Иванов, предаде репортер на  Агенция „Фокус“ \r\n„Днес около 11.00 ч. колеги от специализираните полицейски сили са подали сигнал със стоп-палка за спиране на автомобил с три лица в него. Автомобилът не се е подчинил на сигнала, опитал се е да блъсне единия колега, който в последния момент е отскочил. Моментално са организирани заградителни мероприятия на територията на столицата“, обясни Иванов.  \r\nТой посочи, че след това автомобилът е засечен от друг патрул, който също подава сигнал за спиране. „В следствие на това колата се е насочила към полицая и го е закачила с бронята, но той за късмет е бил с добра екипировка и не е пострадал сериозно. Това е наложило колеги, които са били с него, да произведат изстрели с пистолет в гумата и са я спукали“, обясни Иванов. \r\nДиректорът на СДВР посочи, че са задържани три криминално проявени лица. \"На пръв поглед в автомобила не са открити забранени неща, но не изключваме те да са били изхвърлени. Има множество туби, за които има съмнение, че са съдържали забранена субстанция. Куче, обучено да реагира на наркотици, е реагирало, но все още няма информация да са открити такива в автомобила“, каза още той. \r\nИванов уточни, че лицата са криминално проявени за най-различни грабежи, кражби, наркотици, а документите на автомобила са изправни. \r\nЦветилена СИМЕОНОВА", "date": "2018.10.07", "title": "Ст. комисар Ивайло Иванов, СДВР: Тримата задържани след преследване и стрелба са криминално проявени, в автомобила им не са открити забранени вещества"}
{"url": "http://www.focus-news.net/news/2018/10/07/2575556/premierat-boyko-borisov-ne-moga-da-si-obyasnya-zashto-sled-kato-smenihme-tolkova-koli-prodalzhavame-da-govorim-che-politseyskoto-prisastvie-e-nedostatachno-ili-malko.html", "text": "Оттук нататък следва сигурността на хората, които сме призвани да пазим. Не мога да си обясня защо след като и днес плюс 300 коли са в поръчка, сменихме толкова коли, махнахме лимитите, и още продължаваме да говорим, че полицейското присъствие е недостатъчно или малко. Това каза министър-председателят на Република България Бойко Борисов по време на Национално съвещание на МВР, предаде репортер на  Агенция „Фокус“ . „Не мога да си го обясня – мотори, коли, джипове, 68% сме усвоили от парите, които Европа даде за границата, другите се обжалват в момента, но продължава да идва техника. 150 млн. лв. повече за заплати. След това ще си поговорим пак. Всеки един директор си знае населените места. Знае колко патрула има, колко полицая има и не може да ме убедите, че в 2, 3 или 4 села, които са едно до друго, да направите график за по няколко часа да бъде, да чуе възрастните хора или младите да респектира, да организира и да ви предпише. Сега и камери се купуват N на брой“, коментира Борисов и подчерта, че тази тема трябва да се затвори. „Стотици килограми хероин задържате, едно такова престъпление, произшествие отеква от народа повече, отколкото всичко останало. Не може да се напие един и полицаят да му каже: „Не говорете с медиите“. Тук упрекът ми е и към прокуратурата. Не може да мрат хора по улицата. Петък, неделя, казват, че хората са обеднели, но като гледате магистралите и трафика, виждате какво става. За вас петък и неделя стават цялостно работни дни – цялостно реорганизиране на движението, за да може да поеме този трафик“, допълни той. „Не знам, ако не бяхме направили Южната дъга или магистралите, по тези двулентови пътища как щяха да се движат тези милиони коли. Може би от София до Бургас щеше да е просто една колона, която да е спряла. Не си го представям. Трябва да им дадем битка – превишена скорост, пиян, с наркотици, задържате, имате цялата воля на главния прокурор и на прокурорите“, каза още Бойко Борисов.", "date": "2018.10.07", "title": "Премиерът Бойко Борисов: Не мога да си обясня защо, след като сменихме толкова коли продължаваме да говорим, че полицейското присъствие е недостатъчно или малко"}
{"url": "http://www.focus-news.net/news/2018/10/07/2575559/ministar-mladen-marinov-ostavkata-mi-e-v-dzhoba-i-sam-gotov-da-ya-dam-ako-sme-sgreshili.html", "text": "Оставката ми е в джоба и съм готов да я дам, ако сме сгрешили. Това каза пред журналисти министърът на вътрешните работи Младен Маринов, предаде репортер на  Агенция „Фокус“ . \r\nПопитан как ще коментира пътния инцидент, при който беше засегната жената на Волен Сидеров, Маринов отговори: „По отношение на ПТП-то е установено, че суданският гражданин е управлявал автомобила със свидетелство за управление, което не важи в България. За това му е съставен акт и автомобилът е дерегистриран и спрян от движение“. Той посочи, че проблемът с оставките на министри винаги е отворен. „Оставката ми е в джоба, така че когато ми бъде поискана, съм готов да я дам, ако сме сгрешили. Разбирам реакцията на г-н Сидеров, защото е засегнат човек от неговото семейство, но не бива да прекрачваме закона в нито един случай“, коментира Маринов. \r\nВъв връзка с критиките на премиера и главния прокурор по отношение на „Икономическа полиция“, министърът отговори, че ги приема. „Главният прокурор е човекът, който има най-пълно наблюдение както върху дейността на полицията, така и на прокуратурата. И проблеми в едната води до проблем с целия процес по разследване на престъпната дейност. Така че аз ще направя анализ и ще предприема съответните мерки. Винаги съм изхождал от това дали човек е професионалист или не и всеки, който не отговаря на очакванията на бързина и качество на работа, ще отпада“, коментира Маринов. \r\nЦветилена СИМЕОНОВА", "date": "2018.10.07", "title": "Министър Младен Маринов: Оставката ми е в джоба и съм готов да я дам, ако сме сгрешили"}
{"url": "http://www.focus-news.net/news/2018/10/07/2575562/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nad-12-t-po-patya-lozen-polski-trambesh.html", "text": "Ограничено е движението на моторни превозни средства с обща маса над 12 т по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш, съобщиха за  Радио „Фокус“ – Велико Търново  от Областно пътно управление-Велико Търново. Отворен за движение на всичко моторни превозни средства е Проходът на Републиката. Затворен за товарни автомобили над 10 тона е пътя Дебелец - Средни колиби - Елена. Обходният  маршрут е през Дебелец - Велико Търново - Лясковски кантон - Миндя - Елена и обратно. \r\nОграничено е движението на моторни превозни средства над 3.5 т по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от пътя Царски извор – Драганово, обходният маршрут е през село Сушица. Движението по пътя между Твърдица и Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.10.07", "title": "Велико Търново: Ограничено е движението на моторни превозни средства с обща маса над 12 т по пътя Лозен – Полски Тръмбеш"}
{"url": "http://www.focus-news.net/news/2018/10/07/2575541/vitsepremierat-krasimir-karakachanov-darzhavata-prez-posledniya-chetvart-vek-e-dlazhnik-na-politsaya.html", "text": "Посоката, в която се върви през последната година-година и половина за увеличаване на доходите на полицая, заделяне на средства за неговото техническо обезпечаване е правилната посока. Това каза вицепремиерът и министър на отбраната Красимир Каракачанов по време на Национално съвещание на МВР, предаде репортер на  Агенция „Фокус“ . „Истината е, че държавата през последния четвърт век е длъжник на полицая, защото не са един или два случаите, в които при една или друга медийна кампания или политическа ситуация, при една или друга псевдо или реални правозащитни организации полицаят е потърпевш. Това, което наблюдаваме години наред полицаят да бъде обект на агресия, в това число и словесно, е недопустимо. Тук държавата има своя ангажимент и дълг към човека в униформа, който сме определили да защитава обществения ред. Тъй като в нашата програма на правителството мярка 17 беше битовата престъпност и това един от основните приоритети, върху който залага работата на МВР, по мои наблюдения мобилните групи, които бяха съставени, дават своя състав“, коментира Каракачанов. По думите му може би не е този, който очаква обществото или хората в малките населени места, в крайните райони на градовете, но присъствието им дава своя резултат. Според него трябва да се засили превенцията на този престъпен контингент, който тормози малките и средни населени места и крайните квартали на големите градове. „Това е един контингент, който е известен на местната общественост. Той би следвало да бъде профилактиран, за да се предотвратят неговите евентуални активности. Интересна ми се видя идеята на главния прокурор по отношение на мрежата от модулни жандармерийски участъци. И това заслужава своето внимание“, допълни той. \r\n„Пожелавам на новия министър на вътрешните работи, човек, който дълбоко уважавам като професионалист, успех. Ние сме длъжни да изпълняваме правителствени програми, а полицията е длъжна да пази обществото, без значение кое е правителството и кога е на власт“, добави още Красимир Каракачанов. \r\nЦветилена СИМЕОНОВА", "date": "2018.10.07", "title": "Вицепремиерът Красимир Каракачанов: Държавата през последния четвърт век е длъжник на полицая"}
{"url": "http://www.focus-news.net/news/2018/10/07/2575557/ministar-mladen-marinov-30-godishnata-zhena-v-ruse-koyato-beshe-ubita-e-bila-iznasilena-predi-tova.html", "text": "30-годишната жена в Русе, която беше убита, е била изнасилена преди това. Това каза пред журналисти министърът на вътрешните работи Младен Маринов, предаде репортер на  Агенция „Фокус“ \r\n„Изпратил съм в Русе най-добрите специалисти, които работят по убийства. Става дума за изнасилване с последвало убийство на 30-годишна жена, която е в управителния съвет на местна телевизия. Беше извършен повторен оглед на мястото, фиксирани са и иззети множество находки, включително и генетичен материал“, каза още Маринов и посочи, че служители на института по криминология вече установяват ДНК профил.  \r\n„Работи се по отношение на лица от криминалния контингент, проявени по тази линия. Наблизо има и психиатрично заведение, което също е обект на наша проверка – дали някое от лицата вътре се е отклонило. Работи се и по видеокамери и свидетели, за да се стигне до извършителя. Работи се и с най-близкото обкръжение на пострадалата, за да установим нейните контакти и проблеми, които е имала преди да се случи това брутално убийство“, коментира Маринов. \r\nЦветилена СИМЕОНОВА", "date": "2018.10.07", "title": "Министър Младен Маринов: 30-годишната жена в Русе, която беше убита, е била изнасилена преди това"}
{"url": "http://www.focus-news.net/news/2018/10/07/2575564/dimitar-dimitrov-kmet-na-vetrino-detskite-zavedeniya-uchilishteto-i-pensionerskite-klubove-sa-zaredeni-s-gorivo-za-zimata.html", "text": "Всички учебни и детски заведения на територията на Ветрино, пенсионерските клубове и старческият дом са в готовност за предстоящия зимен сезон. Това каза в интервю за  Радио „Фокус“ – Варна  кметът на Ветрино Димитър Димитров. По думите му административните институции са обезпечени с необходимите материали и горива. Осигурени са нужните пелети и дърва за огрев за детските градини. Заредена е с дизелово гориво цистерната в училището за зимния сезон. Осъществена е необходимата подготовка на учебните и детските заведения за осигуряване на нормален учебен процес при зимни условия. „При рязко влошаване на метеорологичните условия и зимна обстановка, при непроходимост на пътища или спиране на електрозахранването, детските заведения ще имат готовност за сливане на групи или за преустановяване на работа“, каза още кметът на Ветрино. Той допълни, че всички училищни автобуси са преминали технически прегледи, снабдени са със зимни гуми. Осигурени са и дърва за огрев и за старческия дом в село Ветрино. \r\nДиана СТОЕВА", "date": "2018.10.07", "title": "Димитър Димитров, кмет на Ветрино: Детските заведения, училището и пенсионерските клубове са заредени с гориво за зимата"}
{"url": "http://www.focus-news.net/news/2018/10/07/2575565/pregled-na-mezhdunarodnite-novini-do-18-chasa-agentsiya-fokus.html", "text": "Американският анализатор Януш Бугайски заплаши Македония с етническа радикализация, регионална нестабилност и намеса на Мосвка, ако не ратифицира договора за името с Гърция, който е нейния билет за продължаване по пътя към евроатлантическа интеграция, предава  скопското електронно издание „Фактор“ . \r\nБугайски заяви пред черногорското издание „Побjеда“: „Ако бъде блокиран пътя към западните институции, междунационалното напрежение ще нарасне в целия регион. Кремъл ще вложи допълнителна енергия, за да заплаши крехките демократически постижения на Западните Балкани, а НАТО и ЕС ще бъдат все по-далеч“. \r\n„Ако договорът не бъде подкрепен, страната ще бъде все по-изложена на етническа радикализация, регионална нестабилност и намеса от Москва. Единственият изход на Заев може да бъдат предсрочни избори през ноември, но и това само по себе си риюсков вариант с оглед на това, че националистите са насърчени от провала на референдума“, заплаши той. \r\nСъщо така, ако президентите на Сърбия и Косово Александър Вучич и Хашим Тачи постигнат договор за промяна на границите, някои албански лидери в Косово и Македония може да видят шанс за по-нататъшна етническа хомогенизация и свързване на албанските територии. \r\n„Национализмът и сепаратизмът ще направят държавата уязвима за влиянието на Русия. Москва вижда в Македония своя упора в борбата против НАТО и ЕС. Кремъл може да смята, че Македония би могла да се превърне във втора Република Сръбска“, разсъждава анализаторът. \r\n*** Най-голямата партия на етническите албанци в Македония Демократическия съюз за интеграция (ДСИ) разглежда три варианта за евентуалните предсрочни избори в страната, ако се провалят опитите да бъдат убедени депутати от опозиционната ВМРО-ДПМНЕ да подкрепят конституционните промени, предава електронното издание MKD News, като се позовава на информация от неназовани източници във фракцията. \r\nПървата от тях е албанският политически блок да се яви с обща листа, втората е ДСИ да отиде на изборите сам, а третата – коалиция със СДСМ. \r\nЧленове на Централния комитет на ДСИ посочиха, че най-нежеланият вариант от трите за партията на Али Ахмети е предизборна коалиция със СДСМ (Социалдемократическия съюз за интеграция), тъй като в такъв случай голям брой функционери от партията ще отпадната от избирателните листи. \r\nИзточниците от партията твърдят, че шансовете за явяване на албанския политическия блок с обща листа на изборите са големи. В такъв случай, както казват от ДСИ, е възможно да бъдат избрани около 30 народни представители и заедно със СДСМ следизборно да формират правителство, което ще има нужното мнозинство, за да приеме конституционните промени, а с това и да завърши ратификацията на договора за името с Гърция. \r\n*** От неправителствената огранизация „Под Лупа“ съобщиха, че избирателната активност на общите избори в страната до 11 часа (12:00 българско време) е 11,41%, предава  сараевският телевизионен канал N1 . \r\n„Можем да очакваме избирателна активност близка до тази преди четири години и, както винаги, най-много хора ще гласуват в по-малките градове. Най-висока е явката в Калиновик (Централна Босна) с 31%“, заяви председателят на Централната избирателна комисия Бранко Петрич. \r\n*** Ако Зоран Заев успее да премине Голготата на конституционните промени, а ратификацията на Договора от Преспа се провали в Гърция, българите ще се усмихнат, а турците ще спечелят. Това пише в анализа си „За референдумите и идентичностите“, публикуван в седмичното издание  „Neos Kosmos“ , професорът по съвременна балканска история в Аристотеловия университет в Солун, Спиридон Светас. \r\nВ анализа се твърди, че Гърция не може да си позволи да допусне стратегическа грешка, като не се интересува от процесите, които текат в БЮРМ или се преструва, че не вижда интересите на Русия и Турция в така създалата се ситуация. \r\n„Ниският относителен дял на участие в референдума (666 743) в БЮРМ не прави референдума невалиден, тъй като от самото начало беше ясно, че той е консултативен и че въпросът за ратифицирането на Договора от Преспа ще бъде гласуван в парламента, но е факт, че колкото по-голяма беше активността, толкова повече депутати от опозицията можеха да гласуват за необходимите конституционни промени“, пише професор Светас. \r\nСпоред него правителството и опозицията могат да тълкуват гласуването като победа, въпреки че „правителството е очаквало да постигне 41-42 % активност, вместо 36,8 %“, но за сметка на това е получило „одобрение от 91%, вместо 70-71%“. \r\nПрофесорът смята, че ниската активност се дължи на цял комплекс от причини: „страхът на хората от подкопаването на тяхната идентичност, постоянните бомбардировки от страна на президента Иванов, обясненията на опозицията, че става дума за унизителен и заробващ договор с Гърция, за създаване на нова държава и нова нация, които елиминират цялата „македонска“ история“. В този контекст, според него, „намесата на европейските политици е засилила представата за голямата жертва, която се прави от гражданите на БЮРМ“. \r\nСпоред анализа премиерът Зоран Заев ще продължи да се бори за ратифицирането на Договора от Преспа, за което е необходимо най-напред да си осигури гласовете на поне 9 депутати от опозицията, а след това и подкрепата от страна на Гърция. Ако ратификацията не премине през парламента в Скопие, страната отива на предсрочни избори в края на ноември.  \r\nСпециално внимание анализаторът обръща и на поведението на Гърция. Според него „илюзия е да се мисли, че може да се постигне по-добър договор от настоящия, ако в Скопие се върнат на власт националистите от ВМРО-ДПМНЕ“. \r\nПрофесор Светас твърди, че досегашното име „Република Македония“, под което БЮРМ е била призната от редица страни, е „неприемливо за Гърция, тъй като съдържа териториална и културна заплаха“. \r\nСпоред него Договорът от Преспа е „постижение за гръцката дипломация, одобрено от международния фактор, в което гръцките червени линии са гарантирани, след като е било направено разграничение между елинизма и славянството“. \r\n„За политиците от БЮРМ най-важният въпрос беше за идентичността, която вече изключва древното македонско население, тъй като терминът „македонци“ в славянските общности се е използвал винаги само като знак за местна идентичност“, пише Светас, преди да направи исторически преглед на българското влияние и връзките с България на населението, на борбата между българи и сърби и на стремежа да се изгради македонска национална идентичност. \r\nВ края на коментара си гръцкият професор предупреждава за засиленото икономическо и културно влияние на Турция в БЮРМ, постигнато след 2008 г. и за отговорностите, които стоят пред гръцкия политически връх за гарантирането на постигнатото споразумение. „Ако премиерът Зоран Заев все пак успее да премине Голготата на конституционните промени, а ратификацията на Договора от Преспа се провали в Гърция, тогава българите ще се усмихнат, а турците ще спечелят“. \r\n*** Архиепископският църковно-народен събор (АЦНС) на заседанието си в събота добави Първа Юстиниана (Юстиниана прима) в името на МПЦ и в титлата на архиепископ Стефан, който в бъдеще ще бъде Митрополит Скопски и Архиепископ Охридски и на Юстиниана Прима, предава  скопският телевизионен „Канал 5“ . \r\nАЦНС потвърди позицията си за непроменливост на името на МПЦ, както и това на държавата и отправи апел за национално единство. \r\n„В резолюцията на Съборът е подкрепена позицията на МПЦ от 26 декември миналата година за непроменливост на конституционната позиция на македонския език, запазване на унитарния характер на Македония и да не се отстъпва от македонската национална идентичност“, заяви митрополит Тимотей, говорител на МПЦ. \r\nРедовното годишно заседание на АЦНС се проведе в събота в манастирския комплекс „Рождество на пресвета Богородица“ в Калишща, в рамките на юбилеите „1000 години Охридска Архиепископия“ и „60 години от възобновяването на Охридската Архиепископия в лицето на Македонската православна църква“. \r\n*** „Алианса на албанците“ обяви, че дори да бъде постигнат консенсус от целия политически спектър за конституционните промени, страната трябва веднага да проведе предсрочни парламентарни избори. От партията казват, че преди вота трябва да има Пържнско правителство (служебно) и да се изчисти избирателният списък от фиктивни гласоподаватели. От там, също така, предлагат общините Дебър и Кичево да преминат изцяло в пети избирателен район, предава  македонската агенция „Макфакс“ . \r\n„Процесът на предсрочните парламентарни избори трябва да бъде предшестван от Пържинския модел и изчистване на избирателните списъци от фиктивни гласоподаватели, завършване на дебата за изменени е допълнение на изборния правилник, както и въвеждането на пропорционална изборна система с отворени листи“, съобщиха от „Алианса на албанците“ след заседанието на Централното председателство. \r\nОт там искат също да се реши, както казват, проблемът с шестия избирателен район. \r\n„Понеже в тази фаза няма достатъчно време, дебатът за броя на избирателните райони трябва да бъде завършен в друг момент, а сега да се реши проблема с изборен район номер 6, който има 10% повече гласоподаватели от другите райони, което противоречи на Конституцията и Законът за изборите. „Алианса на албанците“ предлага Дебър и Кичево като територии изцяло да преминат в избирателен район номер 5“, се казва в съобщението. \r\nЦентралното председателство също така стигна до заключението, че резултатът от референдума е безспорен индикатор, че по-голямата част от гражданите са се определили за НАТО и ЕС. \r\n„Неуспехът да се постигне нужната избирателна активност на референдума от 30 септември представлява още една политическа, формална и правна ситуация. С други думи, на 30 септември нямаше присъда, но имаше ясно послание от гражданите до политическата класа, а посланието е, че решението се делегира на парламента и депутатите, които трябва да направят всичко необходимо за осигуряването на мнозинство от две трети, за да бъдат гласувани нужните конституционни промени“, заявиха от „Алианса на албанците“. \r\n***  Йеменското правителство заяви, че представители на бунтовниците „хусити“ за завзели десет петролни танкера и търговски кораби в пристанището на град Ходейда. Това съобщи в неделя държавната телевизия на Саудитска Арабия, предава  ТАСС . \r\nБунтовниците засега не са коментирали тази информация. \r\nОт август 2014 година в Йемен се води въоръжен конфликт между правителствените сили и метежниците „хусити“. Той премина в най-активната си фаза с интервенцията през март 2015 година на коалицията, оглавявана от Саудитска Арабия. \r\n***  Държавният секретар на САЩ Майк Помпео пристигна в Пхенян в неделя, където трябва да се срещне с председателя на Северна Корея Ким Чен-ун, с когото ще обсъждат денуклеаризацията на Корейския полуостров, предава  южнокорейската агенция Yonhap . \r\nПомпео пристигна в севернокорейската столица с полет от Токио, където проведе разговори с японския премиер Шинзо Абе и външния министър Таро Коно в събота. \r\nСпоред твърдения на официални лица от Южна Корея, освен ядреното разоръжаване, Ким  и Помпео ще засегнат и темата за евентуално подписване на мирен договор. След това държавният секретар на САЩ ще отлети за Сеул, където ще се срещне с  президента на Южна Корея Мун Дже-ин и външния министър Канг Кюнг-уа и ще ги информира за резултатите от преговорите със севернокорейския лидер. \r\nВ понеделник Помпео ще отиде и до Пекин за преговори с китайското ръководство, отбелязва още южнокорейската агенция. \r\n„Рьонхап“ отбелязва, че това е четвъртата визита на държавния секретар в Северна Корея. Позицията на САЩ в преговорите с Пхенян е, че преди да започнат каквито и да е разговори за мирен договор, Северна Корея трябва да се откаже от ядреното си оръжие. \r\n***  Генералният секретар на НАТО Йенс Столтенберг заяви, че много хора в Сърбия все още имат лоши спомени от бомбардировките на Алианса през 1999 година, но това е направено с цел да се защитят цивилните граждани и да бъде свален тогавашния президент на Югославия Слободан Милошевич, пише  белградския ежедневник „Политика“ . \r\n\"Подчертах, че направихме това, за да защитим гражданите и да спрем режима на Милошевич. Но моето най-важно послание е, че ние трябва да гледаме към бъдещето \", заяви Столтенберг пред Радио-Телевизия Сърбия (РТС) след лекция във Факултета по филология, където студентите зададоха най-много въпроси за бомбардирането на Югославия. \r\nТой добави, че НАТО подкрепя диалога между Белград и Прищина и то не само политически. \"Необходим е диалог за преодоляване на различията и намиране на политическо решение. НАТО го подкрепя не само политически, но и защото присъстваме в Косово под формата на KFOR, чиято задача е да обезпечава сигурността. Ние ще продължим да сме там, за да защитим всички общности\", заяви Столтенберг. \r\nНАТО твърдо подкрепя диалога между Белград и Прищина и всички усилия, които биха довели до намаляване на напрежението и разрешаване на споровете, , подчерта в интервю пред \"Пинк\" генералният секретар на Северноатлантическия алианс, като посочи,  че НАТО има отлични отношения със Сърбия и зачита нейното решение да не се присъединява към организацията. \r\n\"Ние силно подкрепяме диалога между Белград и Прищина, както и всички усилия, които ще доведат до намаляване на напрежението и решаване на недоразумения. Нуждаем се от политическо решение. Това е диалог, наблюдаван отблизо от Европейския съюз, а НАТО е част от инициативата, довела до диалога. Продължаваме да наблюдаваме и подкрепяме диалога\", заяви той и припомни, че Белград „ясно заяви“ решението си да не влиза в Алианса. \r\n\"Аз и НАТО напълно подкрепяме това. Ние уважаваме всяко решение на суверенна държава дали иска да се присъедини към НАТО или не. Имаме отлични отношения със Сърбия и уважаваме решението й да не се присъединява към НАТО и искаме да бъдем партньори. Това е добре за Сърбия, това е добре за НАТО\", обясни Столтенберг. \r\n***  Държавният секретар на САЩ Майк Помпео пристигна в Пхенян в неделя, където трябва да се срещне с председателя на Северна Корея Ким Чен-ун, с когото ще обсъждат денуклеаризацията на Корейския полуостров, предава  южнокорейската агенция Yonhap . \r\nПомпео пристигна в севернокорейската столица с полет от Токио, където проведе разговори с японския премиер Шинзо Абе и външния министър Таро Коно в събота. \r\nСпоред твърдения на официални лица от Южна Корея, освен ядреното разоръжаване, Ким  и Помпео ще засегнат и темата за евентуално подписване на мирен договор. След това държавният секретар на САЩ ще отлети за Сеул, където ще се срещне с  президента на Южна Корея Мун Дже-ин и външния министър Канг Кюнг-уа и ще ги информира за резултатите от преговорите със севернокорейския лидер. \r\nВ понеделник Помпео ще отиде и до Пекин за преговори с китайското ръководство, отбелязва още южнокорейската агенция. \r\n„Рьонхап“ отбелязва, че това е четвъртата визита на държавния секретар в Северна Корея. Позицията на САЩ в преговорите с Пхенян е, че преди да започнат каквито и да е разговори за мирен договор, Северна Корея трябва да се откаже от ядреното си оръжие.", "date": "2018.10.07", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/07/2575569/matilda-chorney-rayonna-organizatsiya-na-gluhite-burgas-osnovniyat-problem-za-gluhite-hora-v-burgas-e-namiraneto-na-rabota.html", "text": "Основният проблем за глухите хора в Бургас е намирането на работа. Това каза за  Радио „Фокус“ – Бургас  Матилда Чорней, координатор на Районна организация на глухите – Бургас. По думите ѝ проблемът за работодателите идва от трудната комуникация с тях, която се явява пречка в работния процес. \r\n„Работодателите не могат да им обяснят как да се справят с един или с друг проблем, как да управляват машина, например, или как да процедират в някои специфични ситуации, свързани с работата“, каза още Чорней. Тя добави, че към момента глухите са наемани основно за работа като камериери, шивачи или почистващ персонал – дейности, където не се изисква почти никаква комуникация с хора. \r\n„Законът предвижда да ги предпазва от уволнения, а това явно е още една пречка пред работодателите им“, каза също Чорней. Според нея най-доброто решение, което би превъзмогнало проблемите на глухите при наемането им на работа, е да се въведе обучение, с което да се подобри комуникацията. \r\n„Децата в момента се обучават в масови паралелки, като отделно посещават ресурсен център, който им помага да са наравно с другите деца в усвояването на учебния материал “, допълни още координаторът. По думите ѝ към момента в Бургас членовете на организацията са 209 на брой, като младите са значително по-малко. \r\n„Курсове по жестомимичен език се провеждат през 2-3 години, но са само на начално ниво. За пълното усвояване се изисква 2-3-годишен курс и активна комуникация с глухите“, посочи още Чорней. Тя добави, че преди време общината е организирала курс, с който е обучила 16 служители. \r\nМария ГЕОРГИЕВА", "date": "2018.10.07", "title": "Матилда Чорней, Районна организация на глухите – Бургас: Основният проблем за глухите хора в Бургас е намирането на работа"}
{"url": "http://www.focus-news.net/news/2018/10/07/2575567/predstoyashti-sabitiya-v-stranata-za-8-oktomvri-agentsiya-fokus.html", "text": "*** \r\nОт 11.00 часа в Министерския съвет Националният съвет за тристранно сътрудничество ще проведе заседание. Ще бъде обсъден проектът на Закон за изменение и допълнение на Закона за корпоративното подоходно облагане, внесен от министъра на финансите. \r\n*** \r\nОт 10.00 часа във Втора английска езикова гимназия „Томас Джеферсън“ министърът на образованието и науката Красимир Вълчев ще открие STEM център с виртуални лаборатории за учене, изграден по проект за иновация. \r\n*** \r\nОт 09.00 часа в IV състав на Специализирания наказателен съд ще се гледа делото срещу Васил В., Велизар В., Иван А., Марин К. и Пейо П., обвинение в организиране и ръководене на организирана престъпна група.  \r\n*** \r\nОт 09.00 часа в XII състав на Специализирания наказателен съд ще се гледа делото срещу Римял А., Ремо А., Атанас Г. и Стоян И., обвинени в участие в ръководството на престъпна организация или група.  \r\n*** \r\nОт 09.30 часа в II състав на Специализирания наказателен съд ще се гледа делото срещу Пламен А. и Любка Д., обвинени в съставяне на официален документ с невярно съдържание.  \r\n*** \r\nОт 09.30 часа в XVI състав на Специализирания наказателен съд ще се гледа делото срещу Йордан Н. и Андриан А., обвинени в организиране и ръководене на организирана престъпна група.  \r\n*** \r\nОт 10.00 часа в VIII състав на Специализирания наказателен съд ще се гледа делото срещу Гьорче В., Борис Б., Емил Д. и др., обвинени в образуване и ръководене на организирана престъпна група.  \r\n*** \r\nОт 10.00 часа в хотел „Хилтън“, зала „Вихрен“, на пресконференция ще бъде представен български научен проект със световно значение, който се финансира от Европейския съюз. Пресконференцията на тема „Европейски инвестиции в иновативни здравни решения: проектът MaXIMA“ ще бъде открита от Огнян Златев, ръководител на Представителството на Европейската комисия в България. \r\n*** \r\nОт 10.30 часа в Института за икономически изследвания при Българската академия на науките ще се проведе Международен семинар за китайската икономика и предизвикателствата пред световната икономика. \r\n*** \r\nОт 10.30 часа в ХVIII състав на Специализирания наказателен съд ще се гледа делото срещу Андреан А., Благо А., Венцислав Ф. и др., обвинени в организиране и ръководене на организирана престъпна група.  \r\n*** \r\nОт 10.30 часа в централата на ДСБ (бул. Витоша 18, вход от към ул. Кърниградска) ще се проведе пресконференция, на която Демократична България ще изложи своята позиция по данъчните идеи на властта.   \r\n*** \r\nОт 10.30 часа в Литературен клуб „Перото“ ще се състои семинар на тема „Пълноценно включване на глухите хора, чрез качествени услуги“. \r\n*** \r\nОт 11.00 часа в ХVI състав на Специализирания наказателен съд ще се гледа делото срещу Крум К., Мирослав Е. и Свилен Г., обвинение в организиране и ръководене на организирана престъпна група.  \r\n*** \r\nОт 11.00 часа в заседателната зала на Националния археологически институт с музей при Българската академия на науките ще се състои пресконференция във връзка с предстоящи общи изложби на НАИМ-БАН, Археологическия музей на Македония и Народния музей в Белград. \r\n*** \r\nОт 11.00 часа в пресклуб „България“ на Националния стадион „Васил Левски“ ще се проведе пресконференция във връзка с предстоящото 49-о рали „България“, което ще се проведе от 12 до 14 октомври в района на Варна. \r\n*** \r\nОт 12.00 часа „Политическа група 5“ ще проведе онлайн брифинг, който ще се излъчва на живо във Фейсбук страницата на политическата формация.  \r\n*** \r\nОт 13.00 часа в Голямата конферентна зала на Университета за национално и световно стопанство ще се проведе национален форум „Предизвикателствата пред държавните висши училища в България: тенденциите за развитие – година по-късно“. Сред участниците във форума са: министърът на образованието и науката Красимир Вълчев, проф. д.ик.н. Стати Статев, ректор на УНСС и др. \r\n*** \r\nОт 13.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Д., обвинени в подкуп.  \r\n*** \r\nОт 14.00 часа в V състав на Специализирания наказателен съд ще се гледа делото срещу Илчо И., Станко Ж., Евгений И. и др., обвинени в образуване и ръководене на организирана престъпна група.  \r\n*** \r\nОт 14.30 часа в VII състав на Специализирания наказателен съд ще се гледа делото срещу Стефан М. \r\n*** \r\nОт 15.00 часа в пресклуба на БТА Движение „Заедно“ ще даде пресконференция за новоприсъединилите се политически и граждански организации към движението. \r\n*** \r\nОт 15.30 часа в І-19 състав на Софийския градски съд ще се гледа гражданско дело № 3696/2017 г. Бойко Борисов срещу Корнелия Нинова. \r\n*** \r\nОт 18.00 часа в галерия „Академия“ на ул. „Шипка“ 1 ще бъде открита изложба „Медална скулптура“ и ще бъде връчена наградата ANS „Sanford Saltus“ за 2017 г. \r\n*** \r\nОт 18.30 часа пред църквата „Св. Неделя“ ГД „БОЕЦ“ ще запалят свещ в памет на убитата жена в Русе.  \r\n*** \r\nОт 19.30 часа в зала 42 на НДК ще се състои официалното представяне на романа на Мария Лалева „Живот в скалите“.  \r\n*** \r\nОт 20.00 часа в зала 1 на НДК ще се състои комедиен моноспектакъл „Забраненото шоу на Рачков“.  \r\n*** \r\nВ 12.00 часа кметът на Благоевград ще даде пресконференция по актуални теми. \r\n*** \r\nОт 18.00 часа в конферентната зала на Гранд хотел и СПА Приморец официално ще бъде даден старт на Порт Прим Арт Фест 2018. \r\n*** \r\nОт 09.30 до 10.30 ч. в Заседателната зала на Медицински университет – Варна, ет. 2, ще бъде дадена пресконференция по повод стартиране на проекта „Зеленият двор на Варна“. На пресконференцията ще присъстват лекторите на научнопрактическата конференция “Зеленият двор в полето на родителството и ранното детско развитие. Интелектуалното наследство на Франсоаз Долто\" - детският психиатър и психоаналитик Мириам Сежер, психоаналитикът Мари Кристин Лазник, консултираща ранен аутизъм и доц. д.п.н. Моника Богданова - психоаналитик, преподавател във Факултета по педагогика в СУ „Св. Климент Охридски” и основател на първия „Зелен двор“ у нас в столицата. \r\n*** \r\nОт 10.00 часа в заседателната зала на МБАЛ „Св. Анна“ във Варна ще се проведе пресконференция във връзка с официално дарение на медицинска апаратура – ковьоз от  \r\nСдружение „Аз вярвам и помагам“. Средствата са събрани от предаване за рециклиране на пластмасови капачки и дарения.    \r\n*** \r\nОт 12.00 часа в зала „Варна“ на Общината ще се проведе пресконференция по повод предстоящото провеждане на InnoWave Summit 2018 – високотехнологична конференция за дигитализацията на бизнеса и обществения сектор. \r\n*** \r\nОт 10.30 часа в регионалния пресклуб на БТА ще се проведе пресконференция на депутата от ПП ГЕРБ Владимир Тошев.  \r\n*** \r\nОт 9.30 часа в Детска градина № 12 ще се проведе куклен спектакъл „Таласъмът Тропалан“.  \r\n*** \r\nОт 18.00 часа в Регионална библиотека „Дора Габе“ ще се проведе среща-разговор с Георги Тодоров – публицист, изследовател на историята, културата и изкуството.  \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Гераците“.  \r\n***   \r\nВицепремиерът и министър на външните работи  Екатерина Захариева ще посети Пазарджик. От  15.20 ч.  е предвидено посещение в Държавно предприятие „Българо-германски център за професионално обучение“.  В 16:30 ч. Захариева ще  бъде в Центъра за социална рехабилитация и интеграция на лица с онкологични заболявания във връзка с предстоящия старт на ХVII-та кампания за борба с рака на гърдата. От 17.00 ч. е предвидена обиколка на новата производствена база на фирма „РАЙС“  ООД - водеща българска компания за производство и рециклиране на металорежещи и металообработващи машини и един от най-големите инвеститори в регионалната икономика.  От 17.45 ч ще се проведе среща с журналисти във фирма „РАЙС“.   От 18.00 ч в конферентната зала на „РАЙС“ ООД министър Екатерина Захариева ще се срещне с членовете на Сдружението на частните предприемачи и работодатели в Пазарджик.  \r\n*** \r\nОт 17.00 часа в централната сграда на Регионалния исторически музей в Пазарджик ще бъде открита изложбата „Пазарджишкото възрожденско училище“. \r\n*** \r\nОт 10.30 часа в регионалния пресклуб на БТА ще бъдат представени резултатите от младежки обмен в областта на социалното предприемачество в Манчестър, в областта на здравеопазването. \r\n*** \r\nОбщинските съветници от ГЕРБ Даниела Дженева, Атанас Узунов, Александър Радев, Спартак Николов, Вихър Захов, Вера Тоскова и Ели Гатева ще проведат приемни за граждани.  \r\n*** \r\nНародните представители от ГЕРБ-Пловдив Менда Стоянова, Димитър Лазаров, инж. Атанас Ташков и Спас Гърневски ще проведат приемни за граждани.  \r\n*** \r\nОт 09.00 часа в Зала 1 на Апелативен съд ще се гледа делото на 60-годишния с инициали Г.Я., който е признат за невинен по повдигнатото му обвинение за откриване и несъобщаване, унищожаване или повреждане на културна ценност. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Емил М. за злоупотреба с банкова карта, която намерил и теглил пари от нея сумата от 2581 лв. \r\n*** \r\nОт 09.30 часа в Зала 1 на Окръжен съд ще се гледа делото на подсъдимите  Румен Р. и Рангел Р.. Срещу Румен Р. е повдигнато обвинение за опит за  умишлено убийство на повече от едно лице, между които и две малолетни лица, както и за притежание на незаконни ловна пушка и 4 броя ловни патрони. Срещу Рангел Р. е повдигнато обвинение за опит за умишлено убийство на едно лице с инициали А.А. \r\n*** \r\nОт 10.00 часа в Зала 5 на Окръжен съд ще се гледа делото на подсъдимите Симеон В., Димитър Д. и Петьо К.. Срещу подсъдимия Симеон В., който е професор в катедра „Техническа механика и машинознание“ в Университет по хранителни технологии /УХТ/ Пловдив, са повдигнати обвинения за подкуп от студент, както и за притежание на незаконни 32 броя патрони за стандартни бойни пистолети. Срещу подсъдимия Димитър Д. са повдигнати обвинения за съучастие. \r\n*** \r\nОт 12.00 часа в клуба на ВМРО - Пловдив на бул. „Марица“ № 51, под моста на Герджика, ВМРО – БНД Пловдив ще даде пресконференция.  \r\n*** \r\nОт 16.00 в централния офис на ГЕРБ – Пловдив на бул. „Марица” 91 народният представител на ГЕРБ Менда Стоянова ще проведе приемна с граждани.   \r\n*** \r\nОт 16.00 часа в партийния офис на ул. „Стефан Стамболов” № 21 народният представител инж. Атанас Ташков ще проведе приемна с граждани. \r\n*** \r\nОт 16.00 в офиса на ГЕРБ на ул. „Коста Паница” № 5 народният представител Спас Гърневски ще проведе приемна с граждани. \r\n*** \r\nОт 16.30 часа в партийния офис на ГЕРБ на улица „Прага” 2 народният представител Димитър Лазаров ще проведе приемна с граждани. \r\n*** \r\nОт 18.30 часа в залата на първия етаж в сградата на Тракийско дружество „Войвода Руси Славов“ ще бъдат представени две култури – френска и тракийска.  \r\n *** \r\nОт 16.30 часа депутатът от ПП ГЕРБ Радостин Танев ще проведе приемна за граждани в офиса на партията на ул. „Май” 5. \r\n*** \r\nОт 18.30 часа в Екомузей с аквариум ще бъде открита изложбата „За копнежа и природата“, представяща част от фонда на фестивала „Процес – пространство“. \r\n *** \r\nОт 10.00 часа до 12.00 часа народният представител от ПП ГЕРБ Маноил Манев ще проведе приемна за граждани в приемен офис на адрес: гр. Стара Загора, ул. „Кольо Ганчев“ 62, ет.3. \r\n*** \r\nОт 10.15 часа до 15.30 часа в центъра на град Стара Загора – до паметника „Свети Георги Победоносец“ в парк „Александър Стамболийки“ (парк „Алана”) ще се проведат безплатни скринингови изследвания за хепатит В и C. \r\n*** \r\nОт 18.00 часа в залата на първия етаж на РБ „Захарий Княжески“ ще се проведе концерт на рок група „Three for Silver“ САЩ. \r\n*** \r\nОт 19.00 часа в Драматичния театър ще се играе постановката „Сватбата на Фигаро“.  \r\n*** \r\nОт 14.00 часа в театъра ще се проведе пресконференция  относно премиерата на танцовия спектакъл „Невъзможност в най-чист” на Стефания Георгиева. \r\n*** \r\nОт 19.30 часа в залата на Народното читалище „Добри Войников-1856“ ще се състои тържественото откриване на Международния конкурс за камерно пеене „Панчо Владигеров“.", "date": "2018.10.07", "title": "Предстоящи събития в страната за 8 октомври (Агенция „Фокус“)"}
{"url": "http://www.focus-news.net/news/2018/10/07/2575568/blagoevgrad-obshtinata-be-domakin-na-traditsionen-shahmaten-turnir.html", "text": "Общината бе домакин на Национална индивидуална купа на България \"Виктори\" в традиционен шахматен турнир за подрастващи, съобщиха от пресцентъра на  Общината . Спортното събитие се проведе в рамките на два дни и премина при голям интерес от страна на спортисти и техните треньори.  \r\n51 души взеха активно участие в турнира, който бе и първият проведен след легитимирането на Българска федерация по шахмат.  От няколко дни Федерацията по шах е член на Министерство на младежта и спорта.  \r\nПо време на шахматната надпревара показаха отлични  умения и качества. Първо място спечели Лазар Насар от шахматен клуб „Михаил Тал” от Червен бряг. На второ място бе класиран Димо Терзиев, който пристигна от Петрич, а кпата за трето място взе Владислав Илиев, който също е от Червен бряг. Най-добре представилият се от домакините- шахматен клуб  „Виктори” е Илиян Манов, който  бе награден със  сребърен медал до 14 години и получи четвърто място в генералното класиране. \r\nШахматистите  се съревноваваха в блиц и ускорен шах. И в двата турнира играха по швейцарска система съответно в 9 и 7 кръга. Всички участници получиха грамоти и медали.", "date": "2018.10.07", "title": "Благоевград: Общината бе домакин на традиционен шахматен турнир"}
{"url": "http://www.focus-news.net/news/2018/10/07/2575571/plovdiv-namalyavat-chrevnite-infektsii-v-oblastta.html", "text": "Намаляват чревните инфекции в Пловдивска област, съобщиха за  Радио „Фокус“-Пловдив  от Регионалната здравна инспекция. За периода 27 септември-3 октомври са регистрирани 33 случая, като 17 от тях са в Пловдив. В сравнение с предходната седмица има спад с 22-ма души. За изминалата седмица двама души са се разболели от вирусен хепатит, а за предходния период те са трима души. С един повече са болните от варицела-14. Отчита се спад на заболелите от скарлатина- само един човек за изминаващата седмица срещу шест. За периода 27 септември-3 октомври е регистриран и един случай на менингит. \r\nМария РУСЕВА", "date": "2018.10.07", "title": "Пловдив: Намаляват чревните инфекции в областта"}
{"url": "http://www.focus-news.net/news/2018/10/07/2575572/lider-makedoniya-bivsh-albanski-boets-ot-ano-e-naznachen-s-visoka-zaplata-v-makedonskata-sluzhba-za-kontrol-na-poletite.html", "text": "Македонското  онлайн издание „Лидер“  е скандализирано от разкритието, че бившият боец от АНО (Армията за национално освобождение, на алб. – UCK(УЧК)) Абедин Зимбери е назначен в държавна институция, където се дават едни от най-големите заплати в страната. За случката се разбира от профила на въпросното лице във „Фейсбук“, където той се похвалил с новата работа в службата за контрол на полетите (М-Нав). \r\nИзданието отбелязва, че Зимбери е завършил физкултурен факултет и няма никаква квалификация, за да работи в тази институция, която се занимава с контролирането на въздушното пространство на Македония и за която се знае, че дава изключително високи заплати. \r\n„Лидер“ се е опитал да влезе в контакт с М-Нав, от където се е опитал да иска отговор на коя позиция е назначен бившият „терорист“, както го наричат от медията, в тяхната институция, но не са получили отговор. \r\nОт свои източници медията е разбрала, че заплатата на Зимбери е от над 1000 евро (60 000 денара). \r\nИначе, отбелязва още „Лидер“, в тази институция отскоро работи и бившият генерал от войната през 2001 година Стоянче Ангелов, а може би бившият терористи и бившият военен делят един офис, задава си въпроса медията, като посочва, че двамата са участвали в ТВ дуели един срещу друг. От дуела право в контрола на полетите, заключва „Лидер“. \r\nПревод и редакция:", "date": "2018.10.07", "title": "„Лидер“ (Македония): Бивш албански боец от АНО е назначен с висока заплата в македонската служба за контрол на полетите"}
{"url": "http://www.focus-news.net/news/2018/10/07/2575570/svenska-dagbladet-shvetsiya-es-i-sasht-hitruvat-za-makedoniya.html", "text": "ЕС и САЩ са доволни от резултатите на референдума в Македония. Но вие бихте ли приели формулировката: „Обявявате ли се за членство в ЕС и НАТО, като признаете споразумението между Македония и Гърция?“ Шел Магнусон, специалист по Балканите, заявява във  , че на избирателите не дадени ясни алтернативи. Членството в ЕС се приравнява към членство в НАТО. В добавка към това всички си затварят очите за вътрешната криза в Македония. \r\nНа референдума в Македония не бяха обозначени ясни алтернативи. Жителите на страната трябваше да получат истинска възможност да определят своето отношение за членството в ЕС, без значение с какво се свързва още то. \r\nСлед референдума в Македония САЩ и Европейският съюз изразиха своето удовлетворение от убедителната победа на гласувалите „за“. Швеция също подкрепя „интеграцията на Македония в ЕС“. В същото време председателят на македонската избирателна комисия обяви гласуването за невалидно, тъй като избирателната активност беше по-ниска от 50%. \r\nОт демократическа гледна точка окръжаващият свят хитрува по този въпрос. Той си затваря очите за това, че избирателите на референдума трябваше да получат възможност да изберат една от ясно поставените алтернативи. Вместо да тормози жителите на Македоня, ЕС трябва да им даде тази възможност. \r\nНие самите никога не бихме приели формулировка от рода на: \r\n„Обявявате ли се за членство в ЕС и НАТО чрез признаване на споразумението между Македония и Гърция?“ \r\nТук става дума за три различни въпроса: името на държавното образувание, присъединяването към ЕС, както и за членството в НАТО. Апропо, формулировката илюстрира също, че членството на Балканите в ЕС се определя от чужденците като „евроатлантическа интеграция“, а това означава и членство в НАТО. \r\nКонфликтът между Гърция и Македония, естествено, през цялото време беше в центъра на вниманието. Но има един аспект от референдума, който не беше взет предвид и който свидетелства за скритата криза, както в Македония, така и в Европа. Ако се направи анализ на резултатите от гласуването веднага се набива на очи схема, който опростено може да бъде описана така: „албанците гласуваха „за“, македонците – „против“. \r\nЕдна четвърт от населението на Македония са албанци. През 2001 година страната бе нападната от Армията за освобождение на Косово. В хода на конфликта албанските лидер в Македония твърдяха, че не съществува никаква македонска нация и че тази територия е същата степен албанска. Разрастването на конфликта в по-мащабна война бе избегнато чрез създаването на двунационална държава. Може да се говори също за един вид федерация, където два народа живеят заедно. \r\nНа референдума участваха около 36% от имащите право на глас и „против“ гласуваха около 6%. Ако разгледаме етническия състав ще забележим две тенденции: явката беше по-висока в общините, където огромното мнозинство от населението са албанци и там броят на гласувалите „против“ е нищожно малък. В общините, където живеят основно македонци, хората гласуваха по-малко активно и там гласовете „против“ са повече. В албанската Западна Македония избирателната активност беше 41%, а делът на гласувалите „против“ е 1,6% (по усреднените данни, предоставени от общините). \r\nВ Скопие се вижда ясна разлика между общините, в които живеят македонци и тези, населени от албанци. В първите явката е 33%, а в последните – повече от 60%. Аналогично частта на гласувалите „против“ е близо 7% и 0,4% съответно. \r\nТова значи, че македонците, които най-много ги засяга въпросът за смяна на името на страната, се отказват от членство в ЕС и НАТО в случай, че това изисква промяна на името. Албанците пък не смятат за важен този въпрос. Македонците, чийто език е родствен с българския и сръбския, се смятаха за южнославянски народ в титовска Югославия. Проблемът е в това, че географски територията на Македония обхваща също части от България и Гърция и затова, когато говорим за жители на Македония, може да не става въпрос за граждани на тази страна. Гърците са прави за това, исторически Македония явно е била многонационална територия. От тази гледна точка името „Северна Македония“ е разумно, но тогава как ще се наричат хората и езика? И на кой патриарх ще трябва да се подчинява тяхната непризната църква? Северномакедонски език не съществува, а „македонски славяни“ през 1900 година са наричани българите и в по-малка степен сърбите. \r\nПонастоящем македонската идентичност е ясна, но проблемите възникват отново, когато етническите и политическите граници не съвпадат по исторически причини. Ако ЕС иска да направи нещо, то са нужни определени мероприятия, някакъв план Маршал за Балканите. \r\nПревод и редакция:", "date": "2018.10.07", "title": "Svenska Dagbladet (Швеция): ЕС и САЩ хитруват за Македония"}
{"url": "http://www.focus-news.net/news/2018/10/07/2575573/ivan-stoyanov-targovets-otoplenieto-s-peleti-e-po-ekologichno.html", "text": "Отоплението с пелети е по-екологично. Това каза за  Радио „Фокус“ – Бургас  търговецът Иван Стоянов. По думите му това е причина през последните години еко пелетите като начин за отопление да придобиват популярност. „Самият процес на изгаряне при пелетите е значително по-бездимен и така не замърсява толкова околната среда. Втората причина е, че пепелното съдържание е много ниско при изгарянето на самите пелети, което също ги прави екологични“, обясни Стоянов. Той добави, че другото им предимство пред отоплението с дърва се крие в това, че те са по-удобни за употреба. \r\n„Съвременните печки, предназначени за тях, са с електроника и могат да се включват от разстояние. По този начин използването им не е толкова трудоемко“, каза още Стоянов. Той добави, че друга характеристика на еко пелетите е високата калоричност. „Пелетите представляват дървесни трици, слепени по естествен начин чрез лиглин. Те могат да бъдат най-различни видове – от слама и от слънчоглед, например. Различните суровини за направата им обаче, определят и техния коефициент на полезно действие“, каза още търговецът. Той добави, че първоначалната инвестиция в този вид отопление действително е на висока цена, но според него предимството ѝ е в удобството и опазването на околната среда. \r\nМария ГЕОРГИЕВА", "date": "2018.10.07", "title": "Иван Стоянов, търговец: Отоплението с пелети е по-екологично"}
{"url": "http://www.focus-news.net/news/2018/10/07/2575563/ministar-mladen-marinov-s-novite-341-avtomobili-shte-se-povishi-efektivnostta-na-politseyskite-ekipi.html", "text": "Имам удоволствието да представя нови 341 автомобили, с което ще се повиши ефективността на полицейските екипи. Това каза министърът на вътрешните работи Младен Маринов по време на освещаването на новите полицейски автомобили, предаде репортер на  Агенция \"Фокус\" . \"Те са предназначени за опазване на граничните зони. Част от тях ще бъдат изпратени в граничните райони за жандармеристите. Те са оборудвани със средства за справка на номерата на автомобилите, които бъдат заснети, имат и фарове и всичко необходимо. Нека, колегите, които ги използват, да ги пазят и да служат с тях на обществото\", заяви Младен Маринов. \r\nЦветилена СИМЕОНОВА", "date": "2018.10.07", "title": "Министър Младен Маринов: С новите 341 автомобили ще се повиши ефективността на полицейските екипи"}
{"url": "http://www.focus-news.net/news/2018/10/07/2575566/varna-i-tazi-godina-v-obshtina-vetrino-shte-chistyat-patishtata-ot-snega-sas-sobstvena-tehnika.html", "text": "И през тази зима в Община Ветрино ще чистят пътищата от сняг и заледявания със собствена техника. Това съобщи за  Радио „Фокус“ – Варна  кметът Димитър Димитров. По думите му за предстоящия сезон вече има създадена организация за провеждане на спасителни работи при снегонавявания, обледяване и други критични ситуации. Актуализирани са Плановете при работа в тежки метеорологични условия и при защита от бедствия, в частта за обледяване и снегонавяване. Подготвена е техниката, която е собственост на Общината. „Тук искам да отбележа, че Ветрино е една от малките общини, които почистват пътната мрежа със собствена техника. В снегопочистването ще бъдат използвани два ЗИЛ-а с монтирани гребла, цистерна за лугиране, булдозер и още две машини с гребла за снегопочистване. Общината разполага и с машина за извозване на продукти и болни хора, както и високопроходим автомобил“, каза още Димитър Димитров. Той допълни, че е закупен и също багер – товарач, който при необходимост също се включва в снегопочистването. „Понякога, когато със собствени средства не можем да се справим, имаме готовност и всяка година сключваме при необходимост договори с местни фирми – арендатори“, уточни кметът на Ветрино. Той добави, че на 18 септември е издал заповед от състава на администрацията и фирми да бъдат създадени екипи за почистване на четвъртокласната пътна мрежа. До края на месеца трябва да е готов и актуалният списък с болните на хемодиализа, както и тези, вземащи инсулин. \r\nПо думи на Димитър Димитров най-трудна за поддържане на територията на общината е пътната инфраструктура в района на най-отдалечените в северна посока населени места. Той увери, че от Общината вече имат готовност за зимата. Подготвена и проверена е общинската техника, с която и тази година ще се чистят пътищата. И този път обаче, местната власт ще насочи най-голям ресурс по трасетата от Оброчище към Доброплодно и от Доброплодно към Ягнило. „Това са най-трудните райони с най-големи снегонавявания“, коментира Димитър Димитров. Той добави, че всяка година при тежка обстановка Общината получава помощ както от областния управител, така и от военните, които се отзовават с високопроходима техника и провизии. \r\nДиана СТОЕВА", "date": "2018.10.07", "title": "Варна: И тази година в Община Ветрино ще чистят пътищата от снега със собствена техника"}
{"url": "http://www.focus-news.net/news/2018/10/07/2575575/natsionalniyat-koordinator-na-partiya-ataka-svetlozar-lazarov-e-podal-ostavka.html", "text": "Националният координатор на партия \"Атака\" Светлозар Лазаров е подал оставка, съобщават от  БНР . Това се е случило в петък, обяви самият той пред \"Хоризонт\": “Оставка в петък на обяд, да!“ \r\nЛазаров, който е бивш главен секретар на МВР в правителството на Пламен Орешарски, зае партийната длъжност в средата на миналата година. Освен за партийните структури, той отговаряше и за външнополитическата комуникация и връзката с граждански сдружения.", "date": "2018.10.07", "title": "Националният координатор на партия \"Атака\" Светлозар Лазаров е подал оставка"}
{"url": "http://www.focus-news.net/news/2018/10/07/2575560/faktor-makedoniya-amerikanski-analizator-zaplashi-makedoniya-s-etnicheska-radikalizatsiya-i-konflikti-ako-ne-vleze-v-nato.html", "text": "Американският анализатор Януш Бугайски заплаши Македония с етническа радикализация, регионална нестабилност и намеса на Мосвка, ако не ратифицира договора за името с Гърция, който е нейния билет за продължаване по пътя към евроатлантическа интеграция, предава  скопското електронно издание „Фактор“ . \r\nБугайски заяви пред черногорското издание „Побjеда“: „Ако бъде блокиран пътя към западните институции, междунационалното напрежение ще нарасне в целия регион. Кремъл ще вложи допълнителна енергия, за да заплаши крехките демократически постижения на Западните Балкани, а НАТО и ЕС ще бъдат все по-далеч“. \r\n„Ако договорът не бъде подкрепен, страната ще бъде все по-изложена на етническа радикализация, регионална нестабилност и намеса от Москва. Единственият изход на Заев може да бъдат предсрочни избори през ноември, но и това само по себе си риюсков вариант с оглед на това, че националистите са насърчени от провала на референдума“, заплаши той. \r\nСъщо така, ако президентите на Сърбия и Косово Александър Вучич и Хашим Тачи постигнат договор за промяна на границите, някои албански лидери в Косово и Македония може да видят шанс за по-нататъшна етническа хомогенизация и свързване на албанските територии. \r\n„Национализмът и сепаратизмът ще направят държавата уязвима за влиянието на Русия. Москва вижда в Македония своя упора в борбата против НАТО и ЕС. Кремъл може да смята, че Македония би могла да се превърне във втора Република Сръбска“, разсъждава анализаторът. \r\nПревод и редакция:", "date": "2018.10.07", "title": "\"Фактор\" (Македония): Американски анализатор заплаши Македония с етническа радикализация и конфликти ако не влезе в НАТО"}
{"url": "http://www.focus-news.net/news/2018/10/07/2575576/kap-dimitar-dimitrov-badeshtite-kapitani-i-mehanitsi-trudno-namirat-vazmozhnost-za-stazhove-predi-parvata-si-kvalifikatsiya.html", "text": "Бъдещите капитани и механици трудно намират възможност за стажове преди първата си квалификация. Причината е, че страната ни няма учебен кораб, в който да се провеждат организирани практики за всички студенти и ученици от морските специалности. Това коментира за  Радио „Фокус“ – Варна  кап. Димитър Димитров, който е морски посланик на Международната морска организация. По думите му на последната среща на организацията в Лондон, темата за осигуряването на стажове за курсанти и ученици е била водеща. Според кап. Димитров у нас проблемът съществува отдавна, тъй като до средата на 90-те години България е имала учебен кораб – корабът „Никола Вапцаров“. На него всички завършващи курсанти и ученици от Морската гимназия са имали възможност да проведат своите стажове организирано, под ръководството на преподавател. „От тогава, за съжаление страната обучаващите се си търсят възможност самостоятелно. Някои от големите фирми приемат стажанти и практиканти след втори и трети курс по утвърдени програми. Но тези, които не бъдат одобрени трябва сами да си гърсят варианти в по-малки компании. А за придобиване на морска правоспособност е задължителен стажът за помощник-капитани и механици. Преди завършването всеки трябва да е изкарал 6-месечно задгранично плаване“, обясни още кап. Димитров. \r\nДиана СТОЕВА", "date": "2018.10.07", "title": "Кап. Димитър Димитров: Бъдещите капитани и механици трудно намират възможност за стажове преди първата си квалификация"}
{"url": "http://www.focus-news.net/news/2018/10/07/2575577/predstoyashti-mezhdunarodni-sabitiya-za-8-oktomvri-agentsiya-fokus.html", "text": "*** Генералният секретар на НАТО е на посещение в Сърбия \r\n*** Президентът на Турция Реджеп Таийп Ердоган пристига на двудневна визита в Унгария, където ще се срещне с премиера на страната Виктор Орбан \r\n*** В румънския съд ще се яви председателят на управляващата Социалдемократическа партия Ливиу Драгнеа по едно от делата срещу него \r\n*** Международният съд на ООН ще изслуша възраженията на САЩ по за санкциите срещу Иран \r\n*** Министрите на вътрешните работи от Г-7 се срещат, за да обсъдят проблемите около имиграцията, сигурността и тероризма \r\n*** Президентът на САЩ Доналд Тръмп ще произнесе реч на конференцията на Асоциацията на полицейските началници \r\n*** Ще бъде обявен получателят на Нобеловата награда за икономика \r\n***", "date": "2018.10.07", "title": "Предстоящи международни събития за 8 октомври ( Агенция „Фокус“ )"}
{"url": "http://www.focus-news.net/news/2018/10/07/2575579/veliko-tarnovo-nyama-zaginali-ili-tezhko-postradali-pri-katastrofata-na-patya-v-tarnovo-sofiya-kray-selo-novo-selo.html", "text": "Няма загинали или тежко пострадали при катастрофата на пътя В. Търново  – София край село Ново село, съобщават от пресцентъра на  Областна дирекция на МВР – Велико Търново . Блъснали са се джип и два леки автомобила. Местопроизшествието бе посетено от екипи на Спешна помощ и полицията. Ранените при инцидента са откарани във великотърновската болница за преглед и уточняване на състоянието им. \r\nДвижението в участъка се осъществява в една лента и се регулира от служители на „Пътна полиция“.", "date": "2018.10.07", "title": "Велико Търново: Няма загинали или тежко пострадали при катастрофата на пътя  В. Търново  – София край село Ново село"}
{"url": "http://www.focus-news.net/news/2018/10/07/2575585/nedka-cholakova-kulturno-prosveten-otdel-pri-plovdivskata-sveta-mitropoliya-tselta-na-konkursa-po-povod-vavedenie-bogorodichno-e-detsata-da-vnikvat-v-rolyata-na-semeystvoto.html", "text": "Целта на конкурса по повод Въведение Богородично е децата да вникват в ролята на семейството. Това каза за  Радио „Фокус“-Пловдив  Недка Чолакова от Културно-просветният отдел при Пловдивската света митрополия. Конкурсът се провежда за пета поредна година с благословението на Негово Високопреосвещенство Пловдивския митрополит Николай. Участие в него вземат деца от цялата страна, като през мината година те са били 356, от които 79 са получили награди. Децата са разделени в шест възрастови групи: първи и втори клас; трети-четвърти; пети-шести; седми-осми;девети-десети; единадесети-дванадесети. Целта е чрез творбите учениците да изразят чувствата и вълненията си по повод християнския празник Въведение богородично, който се чества на 21 ноември, да вникват в ролята на семейството. „Да се възпитават във вяра , благочестие, почит и уважение към родителите, каквато е била малката Мария Света Богородица. На този ден тя е била въведена от нейните родители Йоаким и Анна в храма. Тя е била 3-годишна, когато е била оставена там до порастването й. Когато е излязла от храма, тя е била без родителите, тъй като са починали и е отдала целия си живот за нашата вяра“, каза още Чолакова.  Изпратените творби ще се оценяват от специално жури с председател епископ Арсений и членове от учители богослови и художници от ателието по „Иконография“. Първата рисунка вече е получена. Тя принадлежи на момиче от Пловдив, от езиковата гимназия, което участва за трета година с есета, стихотворения. Тази година участва с рисунка на икона на Света Богородица. Крайният срок за подаване на творбите е до 9 ноември. Награждаването ще бъде в залата в двора на храм „Света Петка“ на 17 ноември, от 11.00 часа. Печелившите ще получат грамоти с подпис от Негово Високопреосвещенство митрополит Николай. Всяко дете ще получи и предметни награди , лакомства. \r\nМария РУСЕВА", "date": "2018.10.07", "title": "Недка Чолакова, Културно-просветен отдел при Пловдивската света митрополия: Целта на конкурса по повод Въведение Богородично е децата да вникват в ролята на семейството"}
{"url": "http://www.focus-news.net/news/2018/10/07/2575537/gl-prokuror-sotir-tsatsarov-protivodeystvieto-na-koruptsiyata-koeto-se-osashtestvyava-na-nivo-ikonomicheska-politsiya-e-na-krayno-nedostatachno-nivo.html", "text": "При наличието на такава решимост и на политическото ръководство, и на прокуратурата противодействието на контрабандата ще продължи, колкото и на някой да не му харесва. Това каза главният прокурор на Р България Сотир Цацаров по време на Национално съвещание на МВР, предаде репортер на  Агенция „Фокус“ . „По отношение на противодействието на корупцията и контрабандата. Вчера един по моя преценка човек с характер, бившия главен прокурор Никола Филчев каза няколко много верни неща. Едно от тях е, че без оперативните и финансово-контролните служби на МВР, прокуратурата е просто едно деловодство. На едно предно национално съвещание подложих на критика тогавашното ръководство на \"Икономическа полиция\" в ГДНП. За съжаление, мога да констатирам пълна непромяна в картината и до днес“, допълни той. „Противодействието на корупцията, което се осъществява на ниво \"Икономическа полиция\" и съответните нейни структури, според мен е на крайно недостатъчно ниво. Поискан беше един списък на всички действащи и активни разработки. Изводът от него е пълна тишина. Изводът е, че ако не е ДАНС, ако не е ГДБОП, за противодействие с корупцията, особено по високите етажи, не може да се работи“, уточни Цацаров. „В същото време отчитам добра работа на ДАНС и на ГДБОП. Отчитам много добро взаимодействие със Спецпрокуратурата. Отчитам цялото противопоставяне, което съществува от върховете на Съдебната власт до определени политически сили на съществуването на тези структури“, каза още главният прокурор.", "date": "2018.10.07", "title": "Гл. прокурор Сотир Цацаров: Противодействието на корупцията, което се осъществява на ниво \"Икономическа полиция\", е на крайно недостатъчно ниво"}
{"url": "http://www.focus-news.net/news/2018/10/07/2575581/matilda-chorney-rayonna-organizatsiya-na-gluhite-burgas-tazi-godina-se-navarshvat-60-godini-ot-osnovavaneto-na-organizatsiyata-v-burgas.html", "text": "Тази година се навършват 60 години от основаването на организацията в Бургас. Това каза за  Радио „Фокус“ – Бургас  Матилда Чорней, координатор на Районна организация на глухите – Бургас. По думите ѝ основаването на местната структура е било през 1958 г, а през тази година предстои да бъде отбелязан нейният юбилей. \r\n„В края на месеца ни предстои държавно шахматно първенство за глухи в София. А на местно ниво, съвместно с няколко организации, провеждаме такива състезания ежегодно“, каза също Чорней. Тя добави, в края на месец септември се чества Международния ден на глухите, който е бил отбелязан в цялата страна с организирането Национален туристически събор в курортно селище Паничище. \r\n„Съборът беше организиран за 27-ми път и продължи 3 дни. Там е мястото, където глухите хора могат да се съберат, да общуват, да споделят проблемите си едни с други и да се насладят на взаимната си компания“, обясни Чорней. \r\nМария ГЕОРГИЕВА", "date": "2018.10.07", "title": "Матилда Чорней, Районна организация на глухите – Бургас: Тази година се навършват 60 години от основаването на организацията в Бургас"}
{"url": "http://www.focus-news.net/news/2018/10/07/2575582/api-vazstanoveno-e-dvizhenieto-po-pat-i-4-sevlievo-veliko-tarnovo-v-rayona-na-novo-selo.html", "text": "Възстановено е движението по път I-4 Севлиево - Велико Търново в района на Ново село. Това съобщиха от пресцентъра на  Агенция „Пътна инфраструктура“ .", "date": "2018.10.07", "title": "АПИ: Възстановено е движението по път I-4 Севлиево - Велико Търново в района на Ново село"}
{"url": "http://www.focus-news.net/news/2018/10/07/2575586/varna-zdravni-inspektori-proveriha-na-myasto-5-uchilishta-za-sedmichnite-razpisaniya.html", "text": "Седем проверки на място за седмичните училищни разписания са извършили през миналата седмица инспектори от отдел „Профилактика на болестите и промоция на здравето” в Регионалната здравна инспекция (РЗИ). Това съобщиха за  Радио „Фокус“  – Варна  от РЗИ в града. През изминалите седем дни в морския град и областта са извършени оценки на общо 44 седмични учебни разписания за първия срок на учебната 2018/2019 година. Те са във връзка със заложените в закона здравни изисквания при разпределянето на занятията. Всички от оценените учебни разписания отговарят на изискванията на нормативната уредба. Не са констатирани нарушения. През миналата седмица са проверени и 6 кухненски блокове на детски заведения за здравословното хранене на деца от 0 до 3 години и от 3 до 7 години, както и в бюфети на учебни заведения. Не са констатирани нарушения. От 28 септември до 4 октомври са извършени и 10 проверки в детски заведения по отношение на санитарно-хигиенния режим и осем  здравни кабинети към детски заведения по отношение документация за прием и профилактични паразитологични изследвания. До момента няма наложени санкции. \r\nДиана СТОЕВА", "date": "2018.10.07", "title": "Варна: Здравни инспектори провериха на място 5 училища за седмичните разписания"}
{"url": "http://www.focus-news.net/news/2018/10/07/2575574/n1-tv-bih-izbiratelnata-aktivnost-na-izborite-v-bih-do-15-chasa-e-3721-nyama-seriozni-intsidenti.html", "text": "Към 15 часа на общите избори в Босна и Херцеговина е регистрирана висока избирателна активност от 37,21%, съобщи председателят на Централната избирателна комисия (ЦИК) на страната Бранко Петрич, цитиран от сараевският телевизионен канал N1. \r\nНа пресконференция Петрич отбеляза, че има информация за четири инцидента в близост до избирателните участъци в двата ентитета на БиХ – Федерация Босна и Херцеговина (ФБиХ) и Република Сръбска (РС). \r\n„Позволете ми да похваля всички служби, които вършат работата си изключително професионално заедно с прокуратурата“, заяви той. \r\nПредседателят на ЦИК съобщи, че до 15 часа (16 часа българско време) избирателната активност е с 0,6% по-висока от миналите общи избори по същото време. \r\n„Явката във ФБиХ е 34,65%, в РС – 41,81% и 32,26% в област Бръчко“, добави той. \r\nНай-висока е избирателната активност в общините Бановици, Източни Дървар, Рибник, Сековици и Калиновик, където над 50% от избирателите са упражнили правото си на глас.  \r\nИзборният ден завършва в 19:00 местно време (20:00 българско). \r\nПревод и редакция:", "date": "2018.10.07", "title": "N1 TV (БиХ): Избирателната активност на изборите в БиХ до 15 часа е 37,21%, няма сериозни инциденти"}
{"url": "http://www.focus-news.net/news/2018/10/07/2575580/nimh-utre-shte-e-predimno-slanchevo-shte-duha-slab-do-umeren-severoiztochen-vyatar.html", "text": "През нощта ще е ясно, а утре ще е предимно слънчево. На отделни места в низините и по Черноморието видимостта ще е намалена. Ще духа слаб до умерен североизточен вятър. Минималните температури ще са от 4° до 9°, а максималните – между 20° и 25°. Атмосферното налягане ще е близко до средното на месеца и ще остане без съществена промяна. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Боряна Маркова.  \r\nПо Черноморието ще преобладава слънчево време, преди обяд на отделни места видимостта ще е намалена. Ще духа до умерен североизточен вятър. Максималните температури между 19° и 22°. Вълнението на морето ще е 2-3 бала. Температурата на морската вода е 20–21°. \r\nВ планините ще е предимно слънчево. Ще духа до умерен вятър от север-североизток. Максималната температура на височина 1200 метра ще е около 17°, на 2000 метра – около 11°. \r\nОт вторник до четвъртък над по-голямата част от страната по-често ще преобладава слънчево време. Ще има и временни увеличения на облачността, по-съществени към четвъртък, но само на отделни места са възможни превалявания, незначителни като количество. Сутрин на места ще има условия за ниска облачност или мъгла, във вторник главно в Източна България, а през следващите дни - на повече места в низините. В западната половина от страната ще духа слаб източен вятър, в източната - слаб до умерен, от изток-североизток. Преобладаващите минимални температури ще са между 5° и 10°, дневните - предимно между 19° и 24°.", "date": "2018.10.07", "title": "НИМХ: Утре ще е предимно слънчево, ще духа слаб до умерен североизточен вятър"}
{"url": "http://www.focus-news.net/news/2018/10/07/2575590/georgi-stanchev-direktor-na-ou-sv-sv-kiril-i-metodiy-v-yahinovo-prez-lyatnata-vakantsiya-ne-sa-izvarshvani-remontni-deynosti-v-uchebnoto-zavedenie.html", "text": "През лятната ваканция не са извършвани ремонтни дейности в учебното заведение. Това каза за  Радио „Фокус“- Пирин  Георги Станчев, директор на ОУ „Св. Св. Кирил и Методий“ в село Яхиново. „В училището не са извършвани ремонтни дейности през лятото, тъй като нямаме достатъчно финансови средства. Големите училища могат да си позволят и аз знам, че в почти всички училища в община Дупница се правят такива ремонти, но ние на този етап не можем да си го позволим“, каза още Станчев. По думите му  има нужда от доста нови неща, но трябва да се съобразят със състоянието на бюджета. „Много добре трябва да бъдат направени сметките и да видим от какво най- вече имаме нужда, но вярвайте, че винаги можем да допринесем с нещо за в бъдеще. Надявам се, че ще участваме по едни програми, които са свързани с направата на един физкултурен салон, което е като моя мечта. Надяваме се да намерим необходимото финансиране и да върнем децата, които са напуснали Яхиново и са отишли в по- големия град или в чужбина. Това е моя задача и желание, като се надявам да я осъществя. Това е един от моите приоритети, защото тези райони по един или друг начин имат демографски срив, а аз бих по някакъв начин наистина това нещо, което е било  преди време в селото, да си продължат нещата в положителен смисъл и да бъдат по- добре“, каза още Станчев. \r\nЛора КАЛЧЕВА", "date": "2018.10.07", "title": "Георги Станчев, директор на ОУ „Св. Св. Кирил и Методий“ в Яхиново: През лятната ваканция не са извършвани ремонтни дейности в учебното заведение"}
{"url": "http://www.focus-news.net/news/2018/10/07/2575589/sofiya-ogromno-zadrastvane-se-e-obrazuvalo-na-am-hemus-na-vlizane-v-stolitsata-kolite-ne-se-dvizhat-izobshto.html", "text": "Огромно задръстване се е образувало на автомагистрала „Хемус“ на влизане в столицата, колите не се движат изобщо. Това съобщи слушател на  Радио „Фокус“ .", "date": "2018.10.07", "title": "София: Огромно задръстване се е образувало на AM „Хемус“ на влизане в столицата, колите не се движат изобщо"}
{"url": "http://www.focus-news.net/news/2018/10/07/2575588/30-godishna-televizionna-vodeshta-beshe-iznasilena-i-ubita-v-ruse-obzor.html", "text": "30-годишна телевизионна водеща беше изнасилена и убита в Русе. Сигналът за откритото тяло на В. М., която е административен ръководител на русенската телевизия TVN и водещa на предаване, е подаден в 14.18 часа на 6 октомври. Смъртта е била причинена от удари в главата и задушаване. Полицията работи по всички версии за убийство. \r\nТрупът на жената е открит в обрасла с растителност зона, като на няколко метра от него са намерени и нейни лични вещи. Окръжният прокурор на Русе Георги Георгиев заяви, че са извършени огледи и претърсвания, иззет е автомобилът ѝ, разпитват се свидетели. Колата не е била в близост до мястото, където е открито тялото, но е установено, че е оставена там от жената. Назначени са различни по вид експертизи, включително и технически - на мобилни устройства. Установен е маршрутът на жертвата. При откриването на тялото са липсвали мобилният телефон, ключовете за автомобила, очилата ѝ, както и част от дрехите.  \"По случая се работи денонощно. Имаме експертен потенциал. Надявам се скоро да имаме повече информация за самоличността на извършителя\", обясни Георгиев. \r\nМинистър-председателят Бойко Борисов посочи, че е убеден, че служителите на „Криминална полиция“ и прокурорите ще разкрият убийството. „От това, което знам, от многото ДНК материал, който има, съм убеден, че е въпрос на време да го изкарат. Най-добрите криминалисти сме пратили там“, обясни той.  \r\nОт своя страна, министърът на вътрешните работи Младен Маринов поясни, че се работи по отношение на лица от криминалния контингент, проявени по тази линия. „Наблизо има и психиатрично заведение, което също е обект на наша проверка – дали някое от лицата вътре се е отклонило. Работи се и по видеокамери и свидетели, за да се стигне до извършителя. Работи се и с най-близкото обкръжение на пострадалата, за да установим нейните контакти и проблеми, които е имала преди да се случи това брутално убийство“, коментира Маринов. \r\nРаботата по случая продължава.", "date": "2018.10.07", "title": "30-годишна телевизионна водеща беше изнасилена и убита в Русе (ОБЗОР)"}
{"url": "http://www.focus-news.net/news/2018/10/07/2575578/mayk-pompeo-sasht-i-severna-koreya-prodalzhavat-da-napredvat-po-vaprosa-za-denuklearizatsiyata.html", "text": "Държавният секретар на САЩ Майк Помпео заяви след срещата си със севернокорейския лидер Ким Чен-ун в неделя, че Вашингтон и Пхенян продължават да напредват в преговорите за денуклеаризация на Корейския полуостров, без да дава повече подробности за разговорите, пише  електронното издание на вестник The Hill . \r\n„Имахме хубав и продуктивен разговор“, каза Помпео на южнокорейския президент Мун Дже-ин, когато бе помолен да коментира как е минала срещата му с Ким. \r\n„Както каза президентът Тръмп, има много стъпки по пътя и ние направихме една от тях днес. Това беше още една стъпка в правилната посока. Така че, това е, мисля си, добър резултат за всички нас“, обясни той. \r\nОсвен това Помпео съобщи, че се е договорил със севернокорейския лидер за среща между ръководствата на Пхенян и Вашингтон „възможно най-скоро“. Все още се обсъжда къде и кога ще се състои срещата на върха, \r\nПревод и редакция:", "date": "2018.10.07", "title": "Майк Помпео: САЩ и Северна Корея продължават да напредват по въпроса за денуклеаризацията"}
{"url": "http://www.focus-news.net/news/2018/10/07/2575583/washington-times-komentari-na-politicheskite-lideri-na-bih-v-izborniya-den.html", "text": "Борещият се за преизбиране в тристранното Президентство на Босна и Херцеговина (БиХ) босненски хърватин Драган Чович заяви, че се надява изборите в страната, които се провеждат в неделя, да доведат до равенство за всички етнически групи в нея, пише  американското издание Washington Times , което привежда изказванията на основните политически фигури в балканската страна по време на изборния ден. \r\nВъв връзка с това, че БиХ е съставена от два ентитета – един сръбски и един на мюсюлманите и хърватите – Чович призова за създаването на трети, който да е само за босненските хървати, които са доминирани от бошняците при сегашното положение на нещата, както се оплака политикът. \r\nПро-руският лидер на босненските сърби, както го описва Washington Times, заяви, че очаква „голяма победа“ на неделните избори, която, по неговите думи, ще отговаря на интересите на Република Сръбска (РС), на която той понастоящем е президент. \r\nДодик увери, че ако бъде избран да представлява РС в тристранното Президентство на БиХ това ще открие пътя за изпълнението на „важни задачи“ за босненските сърби.  \r\nТой се застъпва за по-голяма автономия и евентуално отделяне от Босна, отбелязва американското издание. \r\nКандидатът на опозицията в РС за място в Президентството на страната Младен Иванич пък заяви, че е оптимист за победата си над Додик. Иванич, който в момента представлява босненските сърби в институцията и иска втори мандат, заяви, след като пусна бюлетината си в неделя, че „не бих се кандидатирал ако не мислех, че мога да спечеля, Разбира се, че очаквам победа“. \r\nИванич е кандидат на опозиционния „Съюз за победа“, съставен от няколко партии, който се надява да вземе властта в Баня Лука след дългогодишното управление на Съюза на независимите социалдемократи, оглавяван от неговия противник на изборите в неделя. \r\nВодещият кандидат за представител на бошняците в тристранното Президентство на БиХ Шефик Дзаферович заяви, че е убеден в победата си и очаква страната да тръгне по пътя към просперитет след вота. \r\nСлед като гласува, Дзаферович заяви: „Очаквам масова подкрепа от всички граждани на БиХ. Според него, страната има нужда от „стабилност, икономически просперитет и интеграция (в ЕС)“. Той заяви, че политиците в страната трябва да започнат да работят „още от утре... да формират правителства на всички нива и да започнат да изпълняват посочените цели“. \r\nДзаферович е кандидат от мюсюлманската „Партия на демократическото действие“ (СДА). Ако победи той ще наследи лидера на партията Бакир Изетбегович, който вече изкара два мандата в Президентството. \r\nПревод и редакция:", "date": "2018.10.07", "title": "Washington Times: Коментари на политическите лидери на БиХ в изборния ден"}
{"url": "http://www.focus-news.net/news/2018/10/07/2575607/pazardzhik-obshto-166-uchastnitsi-probyagaha-trite-distantsii-ot-510-i-20-km-v-planinskiya-lekoatleticheski-polumaraton-removo-blattsa-rakitovo-2018.html", "text": "Общо 166 участници пробягаха трите дистанции от 5,10 и 20 км в планинския лекоатлетически полумаратон „Ремово-Блатца-Ракитово-2018“, който се проведе в събота, съобщиха за  Радио „Фокус“ – Пазарджик  организаторите на проявата. Сред участниците бяха състезатели на Спортен клуб „Тракия-Пловдив„ с треньор Радмила Станкович, СК „Борис Мулешков“-Панагюрище с треньор Дончо Калпаков, състезатели от Велинград, Ракитово, Костандово, Дорково, Пещера, Септември и Пазарджик. Шампион на 5 км стана ракитовецът Минчо Давидов, който пробяга разстоянието от „Блатца“ до Ракитово за 18,17 минути. Минчо е 4-кратен републиканска шампион до 16 г. и победител в много спортни състезания. На второ място се класира Симеон Шомев, на трето Алис Джонев, на четвърто Антон Раданов, на пето – Денис Белев, на шесто – Щерьо Бадалов и т.н. В дистанцията 5 км – жени първа финишира Клаудия Тодорова, следвана от Лидия Заирова, на трето място остана Мария Стоилова, на четвърто-Анелия Ненкова, на пето- Костадина Статева и на 6-то Мария Марудина. В следващата дистанция от 10 км от „Ремово“ до Ракитово първи достигна при мъжете с време 41,11 минути Андрей Трифонов, на второ Пламен Гостев, на трето- Момчил Найденов, на четвърто- Владимир Клявков, на пето място се класира Петър Петров и на шесто -Лъчезар Верянов. Голямата изненада при жените на 10 км беше, че първа до финала достигна народният представител от БСП Надя Клисурска, която заедно с 10-годишния си син Спасиян пробягаха разстоянието от 10 км. На 20 км първа при жените финишира Надежда Ангелова, следвана от Анна Накова. При мъжете с време 1 ч. 19 минути и 38 секунди първи до финала достигна Кристиян Кирилов, следван от Мирослав Спасов, на трето място остана Гено Увардов и на четвърто Тодор Гаралов. Всички победители до 6-то място получиха грамоти за участие в полумаратона от името на кмета на община Ракитово Костадин Холянов, класираните до трето място-съответно бронзов, сребърен и златен медали, а победителят на първо и купа. Наградите бяха връчени от зам.-кмета на община Ракитово Цанко Молов, председателя на ОбС-Ракитово Нина Димова и бившия експерт по физическо възпитание и спорт в Регионалното управление на образованието в Пазарджик Любомир Кацаров. Осигурен бе и паричен фонд от организаторите, които наградиха с грамоти и всички треньори по лека атлетика и на спортните клубове, чиито състезатели участваха в полумаратона, както и за учителите по физическо възпитание и спорт. Грамоти получиха и най-възрастният състезател - 67-годишният Георги Захариев, собственик на телевизия „Деймос“ в Ракитово и най-малкият - 9-годишната Емилия Дангова, ученичка в Основно училище „Христо Ботев“ в с. Дорково, както и Атанас Клечаров, който получи медал и грамота за висок спортен дух. Главен съдия на полумаратона беше Тодор Тодоров, а съдия-Таня Пейчинова. Маратонът бе организиран от Община Ракитово, Местната комисия за борба с противообществените прояви на непълнолетни и малолетни със секретар Петя Стефанова, Спортен клуб „Левски“ с председател Тодор Тодоров и Сдружение „Суткя“ с председател Свилен Топчиев.", "date": "2018.10.07", "title": "Пазарджик: Общо 166 участници пробягаха трите дистанции от 5,10 и 20 км в планинския лекоатлетически полумаратон „Ремово-Блатца-Ракитово-2018“"}
{"url": "http://www.focus-news.net/news/2018/10/07/2575587/afp-ubita-e-zhurnalistka-v-ruse.html", "text": "Телевизионен журналист е брутално убит в северния град Русе, каза прокуратурата в неделя, за случай, който предизвика международно осъждане, предава  AFP . \r\nТрупът на 30-годишната Виктория Маринова, която властите идентифицираха само с нейните инициали, беше открита в събота в парк, заяви регионалният прокурор на Русе Георги Георгиев. Смъртта е причинена от удари по главата и задушаване, добави той. \r\n\"Нейният мобилен телефон, ключовете на колата, очилата и част от дрехите й липсват\", каза Георгиев, като добави, че прокурорите проверяват всички лични и свързани с работата на Маринова възможни следи. \r\nВътрешният министър Младен Маринов по-късно потвърди пред журналисти, че жертвата също е била изнасилена. \r\nМинистър-председателят Бойко Борисов изрази надежда, че разследването ще даде резултат поради \"извършената работа. Благодарение на голямото количество събрани ДНК материали е въпрос на време, преди да се намери извършителят\". \r\nПолицейски източници съобщиха пред агенцията, че престъплението не е пряко свързано с работата й. \r\nПредставителят на ОССЕ по въпросите на свободата на медиите Харлем Дезир осъди убийството на Маринова в социалната мрежа „Туитър“: \"Шокиран от ужасяващото убийство на разследващата журналистка Виктория Маринова в България спешно призова за пълно и задълбочено разследване. \r\nМаринова е административен директор на малката телевизия TVN, базирана в Русе  и наскоро стартира ново разследващо предаване, наречено \"Детектор\". \r\nПървият епизод на шоуто на 30 септември излъчи интервюта с разследващите журналисти Димитър Стоянов от интернет страницата на Bivol.bg и Атила Биро от Romanian Rise Project за разследване на предполагаеми измами с европейски средства, свързани с големи бизнесмени и политици. \r\nДвамата за кратко бяха задържани от полицията, което предизвика реакция от неправителствената организация  \"Репортери без граници\" (RSF). \r\n\"Ние сме шокирани. Никога не сме получили никакви заплахи - насочени към нея или към телевизията\", заяви журналист от TVN пред агенцията под условие на анонимност, като добави, че той и колегите му се страхуват за тяхната безопасност. \r\nВ изявление на страницата си в социалната мрежа \"Фейсбук\" Bivol.bg настоява за полицейска защита на колегите на Маринова.  Юлиян Марков", "date": "2018.10.07", "title": "AFP: Убита е журналистка в Русе"}
{"url": "http://www.focus-news.net/news/2018/10/07/2575608/plovdiv-nad-100-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-prez-izminalata-sedmitsa.html", "text": "105 проверки по изпълнение на забраната за тютюнопушене са извършили здравните инспектори в Пловдив през изминалата седмица, съобщиха за  Радио „Фокус“-Пловдив  от Регионалната здравна инспекция. За периода 28 септември-4 октомври служителите са проверили 35 открити и закрити обществени места и 35 детски и учебни заведения. Извършени са четири тематични проверки. Издадени са две предписания. Няма съставени актове за установени административни нарушения. Инспекторите са извършили и две проверки по жалби и сигнали от граждани. \r\nМария РУСЕВА", "date": "2018.10.07", "title": "Пловдив: Над 100 проверки по изпълнение на забраната за тютюнопушене са извършили здравните инспектори през изминалата седмица"}
{"url": "http://www.focus-news.net/news/2018/10/07/2575610/afp-palestinets-e-ubil-dvama-izraeltsi-na-zapadniya-bryag.html", "text": "Палестинец застреля двама израелци и рани една жена в индустриалната зона на селище в Западния бряг в неделя, предава  AFP . \r\nУбитите са мъж и жена,. По-късно е била открита още една ранена жена, която е закарана в болница и състоянието и е стабилизирано. \r\nТъй като атаката беше извършена от палестинец, работещ в индустриалната зона на Баркан в окупирания Западния бряг, бяха повдигнати въпроси за това дали той e познавал жертвите и какви мотиви стоят зад стрелбата. 23-годишният палестинец е използвал самоделно оръжие,  съобщи говорителят. Военното изявление, публикувано в неделя вечерта, идентифицира заподозрения като Ашраф Наалва , като се заявява, че армията и службата за сигурност го издирват. \r\nГоворителят на Израелската армия Джонатан Конрикус  нарече инцидента  \"терористична атака\", но добави, че са замесени и други неуточнени фактори. \r\nНа седмичното заседание на кабинета на Израел, премиерът Бенямин Нетаняху нарече стрелбата \"много тежка терористична атака\" и каза, че е сигурен, че извършителят ще бъде заловен. \r\n„Хамас“, ислямисткото движение, което управлява Ивицата Газа, приветства атаката и я нарече \"естествен отговор на престъпленията на израелската окупация\". Палестинската групировка “Ислямски джихад“ направи подобно изявление.  Юлиян Марков", "date": "2018.10.07", "title": "AFP: Палестинец е убил двама израелци на Западния бряг"}
{"url": "http://www.focus-news.net/news/2018/10/07/2575611/miroslava-vladimirova-yoga-instruktor-yogata-za-men-se-prevarna-v-nachin-na-zhivot-sled-kato-mi-be-konstatirano-zabolyavane-mnozhestvena-skleroza.html", "text": "Йогата за мен се превърна в начин на живот, след  като ми бе констатирано заболяване Множествена склероза. Това каза за  Радио „Фокус“ – Пирин  Мирослава Владимирова, йога инструктор. Тя допълни, че методът и е бил препоръчан от лекар хематолог.  „Йогата ми помогна много и благодарение на метода придобих много добра концентрация, ориентация, голяма сила и издръжливост в мускулите, като при диагнозата множествена склероза е много характерно, че на хората силата в мускулите им отслабва“, поясни Мирослава Владимирова. Тя допълни, че йогата не работи само върху физическото тяло, а и върху психиката и ума. „Всички заболявания започват от ума ни на ниво мисли и психика, като стават физически и се отразяват върху тялото. Стандартната медицина и повечето практики търсят решение на проблема в момента, докато йогата търси причината за проблема и не работи директно върху проблема, а върху причината. След, като се изкорени причината се изкоренява и проблема“, отбеляза йога инструкторът. \r\nВладимирова посочи, че чрез методите на йога могат да бъдат преодолени стресът и напрежението от ежедневието. По думите ѝ благодарение на йога тя помага, както на себе си, така и на другите. „Да стана инструктор се получи доста естествено като процес и много хора видяха промяната в мен и в живота ми. Така реших да си направя специално място, където да преподавам“, отбеляза Мирослава Владимирова. Тя каза още, че с помощта на йога не само физически се чувстваш по-добре, а започваш и глобално да мислиш за себе си, да се обичаш, да сбъдваш мечтите си, както и да проявяваш загриженост към себе си и другите. „Аз смятам, че няма човек, който да няма нещо, с което да се съобразява. Стресът не подмива никого, дори и децата. В момента в нашето общество децата са много по-стресирани в сравнение с децата от преди няколко поколения и те също имат нужда да се отпускат и да релаксират“, допълни йога инструкторът.  \r\nСпоред Владимирова е важно да се научим да обичаме себе си. По думите ѝ е основополагащо да започнем да се ценим, защото тогава се грижим по най-добрия начин за себе си.  „Когато одобряваме себе си, ние започваме да намираме подходящите практики, терапии и билки. Трябват ни щастливи хора, които да градят щастието в семейството си и тогава вече, то ще прерасне в щастие в града, в държавата и всичко това ще доведе до удовлетвореност“, коментира Мирослава Владимирова. Тя посочи, че след, като започнат да практикуват йога, хората стават все по-осъзнати за това, какво работят, къде и с кого живеят. „Хората от обкръжението ни се отразяват на нашето здравословно състояние. Роднините няма как да си ги сменим, но приятелския кръг можем, за да работим във вдъхновяваща и позитивна атмосфера, а не в среда на напрежение и постоянен стрес“, обобщи йога инструкторът. \r\nДенис НИКИФОРОВ", "date": "2018.10.07", "title": "Мирослава Владимирова, йога инструктор: Йогата за мен се превърна в начин на живот, след  като ми бе констатирано заболяване множествена склероза"}
{"url": "http://www.focus-news.net/news/2018/10/07/2575612/yambol-edin-chovek-e-zaginal-pri-tezhka-katastrofa-na-patya-yambol-elhovo.html", "text": "Сигнал за тежък пътен инцидент на пътя Ямбол-Елхово (I-7), на 2 км преди с. Окоп, е получен около 20.30 часа. Това съобщиха от пресцентъра на  МВР . По предварителни данни са се сблъскали БМВ и тежкотоварен автомобил. Има един загинал. Движението се регулира от екипи на пътна полиция.", "date": "2018.10.07", "title": "Ямбол: Един човек е загинал при тежка катастрофа на пътя Ямбол-Елхово"}
{"url": "http://www.focus-news.net/news/2018/10/07/2575615/pazardzhik-zapochna-poetapnata-podgotovkata-na-ski-saorazheniyata-v-kurorta-yundola-predi-nachaloto-na-zimniya-sezon.html", "text": "Започна поетапната подготовката на ски съоръженията в курорта Юндола преди началото на зимния сезон, съобщи за  Радио „Фокус“ – Пазарджик  Мехмед Местан, кмет на родопското село. В момента тече профилактика на част от ски пистите и съоръженията към тях. През последната една година се разкриха няколко малки хижи и вили в района на курорта, а повечето почивни станции са обновени и предлагат отлични условия за ученически лагери, семинари и почивка, вилите от своя страна също предлагат достъпни цени от по 10-15 лева за нощувка. В курорта има и много добри условия за планински туризъм, тъй като в непосредствена близост се намират местностите Филибишка поляна, Черновец и местността Куртово, както и резерватите Рогачица и Валявиците в Рила. Наблизо е и спортна база Белмекен и природната забележителност Пашови скали. В центъра на селото има и пазар, на който се продават различни горски плодове и сладка, приготвени от тях, пресни и консервирани гъби, картоф, както и разнообразни млечни продукти ,приготвени в домашни условия от местните хора. Продължава да има голям интерес към конната база и разходките за деца с понита в местността „Старина” край курорта Юндола. \r\nАлбена ЖИЛЕКОВА", "date": "2018.10.07", "title": "Пазарджик: Започна поетапната подготовката на ски съоръженията в курорта Юндола преди началото на зимния сезон"}
{"url": "http://www.focus-news.net/news/2018/10/07/2575613/mvr-dvizhenieto-v-rayona-na-mosta-pri-viadukt-eleshnitsa-na-avtomagistrala-hemus-v-posoka-sofiya-se-propuska-samo-prez-ednoto-platno.html", "text": "Поради възникнало пътнотранспортно произшествие на АМ \"Хемус\" в посока София на моста при виадукт \"Елешница\" движението на автомобили е затруднено. Това съобщиха от пресцентъра на  МВР . Фиат „Пунто“ и тежкотоварен автомобил са се ударили и завъртели на пътя. Трима души от леката кола са леко пострадали и транспортирани в болница. Сигналът за инцидента е постъпил около 19.40 часа.  \r\nНа място има патрули, които регулират движението, но се пропуска само през едното платно.", "date": "2018.10.07", "title": "МВР: Движението в района на моста при виадукт „Елешница“ на автомагистрала „Хемус“ в посока София се пропуска само през едното платно"}
{"url": "http://www.focus-news.net/news/2018/10/07/2575620/pozhar-e-goryal-v-zavedenie-na-bul-sv-sv-kiril-i-metodiy-v-blagoevgrad.html", "text": "Пожар е горял в заведение на бул. \"Св. св. Кирил и Методий\" в близост до цирка, предаде репортер на  Радио \"Фокус\" - Пирин  . На място се е отзовал екип на Районна служба \"Пожарна безопасност и защита на населението\" - Благоевград. Огънят е потушен.", "date": "2018.10.07", "title": "Пожар е горял в заведение на бул. \"Св. св. Кирил и Методий\" в Благоевград"}
{"url": "http://www.focus-news.net/news/2018/10/07/2575621/global-times-kitay-sas-sasht-tryabva-da-se-deystva-vnimatelno.html", "text": "Със САЩ трябва да се действа внимателно, пише китайското англоезично издание  Global Times . Агенция „Фокус“ представя материала без редакторска намеса. \r\nСлед речта на вицепрезидента на САЩ Майк Пенс срещу Китай в Института \"Хъдсън\" в четвъртък много наблюдатели сравняват забележките си с речта \"Желязната завеса\", произнесена  от Уинстън Чърчил през 1946 г., и вярват, че това може да означава началото на нова Студена война между Китай и Съединените Щати. \r\nАко Китай реагира на неотдавнашните провокации в САЩ в агресивен стил и определи речта на Пенс като обявяване на Студената война, тогава нова Студена война може да се превърне в реалност. Трябва ли Китай да понесе обидата и да се върне назад? Със сигурност не. \r\nКитай трябва твърдо да пази своите законни права и интереси, вариращи от търговия до отбрана и да предприеме противодействия срещу провокациите на САЩ. Трябва да се въздържаме от ескалация на конфликта със САЩ и преувеличаване на  атмосферата на стратегическа конфронтация. Не можем да допуснем конфликта със САЩ да доминира в китайските външни отношения или да определя насоките, където ще се ориентира китайското управление. \r\nНезависимо колко враждебни доклади и речи излизат от Вашингтон, ние трябва да гледаме на САЩ, най важния фактор  на развитието на Китай, по рационален начин, без да бъдем подвеждани емоционално. САЩ никога не са били толкова добри с Китай, както каза Пенс. Нито Китай не е бил неблагодарен за американската доброта. От Първата опиумна война  до основаването на Китайската народна република страната преживяваше тежки времена. САЩ са играли сложна роля в съдбата на Китай през този период. САЩ се превърнаха в сила № 1 в света, но не промениха съдбата на Китай. \r\nОткакто бившият президент на САЩ Ричард Никсън се обърна към Китай, двете страни започнаха да изграждат равни отношения. Въпреки сътресенията и неуспехите, САЩ играят конструктивна роля в развитието на Китай. Китай също изигра позитивна роля в развитието и сигурността на САЩ. Помирението между Китай и САЩ засили американското предимство пред Съветския съюз в последната фаза на Студената война. Сътрудничеството между Китай и САЩ затвърди глобалното лидерство на САЩ в ерата на глобализацията. \r\nКонфликтите  и конкуренцията между Китай и САЩ до този момент са най-умерените между установената власт и растящата власт в историята. Двете са основно контролирани взаимно от стратегически подозрения и икономически сътресения и противопоставяне в сферата на сигурността. Докато двете не се насочват към военна конфронтация, всички конфликти могат да бъдат контролирани. \r\nСАЩ всъщност имат ограничен лост за задържане на Китай. Търговската война неизбежно ще навреди на САЩ и е глупав избор. Нереалистично е да се създаде организация в стил НАТО, която да се насочи към Китай. Невъзможно е да се изолира и ограничи Китай, като се има предвид разширяването на бизнеса в чужбина и вътрешните пазари. \r\nТрудно е за Белия дом и Конгреса да мобилизират анти-китайска кампания в американското общество. Вече ги няма дните, когато обществеността е била склонна да се потопи в така наречения национален интерес. Докато Китай  запази спокойствие  пред истеричните американски политически елити, така наречената Студена война няма да се оформи. \r\nПо това време Китай трябва да играе тай чи със САЩ. Това е уникалната стратегическа мъдрост на китайската нация. Трябва да накараме САЩ да почувстват болката от търговската война и да не позволим на САЩ да действат безскрупулно в Южнокитайско море и Тайванския пролив. Но трябва да действаме спокойно. Китай ще продължи да се отваря. Влошаващият се външен свят няма да промени това. \r\nКитай не е Съветският съюз. САЩ не могат да се справят с Китай, както със СССР.  Юлиян Марков", "date": "2018.10.07", "title": "Global Times (Китай): Със САЩ трябва да се действа внимателно"}
{"url": "http://www.focus-news.net/news/2018/10/07/2575609/darzhavata-otpravi-kritiki-kam-mvr-obzor.html", "text": "По време на Националното съвещание на ръководството на Министерството на вътрешните работи, което се проведе в сградата на Дирекция „Жандармерия, бяха отправени някои критики към структури на МВР. На съвещанието присъстваха премиерът Бойко Борисов, главният прокурор Сотир Цацаров, министърът на вътрешните работи Младен Маринов, вицепремиерът и министър на отбраната Красимир Каракачанов, министърът на финансите Владислав Горанов, председателят на ДАНС Димитър Георгиев и др. \r\nПо време на изявленията главният прокурор  Сотир Цацаров  заяви във връзка с битовата престъпност, че е необходима мрежа от териториални жандармерийски участъци извън градовете. „Продължавам да твърдя едно – този модел на териториално присъствие на МВР вече е изгубило своя коефициент на полезно действие. Според мен целият модел на Закона за МВР, което касае структурата на министерството и присъствието по места до ниво районен инспектор отдавна е изживял своето време“, заяви Цацаров. „Модулни жандармерии участъци, разположени на територията на цялата страна извън градовете – това е начинът за силно действено полицейско присъствие. Всичко друго е наливане на финанси, ресурс и усилия в един модел, който отдавна е изчерпал своето значение“, добави той. По думите му е бил предназначен и е работел в едни съвсем други обществени условия. „Това, което според мен е необходимо е мрежа от териториални жандармерийски участъци извън градовете“, каза още Сотир Цацаров. \r\nСпоред него е нужна промяна в цялостния модел на Националния институт по криминалистика за засилване на темпото на разследванията. По думите му е нужна централна криминалистична лаборатория с поделения по места, а не дисертации. Според него сегашният модел на разследване очевидно не работи по простата причина, че връзката по места РПУ, Районна прокуратура, Районен съд е колегиална, а на места различна от колегиална, но въпреки всичко силна. „Подаването на сигнал срещу служител на МВР води до безкрайни отводи на прокурори, съдии, прехвърляне на преписки и дела. Това не обслужва нито пострадалите, ако сигналите са справедливи, не обслужва и служителите на МВР, ако сигналът е несправедлив“, обясни още главният прокурор. По думите му е необходимо ново законодателно решение. „Призовавам да се мисли, че разследването на престъпления или обвинения за престъпления, извършени от служители на МВР, при сегашната форма на подсъдност, не служи на никого“, заяви главният прокурор Сотир Цацаров. \r\nДруга критика на главния прокурор беше свързана с „Икономическа полиция“. Според него противодействието на корупцията, осъществявано именно от тази структура, е на крайно недостатъчно ниво. „На едно предно национално съвещание подложих на критика тогавашното ръководство на \"Икономическа полиция\" в ГДНП. За съжаление, мога да констатирам пълна непромяна в картината и до днес“, допълни той. „Поискан беше един списък на всички действащи и активни разработки. Изводът от него е пълна тишина. Изводът е, че ако не е ДАНС, ако не е ГДБОП, за противодействие с корупцията, особено по високите етажи, не може да се работи“, уточни Цацаров. Все пак той отчите добра работа на ДАНС и на ГДБОП, както и много добро взаимодействие със Спецпрокуратурата. „Отчитам цялото противопоставяне, което съществува от върховете на Съдебната власт до определени политически сили на съществуването на тези структури“, каза още главният прокурор.  \r\nПремиерът  Бойко Борисов  заяви, че прокуратурата е господар на досъдебното производство, но тя ще бъде едно деловодство, ако не работят добре службите. Той подчерта, през последните две години областен директор не е сменян или ръководител на служба. „Има израстване в някои от тях до министър, но от този състав нямам спомен за последните две години директор да е сменян – нито на Национална служба. Сиреч, увереността, че който си гледа работата и си е на мястото, я има. Не съм позволил никакви политически чистки именно за да запазим професионалния състав. Прокуратурата е господар на досъдебното производство, но както каза главния прокурор тя ще бъде едно деловодство, ако не работят добре службите“, заяви Борисов. По думите му независимо от много ясното разделение между властите са длъжни да работят заедно от първия до последния миг, докато вкарат в съда даденото дело. Той заяви, че не може да си обясни защо, след като са сменени толкова автомобили, продължава да се говори, че полицейското присъствие е недостатъчно или малко. „Не може да ме убедите, че в 2, 3 или 4 села, които са едно до друго, да направите график за по няколко часа да бъде, да чуе възрастните хора или младите да респектира, да организира и да ви предпише. Сега и камери се купуват N на брой“, коментира Борисов и подчерта, че тази тема трябва да се затвори. „Не може да се напие един и полицаят да му каже: „Не говорете с медиите“. Тук упрекът ми е и към прокуратурата. Не може да мрат хора по улицата. Трябва да им дадем битка – превишена скорост, пиян, с наркотици, задържате, имате цялата воля на главния прокурор и на прокурорите“, каза Борисов и добави, че трябва да се купи най-съвременното за Научноизследователския институт по криминалистика, за да се облекчи максимално работата на службите. „Не може областните дирекции да не знаят какво се продава по магазините. Виждате пивоварна след пивоварна, завод след завод, фабрика след фабрика – дали е цигари, дали е алкохол, дали е бензиностанция, това отива и се реализира в магазинната мрежа и в хотелите и ресторантите. Отивате, купувате си – има пари за контролирани покупки. Закарвате в НИКК, проверявате удара върху етикета на машината, удара върху тапата, лепилото и установявате в кой завод е направено. Сложно ли е? Защо не сте го направили?“, попита премиерът и заяви, че иска Институтът по криминалистика да се направи като по филмите.  \r\nМинистърът на финансите  Владислав Горанов   посочи, че част от финансовата сигурност на държавата идва благодарение на съвместните усилия на институциите към МФ и МВР. По думите му ролята на МВР като най-големия работодател в държавата безспорно е да охранява обществените отношения във вида, в който са установени в закона. „Тук е малко тъжно, че най-голямата критика към структурите на МВР е към Икономическа полиция. Въпреки това, че някои звена не са на висотата, която се очаква от страна на Министерството на финансите, част от приноса за финансовата сигурност на държавата идва благодарение на съвместните усилия на институциите към МФ и МВР“, обясни той.  \r\nВицепремиерът и министър на отбраната  Красимир Каракачанов   посочи, че посоката, в която се върви през последната година-година и половина за увеличаване на доходите на полицая, заделяне на средства за неговото техническо обезпечаване, е правилната. По думите му истината е, че държавата през последния четвърт век е длъжник на полицая, защото не са един или два случаите, в които при една или друга медийна кампания или политическа ситуация, при една или друга псевдо или реални правозащитни организации полицаят е потърпевш. „Тъй като в нашата програма на правителството мярка 17 беше битовата престъпност и това един от основните приоритети, върху който залага работата на МВР, по мои наблюдения мобилните групи, които бяха съставени, дават своя състав“, коментира Каракачанов. По думите му може би не е този, който очаква обществото или хората в малките населени места, в крайните райони на градовете, но присъствието им дава своя резултат. Според него трябва да се засили превенцията на този престъпен контингент, който тормози малките и средни населени места и крайните квартали на големите градове.  \r\nВъв връзка с критиките на премиера и главния прокурор по отношение на „Икономическа полиция“, министърът на вътрешните работи  Младен Маринов  отговори, че ги приема. „Главният прокурор е човекът, който има най-пълно наблюдение както върху дейността на полицията, така и на прокуратурата. И проблеми в едната води до проблем с целия процес по разследване на престъпната дейност. Така че аз ще направя анализ и ще предприема съответните мерки. Винаги съм изхождал от това дали човек е професионалист или не и всеки, който не отговаря на очакванията на бързина и качество на работа, ще отпада“, коментира Маринов. \r\nТой отчете, че прилагането на схеми за контрабанда и разпространението на изделия без платен акциз, нанасят на държавния бюджет щети в особено големи размери. „На днешното съвещание имаме амбицията да анализираме няколко теми, които са във фокуса на общественото внимание. Политиката по противодействие и превенция на конвенционалната престъпност е приоритет в програмата на управляващото правителство на Република България. Целта е да подобрим взаимодействието с местната власт и други институции. Назначаването на полицейски служители, изграждането на мобилни екипи и видеонаблюдениеня в населените места и непосредствената връзка с гражданите остават във фокуса на нашето внимание“, уточни той. По думите му друг акцент е повишаването на пътната безопасност.  \r\nНа официална церемония бяха връчени и 341 нови служебни автомобила, предназначени за няколко областни дирекции на МВР. Джиповете (VW Tiguan и Great Wall Hover) са доставени в изпълнение на проект по Фонд „Вътрешна сигурност“ на ЕС Подкрепа за справянето с миграционния натиск по българските външни граници, като част от средствата за спешно подпомагане в размер на 160 млн., които ЕС отпусна на Р България през есента на 2016 г.", "date": "2018.10.07", "title": "Държавата отправи критики към МВР (ОБЗОР)"}
{"url": "http://www.focus-news.net/news/2018/10/07/2575606/nova-makedoniya-nerednosti-i-opiti-za-kupuvane-i-kradene-na-glasove-pomrachavat-izborite-v-bosna-i-hertsegovina.html", "text": "Нередности и опити за купуване и крадене на гласове помрачават  изборите в Босна и Херцеговина, пише македонският вестник  “Нова Македония“ . \r\nНай-малко 11 души бяха разпитани в Министерството на вътрешните работи на Република Сръбска по подозрение за купуване на гласове в днешните избори в Босна и Херцеговина. Информацията бе публикувана от някои медии в страната. \r\nЗа задържаните се съобщава, че са продавали гласове в района на Източно Сараево, Източно Ново Сараево, Пале, Хан Пясак и Соколак. Централната избирателна комисия и Прокуратурата на Босна и Херцеговина бяха информирани за това. \r\nГрупата за наблюдение \"Под лупа\" съобщи, че около 70 фалшиви наблюдатели са се появили в областта на Лопар в Република Сръбска с фалшиви акредитации в избирателните секции, опитвайки се да изгонят истинските наблюдатели на тази организация.  Юлиян Марков", "date": "2018.10.07", "title": "„Нова Македония“: Нередности и опити за купуване и крадене на гласове помрачават  изборите в Босна и Херцеговина"}
{"url": "http://www.focus-news.net/news/2018/10/07/2575622/", "text": "Италия заплашва да затвори летищата, ако Германия започне да изпраща полети с мигранти, на които е отказано убежище, предава  AFP . \r\nМинистърът на вътрешните работи на Италия Матео Салвини заплаши в неделя да затвори летищата в страната, след като медиите съобщиха, че Германия планира да изпрати чартърни полети на отхвърлени търсещи убежище в Италия. \r\n\"Ако някой в Берлин или Брюксел мисли, че moже да докара десетки имигранти чрез нерегламентирани чартърни полети в Италия, те трябва да знаят, че няма и няма да има летище, което да ги приеме\", написа Салвини в социалната мрежа „Туитър“. \r\n\"Ще затворим летищата, както затворихме пристанищата си\", добави той по повод решението на Италия през това лято да забрани  спасителните  кораби  да навлязат в пристанищата ѝ. \r\nНеговите коментари бяха направени след като германски медии съобщиха в неделя, че Берлин възнамерява да започне връщането на мигранти, на които е отказано в убежище Германия  обратно в Италия чрез чартърни полети. \r\nПървият полет трябва да се извърши  понеделник, а другият е насрочен за 17 октомври, според медиите. Мигрантите са предимно нигерийци, които са влезли в Европейския съюз през Италия, посочи агенцията.  Юлиян Марков", "date": "2018.10.07", "title": "AFP: Италия заплашва да затвори летищата, ако Германия започне да изпраща полети с мигранти, на които е отказано убежище"}
{"url": "http://www.focus-news.net/news/2018/10/07/2575623/tenis-adrian-andreev-tragna-s-pobeda-v-buenos-ayres.html", "text": "Адриан Андреев се класира за втория кръг на турнира по тенис на младежките Олимпийски игри в Буенос Айрес (Аржентина). Поставеният под номер 6 Андреев победи на старта испанеца Карлос Лопес Мантагуд със 7:6(4), 3:6, 6:2 след почти три часа игра. \r\n17-годишният българин очаква във втория кръг победителя от срещата между Тристан Бойер (САЩ) и Янки Ерел (Турция).", "date": "2018.10.07", "title": "Тенис: Адриан Андреев тръгна с победа в Буенос Айрес"}
{"url": "http://www.focus-news.net/news/2018/10/07/2575618/n1-tv-bosna-i-hertsegovina-makedoniya-mozhe-da-se-prevarne-v-novata-republika-srabska-na-balkanite.html", "text": "Македония може да се превърне в новата Република Сръбска на Балканите, заяви анализаторът Януш Бугайски, цитиран от босненския телевизионен канал  N1 TV . \r\nСкопие е новата руска крепост на Балканите, а Кремъл разчита на Македония да стане новата Република Сръбска, заяви американският анализатор в интервю за черногорския вестник „Победа“, цитиран от телевизионния канал. \r\n\"Ако бъде блокиран пътят на Македония към западните институции, националното напрежение ще се увеличи в целия регион. Кремъл ще инвестира допълнителна енергия, за да застраши нестабилните демократични постижения в Западните Балкани, което прави ЕС и НАТО още по-недостижими\", каза анализаторът. \r\nВ разговор с черногорския вестник Бугайски заяви, че ниската избирателна активност в Македония доведе до съмнение  около споразумението с Гърция за промяна на името на Македония, както и процеса на присъединяване на страната към ЕС и НАТО. \r\n\"Ако споразумението не получи необходимата подкрепа, страната ще бъде изложена на етническа радикализация, регионална нестабилност и намеса на Москва\", отбеляза анализаторът . \"Единственият изход  за (македонският премиер Зоран) Заев ще бъде ранните избори през ноември, въпреки че това би било и рискован ход, като се има предвид, че националистите са насърчени от бойкота на референдума\". \r\nТой добави, че сръбският президент Александър Вучич и президентът на Косово Хашим Тачи се споразумяват за промяна на границата, но някои албански лидери в Косово и Македония виждат възможност за по-нататъшно хомогенизиране и териториални връзки. \r\n\"Национализмът и сепаратизмът ще направят страната податлива на руско влияние, а Москва вижда своята крепост в Македония в борбата й срещу ЕС и НАТО.\" \r\nРепублика Сръбска е една от двете полуавтономни субекти в Босна. След войната в Босна, 1992-1995 г., Дейтънското мирно споразумение, което сложи край на  войната, раздели Босна на две полуавтономни единици и един район - Федерация Босна и Херцеговина (ФБиХ), доминирана от бошнаците и хърватите, и Република Сръбска (РС), доминиран от сърбите. Окръг Бръчко, който се намира в северната част на страната, не е доминиран от нито един от споменатите три народа. \r\nРС влезе в прожекторите на Запада, след като започна да развива по-тесни политически връзки с Русия.  Юлиян Марков", "date": "2018.10.07", "title": "N1 TV (Босна и Херцеговина): Македония може да се превърне в новата Република Сръбска на Балканите"}
{"url": "http://www.focus-news.net/news/2018/10/07/2575617/reuters-nay-malko-14-dushi-sa-zaginali-v-rezultat-na-silnoto-zemetresenie-v-haiti.html", "text": "Най-малко 14 души са загинали в резултат на силното земетресение в Хаити, предава Reuters . \r\nСпоред агенцията осем души са загинали  в град Порт-де-Пе в северозападната част на Хаити, още четирима души са загинали  в град Грос-Морн, и по единн човек в градовете Сен-Луи-дьо-Нор и Чансалм. \r\nХаитският президент Жовенел Мойс заповяда да насочат \"всички ресурси на републиката\" за борба с последиците от земетресението. Той също обяви, че ще посети градовете Порт-де-Пе и Грос-Морн, които са най-засегнати от бедствието. \r\nМедицинска помощ е била  оказана  на най-малко 135 пострадали. \r\nСпоред Американската  геологическа служба, в събота  на 19 километра от град Порт-де-Пе е настъпило земетресение с магнитуд 5,9. Епицентърът се намира на дълбочина 11,7 км.  Юлиян Марков", "date": "2018.10.07", "title": "Reuters: Най-малко 14 души са загинали в резултат на силното земетресение в Хаити"}
{"url": "http://www.focus-news.net/news/2018/10/07/2575614/agerpres-referendumat-v-rumaniya-priklyuchi-pri-slaba-aktivnost.html", "text": "Референдумът в Румъния приключи при слаба активност, предава румънската национална агенция  Agerpres \r\nИзбирателните секции за референдума за предефиниране на семейството приключиха в 21:00 часа, а според данните на Централното избирателно бюро  към 19 часа са гласували 18.87% от избирателите. Общият брой на гласувалите до 19.00 ч.  е 3 450 189, от които 1 705 558 гласуваха в градовете и 1 744 631 в по-малките населени места. Общо 111,457 граждани са гласували  в чужбина. В страната са организирани 18,662 избирателни секции, от които 1,264 в Букурещ. Румънците от диаспората в чужбина гласуваха на референдума в 378 избирателни секции. 192 бяха организирани в дипломатически мисии, консулски служби и културни институти и 186 на други места. \r\nПървите частични резултати ще бъдат обявени от Централното избирателно бюро в понеделник в 10.00 часа.  Юлиян Марков", "date": "2018.10.07", "title": "Agerpres: Референдумът в Румъния приключи при слаба активност"}
{"url": "http://www.focus-news.net/news/2018/10/07/2575616/aa-zhertvite-na-silnoto-zemetresenie-v-indoneziya-dostignaha-1-944.html", "text": "Броят на загиналите от силното земетресение и последвалото цунами на остров Сулавеси в края на септември в Индонезия, се е увеличило до 1944, според официалните власти, предава  Anadolu Agency . \r\nНад 2,600 души получават медицинско обслужване в болници, каза говорителят на Националната агенция за управление при бедствия  Сутопо Първо Нугрохо. \r\nАгенцията също така каза, че 67 000 къщи и почти 3000 училища са били повредени, докато 63 000 души са в палатки. Земетресението и цунамито са причинили щети от 658 милиона долара. \r\nМеждувременно служител на Министерството на правосъдието и човешките права заяви, че 1 031 от 1 425 затворници са избягали от районите, засегнати от бедствието.От тях 349 са съобщили местонахождението си, останалите са призовани да направят същото.  Юлиян Марков", "date": "2018.10.07", "title": "АА: Жертвите на силното земетресение в Индонезия достигнаха 1 944"}
