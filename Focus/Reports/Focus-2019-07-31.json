{"url": "http://www.focus-news.net/news/2019/07/31/2685741/blagoevgrad-v-edna-lenta-se-osashtestvyava-dvizhenieto-po-avtomagistrala-struma-v-uchastaka-sandanski-novo-delchevo-ot-km-143-do-km-151-poradi-polagane-na-markirovka.html", "text": "В една лента се осъществява движението на автомагистрала „Струма“ в участъка Сандански-Ново Делчево от км 143+000 до км 151+000 поради полагане на маркировка. Движението се осъществява в скоростната и активната лента съгласно създадената организация на движение. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79 и автомагистрала „Струма“ в Благоевградска област. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.31", "title": "Благоевград: В една лента се осъществява движението по автомагистрала „Струма“ в участъка Сандански-Ново Делчево от км 143 до км 151 поради полагане на маркировка"}
{"url": "http://www.focus-news.net/news/2019/07/31/2685793/predstoyashti-mezhdunarodni-sabitiya-za-1-avgust-agentsiya-fokus.html", "text": "Влиза в сила забраната за носене на бурка в обществени сгради и обществения транспорт в Нидерландия.  \r\n*** \r\n \r\n  75 години от Варшавското въстание по време на ВСВ. \r\n*** \r\n \r\n  Седмична пресконференция на Външното министерство на Русия.  \r\n*** \r\n \r\n  Доналд Тръмп ще говори пред свои привърженици.  \r\n***", "date": "2019.07.31", "title": "Предстоящи международни събития за 1 август (Агенция „Фокус“)"}
{"url": "http://www.focus-news.net/news/2019/07/31/2685742/sofiya-miyat-s-avtotsisterna-patnite-platna-na-sofiyski-okolovrasten-pat-yuzhna-daga.html", "text": "София: Мият с автоцистерна  пътните платна на Софийски околовръстен път - Южна дъга“. Това съобщиха от пресцентъра на  Столична община.  От 23.00 часа на 09.08.2019 г. до 05.00 часа на 10.08.2019 г.  се забранява влизането на пътни превозни средства  по централното северно и южно пътно платно на СОП в участъка от бул. „Александър Малинов“ до бензиностанция „ЕКО“. Движението на пътни превозни средства ще  се извършва в локалните пътни платна в същия участък. От 23.00 часа на 10.08.2019 г. до 05.00 часа на 11.08.2019 г. се забранява влизането на пътни превозни средства по централното северно пътно платно на СОП в участъка от бензиностанция „ЕКО“ до бул. „България“. Движението ще се извършва в северното локално пътно платно в същия участък. От 23.00 часа на 11.08.2019 г. до 05.00 часа на 12.08.2019 г. се забранява влизането на пътни превозни средства по централното южно пътно платно на СОП в участъка от бул. „България“ до бензиностанция „ЕКО“. Движението на ППС ще се извършва в локалното южно пътно платно в същия участък.", "date": "2019.07.31", "title": "София: Мият с автоцистерна  пътните платна на Софийски околовръстен път - Южна дъга“"}
{"url": "http://www.focus-news.net/news/2019/07/31/2685745/plamen-georgiev-podade-ostavka-kato-predsedatel-na-kpkonpi-obzor.html", "text": "Пламен Георгиев подаде оставка като председател на КПКОНПИ. Оставката му бе депозирана в последния работен ден на парламента преди ваканцията на депутатите през лятото. За оставката му съобщи председателят на парламента Цвета Караянчева. По нейно предложение депутатите включиха точката в дневния си ред на последното заседание.  Гледането на точката започна в отсъствието на Пламен Георгиев от пленарна зала. Това предизвика реакцията на опозицията в лицето на БСП, която предложи той да бъде поканен.   „За“ предложението гласуваха 106 народни представители, „против“ – 32 и „въздържали се“ – 12. След това парламентът прекъсна заседанието за 10 минути, като прекъсването продължи около 40 минути, за да може на разискванията да присъства Пламен Георгиев. След началото на заседанието поради липса на желаещи за изказване, председателят на парламента Цвета Караянчева прекрати дебатите. Впоследствие ГЕРБ и БСП се скараха за прекратяването на дебатите по оставката на Пламен Георгиев.  В крайна сметка Народното събрание прекрати правомощията на Пламен Георгиев като председател на Антикорупционния орган.  „За“ проекторешението гласуваха 120 народни представители, „против“ – 3 и „въздържали се“ - 3, с което то бе одобрено. От своя страна  бившият председател на КПКОНПИ Пламен Георгиев  заяви, че отдавна евзел решението да подаде оставка. \"Днес получих приключване на данъчната ревизия, която констатира, че всичко е наред. Отдавна бях взел решението да си подам оставката. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии. Другата причина е, че не искам една хиперболизирана тераса, която беше едно абсолютно безумие да се отрази по някакъв начин на работата на комисията. Дай Боже час по-скоро да се избере ново ръководство и да продължи и надгради това, което вече сме постигнали\", каза още Георгиев.Той посочи, че  е имал заплахи за живота си, както и че е акумилирал много врагове, които са му върнали чрез медиите. Той отчете също така, че КПКОНПИ е отбеляза ръст във всички направления.Пламен Георгиев заяви, че не е съгласувал оставката си с премиера Бойко Борисов. Също така отчете, че е необходимо следващият, който ще оглави Антикорупционния орган, да бъде решителен човек. Георгиев бе избран на 8 март 2018 г. за председател на Комисията за противодействие на корупцията и за отнемане на незаконно придобитото имущество. „За“ избирането му тогава гласуваха 148 депутати, 66 бяха „против“, а 4 се въздържаха. Новоизбраният председател на комисията бе предложение на ГЕРБ. \r\nДеница КИТАНОВА", "date": "2019.07.31", "title": "Пламен Георгиев подаде оставка като председател на КПКОНПИ (ОБЗОР)"}
{"url": "http://www.focus-news.net/news/2019/07/31/2685744/afp-sasht-i-kitay-shte-provedat-oshte-pregovori-za-targoviyata-sled-konstruktivnata-sreshta-v-sryada.html", "text": "САЩ  и Китай се съгласиха да проведат още преговори за търговията помежду си, които са насрочени за септември, а домакин ще е американската страна, предава  AFP . Американският финансов министър Стивън Мнучин и търговският представител Робърт Лайцингер се проведоха двудневна среща, която завърши в сряда в Китайския финансов клуб в Шанхай, като китайската делегация бе водена от премиера Ли Хъ.  \r\n„Двете страни проведоха открити, високоефективни и конструктивни разговори за важни въпроси от общ интерес в сферата на икономика и търговията“, съобщиха китайски медии, като добавят, че двете делегации са обсъдили и въпроса за закупуване на американски земеделски продукти. \r\nБелият дом също определи срещата като конструктивна и обяви в сряда, че китайските официални лица са „потвърдили техния ангажимент“ да купуват повече американски вносни стоки, което ще доведе до облекчаване на американската индустрия. Обсъдени са също така въпроси засягащи интелектуалната собственост и търговските бариера които могат да се въведат на мястото на действащите в момента тарифи.  \r\n : Цанко Цолов", "date": "2019.07.31", "title": "AFP: САЩ и Китай ще проведат още преговори за търговията след „конструктивната“ среща в сряда"}
{"url": "http://www.focus-news.net/news/2019/07/31/2685746/zamestnik-ministarat-na-vanshnite-raboti-emiliya-kraleva-se-sreshtna-s-predsedatelya-na-kiparskiya-parlament-dimitris-siluris.html", "text": "Заместник-министърът на външните работи Емилия Кралева  и председателят на кипърския парламент Димитрис Силурис обсъдиха отличните връзки между двете държави и възможностите за бъдещо сътрудничество. Това съобщиха от пресцентъра на  Министерство на външните работи . Ролята на кипърския бизнес и инвестиции в България е много важна, подчерта Емилия Кралева. Двамата събеседници обсъдиха и възможностите за бъдещо сътрудничество, като изтъкнаха земеделието, компютърните технологии и оръжейната промишленост като области с потенциал за развитие.Заместник министър Кралева отбеляза, че двете страни имат необходимия опит и могат да развиват съвместно обучение на кадри в областта на туризма. България има желание да задълбочи сътрудничеството си с Кипър в областта на отбранителната индустрия и туризма.  Димитрис Силурис изтъкна интереса на кипърската страна към бизнеса с недвижими имоти, като сподели, че една от стъпките в по-нататъшното му развитие е облекчаването на административните процедури.  \r\nДвете страни се обединиха около идеята за използване на възможностите в областта на енергетиката, където многостранното сътрудничество може да бъде от полза за диверсификацията и сигурността на енергийните доставки в ЕС. „Реализацията на проекта за газов интерконектор Гърция-България, както и на проекта за плаващ терминал за втечнен газ край Александруполис, създават нови перспективи за развитие на този аспект от отношенията ни с Кипър“, подчерта Емилия Кралева.В разговора бяха засегнати разнообразни аспекти на двустранните отношения, традиционните връзки в областта на образованието и културата, близостта на двете страни, за която допринасят също завършилите висше образование в България кипърци и българските граждани, които са се установили и работят в Кипър. Събеседниците обсъдиха и актуални въпроси от регионален характер. По въпроса за европейската перспектива на Западните Балкани заместник-министърът подчерта, че това е траен приоритет на българската външна политика, защото чрез него се гарантира стабилност и сигурност на Югоизточна Европа: „По време на нашето председателство на Съвета на ЕС. Ние успяхме да превърнем тази тема от приоритет на българската външна политика в приоритет на ЕС“, заяви тя. В контекста на европейската проблематика, заместник-министърът представи накратко българската позиция по темата за миграцията, проблемите на която могат да се решават чрез общоевропейски решения на принципите на солидарност и отговорност.", "date": "2019.07.31", "title": "Заместник-министърът на външните работи Емилия Кралева се срещна с председателя на кипърския парламент Димитрис Силурис"}
{"url": "http://www.focus-news.net/news/2019/07/31/2685747/predstoyashti-sabitiya-v-stranata-za-1-avgust-agentsiya-fokus.html", "text": "*** \r\n \r\nОт 11.00 часа Университетската АГ болница „Майчин дом“ отваря специализиран кабинет за консултации по кърмене и по всички въпроси, свързани с естественото хранене на новородените. \r\n \r\n*** \r\n \r\nОт 11.00 часа в централата на КНСБ - залата на 11-ия етаж, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България. \r\n \r\n*** \r\n \r\nОт 12.00 часа в централата на ПП АБВ на улица „Врабча“ 23 ще се проведе пресконференция на теми: „Пореден епизод от сериала „Енергийна катастрофа в България 2019“: може ли България да остане на тъмно? Връщането на ядрената заплаха в Европа“.  \r\n \r\n*** \r\n \r\nОт 13.00 часа 9 състав на Специализирания наказателен съд ще гледа делото срещу Златко К., Виктор М. и Николай М., обвинени в участие в ръководството на престъпна организация или група. \r\n \r\n*** \r\n \r\nОт 17.00 час в сградата на Българската търговско-промишлена палата (ул. “Искър” 9) ще се състои церемония по награждаване на търговско-икономическите съветници на България зад граница. \r\n \r\n*** \r\n \r\nОт 18.00 часа Националната художествена академия ще отвори Лятна академия за деца и ученици за десети път.  \r\n \r\n*** \r\n \r\nОт 18.30 часа на бул. „Черни връх” 2 ще бъде представена изложбата Археология на забравата в Софийски арсенал – Музей за съвременно изкуство. \r\n \r\n*** \r\n \r\nОт 17.30 часа в Колежа по икономика и мениджмънт ще се проведе номинационно общинско събрание на ПП ГЕРБ, относно местните избори.  \r\n \r\n*** \r\n \r\nОт 10.00 часа в Юнашкия салон ще се проведе научна конференция посветена на 140 години от създаването на българските Военноморски сили на тема: „Ролята на Военноморски сили на Република България в защитата на националните ни интереси”. \r\n \r\n*** \r\n \r\nОт 14.30 часа до южния пристан на ферибота в Белослав ще се проведе официалното спускане на вода на тръстиковия кораб от международната експедиция „АБОРА ІV“. \r\n \r\n*** \r\n \r\nОт 16.00 часа в Археологическия музей ще бъде открита Фотоизложба, филми и лекции, посветени на Император Николай ІІ и царското семейство. \r\n \r\n*** \r\n   \r\nОт 11.00 часа в пресклуба на БТА ще се състои пресконференция на която  Българската асоциация за биологична растителна защита ще представи резултати от пилотното прилагане на оригиналната и методология за ефективна растителна защита на кестеновите дървета нападнати от Кестеновия листоминиращ молец, както и как този резултат ще бъде репликиран върху зелените площи в град Велико Търново през 2020 г.  \r\n \r\n*** \r\n   \r\nОт 16.30 часа в Областна администрация областният управител проф. д-р Любомира Попова и директорът на Областната дирекция по безопасност на храните във Велико Търново д-р Станимир Спасов ще дадат брифинг във връзка с епизоотичната обстановка в областта и откритото огнище на АЧС във ферма в с. Българско Сливово.  \r\n \r\n*** \r\n   \r\nОт 20.30 часа на сцена „Арт лято“ Проект „Арт лято“ представя: Концерт на Вокално-инструментална група „Песни и Приятели“.  \r\n \r\n*** \r\n \r\nОт 10.00 часа кметът на Община Видин Огнян Ценков ще се запознае със строително-ремонтните дейности в ППМГ \"Екзарх Антим I\" и СУ \"Цар Симеон Велики\". \r\n \r\n*** \r\n \r\nОт 08.00 часа в Народно читалище „Добрич – 2017 г.“ ще се проведе Детска академия Джуниър. \r\n \r\n*** \r\n \r\nВ Народно читалище „Йордан Йовков – 1870 г.“, Библиотека, Сектор „Заемане за дома“, ще се проведе Изложба „Толбухин (дн. Добрич) и Северното Черноморие в пощенски картички\". \r\n \r\n*** \r\n \r\nОт 11.00 часа в заседателната зала на Общински съвет – Дупница ще бъде направена презентация относно проучване за находища на термоминерални води на територията на общината.  \r\n \r\n*** \r\n \r\nОт 18.30 часа в ХГ „Христо Градечлиев” ще се състои официално откриване на XIII-ти национален фестивал за старинна музика, песен и танц „Страваганца“ и изложба на Илиана Атанасова – живопис. \r\n \r\n*** \r\n \r\nОт 10.30 часа в кабинета на обществения посредник за Община Кюстендил ще се проведе пресконференция във връзка с дейността на институцията през първите шест месеца на 2019 година.  \r\n \r\n*** \r\n  \r\nОт 11.00 часа в залата на Областна администрация – Кюстендил ще се проведе заседание на Областна епизоотична комисия.  \r\n \r\n*** \r\n \r\nОт 20.00 часа на сцена „Арката” на площад „Велбъжд”  с концерт на Професионален духов оркестър - Кюстендил се открива културната програма „Кюстендилско лято”.  \r\n \r\n*** \r\n \r\nОт 11.00 часа на строителната площадка за изграждане на компостиращата инсталация, разположена до „Регионално депо за отпадъци“, местност „Неделище“, ще се състои фициална церемония „Първа копка“ във връзка със стартиране на изпълнението на строително-монтажните работи по проект  „Проектиране и изграждане  на  компостираща  инсталация  за разделно събрани зелени и/или биоразградими отпадъци в община Монтана“. \r\n \r\n*** \r\n \r\nОт 10.00 часа в Заседателната зала на Община Плевен ще се проведе пресконференция с  експерти от Клиниката по пневмология и фтизиатрия информираме за основните симптоми и рискови фактори на бронхиалната астма като част от Националната пациентска кампания „Белодробно здраве във всички политики\"  на Асоциацията на българите, боледуващи от астма, алергии и ХОББ /АББА/. \r\n \r\n*** \r\n \r\nОт 15.00 часа в заседателната зала на областна администрация ще се състои заседание на областната епизоотична комисия.  \r\n \r\n*** \r\n \r\nОт 09.00 часа ще се проведе заседание на Пловдивския общински съвет.  \r\n \r\n*** \r\n \r\nВ 12.00 часа, в зала „Пълдин“ на хотел „Тримонциум - Рамада“, НФСБ и ВМРО – БНД официално ще издигнат кандидатурата на Славчо Атанасов за кмет на Пловдив. \r\n \r\n*** \r\n \r\nОт 18.00 часа в галерия „Виа Артис“ ще бъде представена изложбата „В тайнството на светлините“ на Елена Парушева. \r\n \r\n*** \r\n \r\nВ 20.00 часа на Античния театър Фолклорен ансамбъл „Тракия“ ще отбележи с концерт-спектакъл 45 години от създаването си.  \r\n \r\n*** \r\n   \r\nОт 11.00 часа в селото започва деветото издание на фестивала „Фолклорен извор“ 2019.  \r\n \r\n*** \r\n \r\nОт 10.00 часа в Зала 1 на Областна администрация Русе ще се проведе заседание на Постоянно действащата областна епизоотична комисия. \r\n \r\n*** \r\n \r\nОт 10.30 часа в  Градска градина (до розите) ще се проведе дискусия с тема “Често задавани въпроси за кърменето”. \r\n \r\n*** \r\n \r\nОт 17.30 часа на паркинга в село Крушаре ще се проведе протест срещу масовото унищожаване на домашни прасета. \r\n \r\n*** \r\n \r\nОт 14.00 часа Постоянната областна епизоотична комисия ще проведе заседание в зала 201 на Областна администрация - Смолян. След заседанието, което се очаква да приключи към 15.00-15.20 часа, членовете на комисията ще дадат изявление пред медиите. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои „Да опознаем Европа” – част 2.", "date": "2019.07.31", "title": "Предстоящи събития в страната за 1 август (Агенция „Фокус“)"}
{"url": "http://www.focus-news.net/news/2019/07/31/2685749/pregled-na-mezhdunarodnite-novini-do-1800-chasa-agentsiya-fokus.html", "text": "Руският президент Владимир Путин нареди на Министерството на отбраната на страната да се включи в гасенето на пожарите, които бушуват в Сибир, това съобщиха от пресслужбата на Кремъл.  \r\nВедомството ще изпрати към Краснодарския край десет самолета Ил-76 и десет вертолета на военно-транспортната авиация, оборудвани с водни устройства.  \r\nКъм момента екипите на армията получават своите инструкции и завършват подготовката. Те нееднократно са участвали в спирането на огнища в различни региони на Русия.  \r\nВ същото време изпратеният по-рано контингент в Иркутска област ще продължи своята работа докато държавният глава не ги отзове.  \r\n \r\nМедията припомня, че пожарите избухнаха преди около седмица, а в Иркутска област, Краснодарския край, два региона на Бурятия и пет на Якутия е въведено бедствено положение. Към момента стихията обхваща почти три милиона хектара от тайгата.   \r\n*** \r\n \r\n  САЩ  и Китай се съгласиха да проведат още преговори за търговията помежду си, които са насрочени за септември, а домакин ще е американската страна. Американският финансов министър Стивън Мнучин и търговският представител Робърт Лайцингер се проведоха двудневна среща, която завърши в сряда в Китайския финансов клуб в Шанхай, като китайската делегация бе водена от премиера Ли Хъ.  \r\n„Двете страни проведоха открити, високоефективни и конструктивни разговори за важни въпроси от общ интерес в сферата на икономика и търговията“, съобщиха китайски медии, като добавят, че двете делегации са обсъдили и въпроса за закупуване на американски земеделски продукти. \r\nБелият дом също определи срещата като конструктивна и обяви в сряда, че китайските официални лица са „потвърдили техния ангажимент“ да купуват повече американски вносни стоки, което ще доведе до облекчаване на американската индустрия. Обсъдени са също така въпроси засягащи интелектуалната собственост и търговските бариера които могат да се въведат на мястото на действащите в момента тарифи.  \r\n*** \r\n \r\n  НАТО не е получавало официална покана да вземе участие в общата операция на САЩ и Великобритания относно контрола на мореплаването в Ормузкия проток, това съобщи генералният секретар на Алианса Йенс Столтенберг в сряда.   \r\n„НАТО не е получавало никакви официални искания за начало на операция в Ормузкия проток“, каза той в рамките на среща с министъра на отбраната на Германия Ангрет Крамп-Каренбауер в Брюксел.  \r\n„Съюзниците в Алианса следят внимателно този регион и са загрижени относно последните събития там“, допълни Столтенберг. „Свободата на корабоплаването има огромно значение и някои страни от НАТО вече имат свои сили в региона“, подчерта още генералният секретар.  \r\nПо-рано от Държавния департамент на САЩ заявиха, че Вашингтон смята да създаде коалиция, целяща да осигури свободата на корабоплаването в региона на Персийския залив, а завеждащият ведомството Майк Помпео отправи покана за присъединяване към няколко страни.  \r\n*** \r\n \r\n Иранският посланик в Русия Махди Санай е заместник-външният министър на страната Сергей Рябков са провели работна среща в рамките на която са обсъдили ситуацията в Персийския залив и Иранското ядрено споразумение от 2015 г.  \r\n„Страните са обсъдили проблемите, свързани с Ядреното споразумение, безопасността в региона на Персийския залив, както и продължаването на двустранното сътрудничество по редица международни въпроси, особено в областта на правата на човека и Организацията за забраната на химически оръжия“, съобщиха от иранското посолство от своя официален профил в социалната мрежа Telegram.  \r\n \r\nДипломатическият представител подчерта още веднъж, че ако участниците в ядрената сделка не предприемат стъпки на практика за запазване на споразумението, Иран ще наруши за трети път поетите ангажименти.  \r\nСанай е отбелязал нуждата от деескалация на напрежението в Персийския залив, където според него присъствието на чужди страни само утежнява обстановката.  \r\n*** \r\n \r\n  Министърът на сигурността на Босна и Херцеговина Драган Мектич оцени коментара на хърватския президент като „само едно от поредицата несериозни, безотговорни и мъгляви изявления“. \r\n„Където и да отиде, тя се отличава с твърдения без никакви аргументи или обяснения. Говори за нещо, което изобщо не е нейна работа“,  подчерта Мектич и добави, че вместо да се държи на ниво, Грабар-Китарович говори „глупости“. \r\n*** \r\n \r\n  В столицата на Беларус започна срещата на Контактната група за разрешаване на конфликта в Донбас. Това заяви Даря Олифер, прессекретар на упълномощения представител на Украйна в групата Леонид Кучма. \r\n„В Минск започна заседанието на Тристранната контактна група“, написа Олифер в социалната мрежа „Фейсбук“.  \r\nИнформация за хода за срещата не се привежда. \r\n*** \r\n \r\n  Министерството на отбраната на западната ни съседка публикува в работен бюлетин преглед на даренията за армията, показващи, че в периода от 2014 до 2018 г. Сърбия е получила най-голяма помощ от САЩ. \r\nСъгласно разпространената информация, в разглеждания период Сърбия е получила  около 10 млн. долара помощ от САЩ под формата на пари и оборудване. На второ място в списъка е Китай с дарения от около 5,2 милиона евро, следван от Норвегия с 586 000 евро, Дания с 494 860 евро и Великобритания с 169 000 паунда. \r\nСърбия е получила най-сериозни средства от САЩ  - 1,4 милиона долара – за закупуване на  симулатори за обучение при военни операции и 819 800 долара за многоцелево оборудване за полигон. От МО поясняват, че за пет години Русия е дарила 45 000 евро за справяне с последиците от природни бедствия и 10 комплекта парашути. \r\nПоследната партида подаръци, които Сърбия получи от Русия – БРДМ-2 и танкове Т-72, както и по-рано предадените самолети МиГ-29, не са включени в статистиката. В нея не влизат и американските „Хъмви“. \r\nСАЩ са най-големият донор на Министерство на отбраната на Сърбия през 2018 г., сочат официалните данни. Ведомството е получило 2,5 милиона евро дарения миналата година, 2,3 милиона от които – от САЩ. Следващи в списъка с донори за изминалата година са Норвегия със 100 000 евро, Великобритания със 17 000 евро, Чешката република с 10 000 евро и Делегацията на ЕС в Сърбия с 8 000 евро. \r\n*** \r\n \r\n  Държавният глава на Косово Хашим Тачи обяви, че е готов да насрочи дата за провеждането на предсрочни парламентарни избори в страната, в случай че партиите не се споразумеят за правителството. \r\nВ сутрешните часове на деня Тачи се срещна с председателя на ЦИК Валдете Дака. В съобщение, разпространено от пресслужбата му, се подчертава, че двамата са обсъдили необходимостта от провеждането на извънредни избори. \r\nТачи обаче е категоричен, че ще проучи всички възможности за консултации с политически партии, преди да насрочи гласуването. „Ако политическите партии не са в състояние да отговорят на тази нова политическа реалност в разумен срок, аз съм готов незабавно да обявя нови избори\", привежда изданието думите на косовския президент. Съгласно думите на Тачи, че за Косово е важно да има ново, функциониращо, ефективно, приобщаващо правителство възможно най-скоро, за да се продължат всички важни важни процеси. \r\nНа свой ред Дака е обявила, че ЦИК е готова да организира предсрочни избори по всяко време.  \r\n*** \r\n \r\n  Официалният представител на Министерството на външните работи на Русия Мария Захарова, че Париж не трябва да учи Москва как да реагира пропорционално на протести, особено предвид твърдите методи на френската полиция спрямо участниците в акциите на „жълтите жилетки“. \r\nПо-рано от МВнР на Франция отбелязаха в „Туитър“, че „има значителен брой арестувани и задържани“ по време на несанкционирания митинг в Москва на 27 юли. \r\n„МВнР се загрижи за протестите в Москва. Същата тази Франция, в която почти цяла година се водиха бойни действия между манифестанти и полиция – именно така описват ситуацията самите французи“, написа във „Фейсбук“ Захарова в сряда. Официалният представител на руското дипломатическо ведомство припомни, че по време на протестните акции във Франция са загинали 11 души, 2500 души от редиците на „жълтите жилетки“ са били ранени, а около 9 хиляди са задържани. \r\nПо нейните думи, френските власти „са изпробвали на населението всички видове репресивни методи на въздействие: от сълзотворен газ, шумови гранати и водни оръдия до масови задържания и арести“ и припомни на МВнР на Франция, че министърът на вътрешните работи на страната е говорил по този повод буквално следното: „Ние не възнамеряваме да защитаваме реда в републиката с меки слова“. \r\n„След това Париж не трябва да учи когото и да било на пропорционална реакция“, подчерта Захарова. \r\nТя отбеляза още, че правозащитници от други страни не са призовавали Париж по време на протестите да се поправи ида започне да се отнася хуманно към собственото население.  \r\n*** \r\n \r\n  Президентът на Хърватия Колинда Грабар-Китарович коментира материала на израелското издание The Jerusalem Post, в който се твърди, че тя е обявила Босна и Херцеговина за нестабилна страна под контрола на войнстващ ислям по време на разговора си с израелския си колега Реувен Ривлин в Ерусалим. Държавният глава отрече всичко, което е написано от медията, а чрез Президентската канцелария заяви, че е необичайно да се реагира на непроверени информации от пресата. \r\nГрабар-Китарович коментира реакциите от БиХ. „Това са коментари на коментари на една журналистка, която го е написала. Повтарям, не съм го казала. Напълно отхвърлям реакциите, свързващи Хърватия с фашизма. Това е тотален нонсенс“, заяви хърватският президент. „В последно време виждаме редица много агресивни действия, които БиХ предприема срещу Хърватска. От твърдения за незаконна работа на нашите тайни служби до заплахи за съдебна разправа, когато става въпрос за моста Пелешац и т.н. Трябва да обсъдим сътрудничеството и как да разрешим общите въпроси“, каза президентът и добави, че Хърватия е готова да помогне на всяка съседна страна, включително БиХ, в процесите на присъединяване към ЕС възможно най-скоро. \r\nОт канцеларията на Грабар-Китарович заявиха, че информациите на медиите трябва да се проверяват преди да се реагира. „В междудържавните отношения е много необичайно да се реагира на непроверени материали в медиите. Всяка държава първо би изпратила своя посланик в Хърватия, за да провери твърденията и след това да реагира по подходящ начин“, заявиха от там. \r\nПредвижда се президентът да завърши държавно посещение в Израел в сряда със среща с генералния директор на Израелската национална кибер администрация. Очаква се също така тя да коментира предполагаемото изявление, според което е казала, че Босна и Херцеговина е нестабилна страна под контрола на войнстващия ислям. \r\n***", "date": "2019.07.31", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/07/31/2685743/d-r-georgi-mitev-odbh-burgas-prioritetno-izvarshvame-proverki-na-20-kilometrovata-zona-okolo-stopanstvata.html", "text": "Приоритетно извършваме проверки на 20-километровата зона около стопанствата. Това съобщи за  Радио „Фокус“ – Бургас  д-р Георги Митев, директор на Областната дирекция по безопасност на храните (ОДБХ) в Бургас във връзка с решението на Централния епизоотичен съвет да бъде извършено доброволно клане на домашни свине тип „заден двор“ като превантивна мярка срещу африканската чума по свинете. По думите му на много места стопаните се съобразяват със заповедта. „Имаме още малко време – проверки извършваме всеки ден и получаваме информация“, отбеляза д-р Митев. Той добави, че паралелно областната дирекция проверява и за това дали прасетата от източнобалканската порода са прибрани в стопанствата си. „Вчера бе извършена такава проверка. Животните са маркирани, отглеждат се регламентирано. По правилник имат право да бъдат свободно пуснати, но с оглед на епизоотичната обстановка, трябва да бъдат прибрани в стопанствата“, отбеляза д-р Митев. \r\nМария ПОПЧЕВА", "date": "2019.07.31", "title": "Д-р Георги Митев, ОДБХ – Бургас: Приоритетно извършваме проверки на 20-километровата зона около стопанствата"}
{"url": "http://www.focus-news.net/news/2019/07/31/2685752/ombudsmanat-maya-manolova-sas-zakonodatelna-initsiativa-za-lichniya-falit-obzor.html", "text": "Омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит. Законодателната инициатива на обществения защитник е резултат от едногодишната работа не нейния екип. Това коментира сама та тя в кулоарите на Народното събрание. Според Манолова е важно депутатите да чуят какво е очакването на хилядите българи, вечни длъжници и бегълци в собствената си държава, които се крият, защото са в невъзможност да си платят дълговете, а и младите хора, които искат да започнат бизнес, да проявят смелост, да организират по един добър начин своя живот и на семействата си. По думите законът за частния фалит е необходим, за да  окуражи предприемчивите българи.„Днес внасяме Закона за гражданската несъстоятелност, един дълго чакан и изстрадан закон от българките граждани, които са изпаднали в дългово робство, във финансово бреме, които нямат шанс и перспектива за себе си и своите семейства. България е единствената държава в ЕС, която няма такъв закон. В същото време ние сме на четвърто място по свръхзадлъжнялост на гражданите. Близо 800 млн. годишно са лошите, необслужваните кредити. Става дума не само за дългове към банки, но и за дългове към фирми за бързи кредити, към лизингови компании, към колектори, към различни монополни дружества. Освен огромен проблем за вечните длъжници в България, които са се превърнали в бегълци за собствената си държава, този закон е изключително важен и чакан от младите хора, от предприемачите, от тези, които искат да започнат собствен бизнес, защото липсата на такова законодателство, лошата среда за започване на бизнес са сериозна преграда пред предприемаческия дух на младия българин. Страхът от грешка наистина превръща започването на бизнес в руска рулетка, при която ти имаш право на една грешка, на един изстрел. Това е заради липсата на Закона за частния фалит“, каза още Манолова. Тя отчете, че задължението да бъде приет Законът за личния фалит произтича  от европейска директива, която е станала факт през юни. „Искам да кажа, че този закон ще бъде в полза и на г-н Горанов, защото ще осигури повече данъци, на г-н Петков, социалният министър, защото ще осигури повече осигуровки и по-малко социални плащания. Ще бъде в помощ на г-н Андронов и на г-н Велев, като представители на кредиторите, защото ще осигури справедливост при удовлетворяване на интересите на кредиторите при свръзадлъжнели длъжници. Опитали сме се да осигурим баланс и да сложим пред скоби принципът на добросъвестността при това законодателство“, допълни още Манолова.  \r\nДеница КИТАНОВА", "date": "2019.07.31", "title": "Омбудсманът Мая Манолова със законодателна инициатива за личния фалит (ОБЗОР)"}
{"url": "http://www.focus-news.net/news/2019/07/31/2685753/sliven.html", "text": "Нормално проходими са пътните настилки в Сливенска област . Няма въведени ограничения  по  пътищата,  съобщиха от  Областно пътно управление . Трафикът е интензивен,  но без задръствания.В участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август.Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.Временно са въведени следните ограничения за движение на МПС са въведени  по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.07.31", "title": "Сливен:  Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/07/31/2685751/gd-granichna-politsiya-intenziven-e-trafikat-na-vhod-i-izhod-na-gkpp-kulata-i-gkpp-kalotina-i-makaza.html", "text": "Интензивен е трафикът на вход и изход на ГКПП „Капитан Андреево“ и ГКПП „Калотина“ и „Маказа“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е силно интензивен на ГКПП „Капитан Андреево“ и „Дунав мост 1“ на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.31", "title": "ГД „Гранична полиция“: Интензивен е трафикът на вход и изход на ГКПП „Кулата“ и ГКПП „Калотина“ и „Маказа“"}
{"url": "http://www.focus-news.net/news/2019/07/31/2685754/spetsializiranata-prokuratura-razpolaga-s-dostatachno-dokazatelstva-za-privlichane-kam-nakazatelna-otgovornost-na-sobstvenika-i-dvama-ot-sluzhitelite-na-tad-grup.html", "text": "Специализираната прокуратура разполага към момента с достатъчно доказателства за привличане към наказателна отговорност за кибертероризъм на собственика на \"ТАД Груп\" и двама от служителите във фирмата. Това съобщиха от пресцентъра на  Специализираната прокуратура .  \r\nИззети са компютърни конфигурации, мобилни телефони, флаш памети, сървъри, назначени са експертизи. Събрани са свидетелски показания, повечето от които на служители на фирмата \"ТАД Груп\".  \r\nАнализът на доказателствата сочи, че крайната цел на престъпната дейност на обвинените лица е била създаване на нестабилност в страната, реакция срещу действащата политическа система и правителството, всяване на смут и страх сред населението. Едновременно с това - разстройване работата на Националната агенция по приходите, на други институции, фирми и дейности - нещо, което по отношение на НАП вече е налице.  \r\nВ събраните материали по делото се съдържат факти, според които около две седмици преди задържането на служителя в \"ТАД Груп\" Кристиян Бойков, източените от информационната база на НАП данни са били предоставени на български и чуждестранни медии.  \r\nАнализът на компютърните конфигурации показва, че е имало скрит чат през приложението \"Телеграм\" между един от обвиняемите и собственика на сайта \"Биволъ\" Атанас Чобанов, по който данните, копирани от НАП са му били предоставени.  \r\nНалице са данни, че е била копирана информация за лица на висши ръководни постове в държавата, за застрахователна компания, популярна хазартна игра.  \r\nВчера и днес са разпитани и служители на Националната агенция за приходите.  От разпитите стана ясно, че са копирани данните на над 5,1 млн. български граждани. Това са ЕГН-та, различни комбинации от цифри, регистрационни номера на моторни превозни средства - най-различни данни, с които НАП е редно да разполага. Тези данни са копирани от лицата, които са привлечени към наказателна отговорност и са предоставени на различни сайтове.  \r\nКъм момента собственикът на \"ТАД Груп“ Иван Тодоров, както и двамата обвинени служители във фирмата отказват да съдействат на разследването по какъвто и да е начин в т.ч. - да предоставят паролите, с които да бъде декриптирана информацията, съдържаща се в компютрите, иззети при претърсванията в офиса на фирмата.  \r\nСпециализираната прокуратура поиска делото по мярката за неотклонение на Иван Тодоров да се гледа при закрити врата заради наличието на чувствителна информация за лица, институции и фирми. Съдът не прие искането и заседанието протече открито. Очаква се съдът да се произнесе с определение около 19.00 ч. днес.", "date": "2019.07.31", "title": "Специализираната прокуратура разполага с достатъчно доказателства за привличане към наказателна отговорност на собственика и двама от служителите на \"ТАД Груп\""}
{"url": "http://www.focus-news.net/news/2019/07/31/2685416/seriya-ot-intsidenti-na-patya-obzor.html", "text": "Серия от инциденти затрудняваха движението по пътищата в страната. Мъж загина, а друг пострада тежко при катастрофа на пътя между селата Яковци и Гърдевци, община Елена.  Сигналът за инцидента е получен на тел. 112 около 7.30 часа тази сутрин. По първоначална информация са се ударили два леки автомобила, като починалият и раненият са били в една и съща кола. Причините за произшествието са в процес на изясняване. Автомобилите, пътуващи по това направление, се отклоняваха от екипи на Районното управление на МВР в Елена по обходни маршрути.  \r\nРано тази сутрин друг инцидент бе регистриран в Кресненското дефиле. Моторист се е блъсна в товарен автомобил в района на дефилето. Около обяд трима души пострадаха при катастрофа по път II-82 София -Самоков, в района на комплекс \"Златна рибка\", село Кокаляне. Катастрофата затрудни движението по път II-82 София -Самоков в района на комплекс \"Златна рибка\". Вследствие на инцидента то се  осъществяваше в една лента. Катастрофата бе между лек автомобил и маршрутка. Двама от пострадалите са били в лекия автомобил, а другият в маршрутката. Двама от тях за закарани в УМБАЛСМ \"Н. И. Пирогов“, а един в Окръжна болница. По-късно се оказа, че е не е  тежко състоянието на тримата пострадали при катастрофата. В следобедните часове от УМБАЛСМ „Н. И. Пирогов“ освободиха от болницата пострадалата жена, тъй като е установено, че нараняванията й не изискват хоспитализация. Травмите от катастрофата на пострадалия мъж също не изискват хоспитализиране, но поради предварително планиран прием за друго лечение, той остана в лечебното заведение. \r\nВ следобедните часове две деца пострадаха при катастрофа на пътя Стара – Загора- Димитровград след като лек автомобил блъсна последователно в два ТИР-а. По първоначална информация децата не са тежко пострадали. Пътят бе затворен, тъй като леките автомобили пречеха на движението.  \r\nВременно движението по път I-5 Казанлък - Стара Загора в района на село Змейово се осъществяваше в една лента поради пътно-транспортно произшествие.  \r\nДеница КИТАНОВА", "date": "2019.07.31", "title": "Серия от инциденти на пътя (ОБЗОР)"}
{"url": "http://www.focus-news.net/news/2019/07/31/2685417/zapochna-evtanaziyata-na-svinete-vav-vidinsko-obzor.html", "text": "Започна евтаназията на свинете във Видинско, като няма необходимост от обявяване на бедствено положение заради африканската чума. Това каза за дневния информационен блок „Добър ден“ на Радио „Фокус“ инж. Цветан Асенов, заместник-кмет на Община Видин след като миналата седмица в квартал „Нов път“ беше установена положителната проба за африканска чума на мъртво прасе, отглеждано в заден двор. Предприети са необходимите мерки за неразпространението на заразата, информира още той. „Ситуацията е овладяна на 100% към момента като са приети всички превантивни мерки. междувременно от ДФЗ съобщиха, че се преустановяват физическите проверки на място в свиневъдните стопанства на територията на цялата страна. До момента на територията на цялата страна са открити 22 огнища на африканската чума по свинете.  \r\nМеждувременно от Държавен фонд „Земеделие“ (ДФЗ) преустановиха физическите проверки на място в свиневъдните стопанства на територията на цялата страна. Забраната е разпоредена със Заповед на изпълнителния директор на ДФЗ Васил Грудев. Тя е част от кризисните мерки, предприети от държавата, за превенция и преодоляване разпространението на африканската чума по свинете (АЧС). При планиране на проверките на място ДФЗ ежедневно ще проследява информацията за актуалната епизоотична ситуация на официалния сайт на Българска агенция по безопасност на храните (БАБХ). Преди извършване на посещение на място при кандидатите за финансово подпомагане на ДФЗ, ще бъде съблюдавана публикуваната информация от БАБХ, както по отношение местоположението на свиневъдни обекти, така и във връзка с наложените ограничения за придвижване на хора и транспортни средства.", "date": "2019.07.31", "title": "Започна евтаназията на свинете във Видинско (ОБЗОР)"}
{"url": "http://www.focus-news.net/news/2019/07/31/2685750/veliko-tarnovo-s-operata-bohemi-prodalzhava-letniya-operen-festival-stsena-na-vekovete-2019-v-grada.html", "text": "С операта „Бохеми“ продължава Летния оперен фестивал „Сцена на вековете“ 2019. Поради очакваните лоши метеорологични условия спектакълът ще бъде представен на сцената на Музикално-драматичен театър „Константин Кисимов“, вместо на крепостта Царевец. Това обобщи в предаването „Царевград Търнов – славата и величието на България“ на  Радио „Фокус“   режисьорът Георги Симеонов. Той уточни, че това е първата премиера на заглавието в Русенската опера. „Бохеми“ е трогателна история за любовта от пръв поглед, за чистосърдечното приятелство, за младежките пориви и по детски наивните мечти, за всеотдайността и за жертвоготовността. „Сюжетът пренася публиката в бохемската мансарда, издигнала се високо над Париж, по-близо до звездите, към които са полетели стремленията и мечтите на няколко приятели – бедни студенти, подвластни на музите на изкуството. Музиката на гениалния майстор на веристичната опера Джакомо Пучини ще оживее с брилянтните умения на оркестъра и хора на Русенската опера. Тя ще бъде интерпретирана от диригента маестро Сунай Муратов “, отбеляза още Симеонов. В спектакъла ще участват Петър Костов (Родолфо), Галина Стоянова (Мими), Добромир Момеков (Марсел), Момчил Миланов (Колин),  Георги Димитров (Шонар), Даниела Караиванова (Мюзета), Владимир Маринов (Беноа), Стоян Стоянджов (Алсиндоро), Стефан Пенчев (Митничар), Иван Пенчев (Перпиньол), оркестър, хор и балет на Държавна опера – Русе. \r\nНа търновска сцена „Бохеми“ ще бъде представена на 3 август, от 21.00 часа. \r\n„Сцена на вековете“ 2019 продължава на 10 август с Вердиевото заглавие „Симоне Боканегра“ на Театрално-музикален продуцентски  център-Варна. \r\nБилети за всички спектакли, включени в програмата, се предлагат в мрежата на www.evenim.bg и туристическите информационни центрове на ул. „Христо Ботев“ № 5 и на пл. „Цар Асен I“ във Велико Търново. \r\nЛуиза ТРАНЧЕВА", "date": "2019.07.31", "title": "Велико Търново: С операта „Бохеми“ продължава Летния оперен фестивал „Сцена на вековете“ 2019 в града"}
{"url": "http://www.focus-news.net/news/2019/07/31/2685748/bsp-s-poredno-predlozhenie-za-otmyana-na-sanktsiite-sreshtu-rusiya-obzor.html", "text": "ПГ на \"БСП за България\" внесе проекторешение в Народното събрание за отмяна на санкциите срещу Русия. Това стана ясно на брифинг на опозицията в Народното събрание.  От БСП искат страната ни да предложи на вниманието на Европейския съвет и на европейските институции българската позиция, че санкциите срещу Русия вредят не само на икономическите, но и на политическите, културните и всестранните отношения. Доводите и мотивите, които са записали от парламентарната група, са чисто икономически. Проекторешението е входирано в деловодството на Народното събрание в последния работен ден на парламента преди лятната ваканция на депутатите.  Народният представител от ПГ на „БСП за България“ и член на Изпълнителното бюро на партията Манол Генов  заяви, че  партията е била крайно последователна в позицията за отмяна на санкциите срещу Русия. „Предлагали сме да се вземат такива решения неведнъж“, подчерта Манол Генов. Народният представител от БСП обърна внимание на двойния стандарт на санкциите, които се упражняват към Русия. „Защо такива големи корпорации като „Сименс“, „Фолксваген“ спокойно си инвестират в Русия, печелят си своите парички, а България остава един „забравен остров“ в Европа по отношение на развитие на търговията в това общо европейско пространство“, изтъкна още Генов.  \r\nДеница КИТАНОВА", "date": "2019.07.31", "title": "БСП с поредно предложение за отмяна на санкциите срещу Русия (ОБЗОР)"}
{"url": "http://www.focus-news.net/news/2019/07/31/2685419/the-telegraph-zashto-protesti-obhvanaha-honkong-i-kak-shte-se-razviyat-tei.html", "text": "Хонконг е изправен пред най-голямата си политическа криза от 1997 г. насам, когато премина под опекунството на Китай, пише британският консервативен ежедневник  The Telegraph . Жителите на града излязоха за пръв път на улицата за да протестират срещу спорен законопроект, предлагащ обвиняемите да бъдат екстрадирани в Китай, където да се проведе техния процес, а комунистическата партия контролира съдилищата, коментира изданието.  \r\n \r\nСлед като управниците на града не успяха да намалят напрежението, полицията се опита да разпръсне митингите със сълзотворен газ, гумени куршуми и водни оръжия – сериозна ескалация на напрежението в град, който имаше славата на едно от най-безопасните места в света. Според протестиращите, законопроектът е просто отложен, а не премахнат, и при нужда може бързо да бъде прието отново. Техните искания са оставка на градоначалникът Кари Лам, съставяне на независима комисия за разследване на полицейските действия и политическа реформа, която ще позволи на жителите на града да изберат свой лидер.  \r\n \r\nВеликобритания призова Пекин да спазва международния договор за осигуряване на политически свободи в Хонконг, сключен между Лондон и китайското правителство след предаването на града. Споразумението е признато от ООН и юридически валидно и обвързващо. Но при проблема около Брекзит и нуждата от нови търговски партньорства, едва ли от „Даунинг стрийт 10“ ще предприемат сериозни стъпки срещу азиатската държава.  \r\n \r\nМеждувременно Хонконг навлиза в деветата си седмица на безредици. Движението, което към момента няма ясно изявен водач използва социалните медии за да организира събития в няколко квартала на града. И въпреки че нямат водач, протестите не изглежда да отслабват, дори напротив. Първоначалните лозунги „без екстрадиция към Китай“ бяха за менени от „да си върнем Хонконг“ и „време е за революция“. Според статията, това е показателно относно недоволството, което влиянието на Пекин в региона предизвиква. И макар през деня демонстрациите да са мирни, все по често те приключват със сблъсъци между носещи черно недоволни и жълтите шапки на полицията.  \r\n \r\nНедоволството от бруталните действия на полицията се покачва и протестиращите са все по-ядосани, че ръководството на града игнорира техните искания, а градоначалникът госпожа Лам е дала твърде малко изявление от началото на протестите. Демонстрантите са планирани да продължат поне до края на август или докато техните искания не бъдат изпълнени. В същото време се очаква полицията да втвърди още повече действията си – три буса, оборудвани с водни оръдия започнаха тестове тази седмица. Според изданието, местните власти се готвят да използват водните оръдия срещу протестиращите, като ги комбинират със сълзотворен газ.  \r\n \r\nКъм момента демонстрациите будят повече съмишленици, отколкото противници. Много хора предлагат убежище или превоз на бягащи от полицията протестиращи. Правоохранителните органи пък започнаха случайни проверки на багаж и документи по спирки на метрото, облаци от сълзотворен газ могат да се видят по улиците дори часове след края на протестите.   \r\n \r\nОт Пекин първоначално игнорираха протестите, после изразиха подкрепа за Кари Лам. От тамошното правителство също така предупредиха западните страни, включително САЩ и Великобритания да не се меша във вътрешнокитайски дела. Каквото и да предприеме Китайската комунистическа партия обаче, то не трябва да изглежда като показване на слабост – нещо нечувано в пропагандата на управляващата формация. ККП например никога не би си позволила да удовлетвори исканията на протестиращите в каквато и да е форма. А един висящ въпрос е дали на мястото ще бъдат изпратени военните – тема табу, след събитията на площада Тианънмън през 1989 г. \r\n \r\nСпоред експерти, това би било крайна мярка, но от Пекин предупредиха, че това остава като възможност. Но Пекин изглежда ще остави управителите на Хонконг да се опитат да се справят с хаоса, това би поставило обвинението именно върху тях. А ако те поискат пращането на китайската армия в Хонконг, градската управа ще бъде сочена като виновник за последващите събития.  \r\n \r\n : Цанко Цолов", "date": "2019.07.31", "title": "The Telegraph: Защо протести обхванаха Хонконг и как ще се развият те?"}
{"url": "http://www.focus-news.net/news/2019/07/31/2685415/predstoyashti-sabitiya-v-stranata-za-31-yuli-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n   \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n \r\n*** \r\n \r\nОт 11.00 часа омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит.  \r\n \r\n \r\n*** \r\n \r\nОт 11.30 ч. общинските съветници от БСП ще дадат пресконференция в централата на Софийската градска организация на ул. „Леге“ №10, в залата на 1-вия етаж. \r\n \r\n \r\n*** \r\n \r\nОт 11:30 часа в Националния пресклуб на БТА ще се проведе пресконференция на тема:  \r\n„Далавери под чадъра на община, полиция, прокуратура и съд в Брезник. Надеждата е в медиите!“. \r\n \r\n \r\n*** \r\n \r\nОт 12.00 часа зам.-кметът на Столичната община Тодор Чобанов  ще представи пред журналисти  разкрит римски зид  на ул. „Малко Търново“.  \r\n \r\n \r\n*** \r\n \r\nОт 15:00 часа в зала 3 на НС ще се състои първото заседание на Временната анкетна комисия за изясняване на всички факти около случая с източване на информация от НАП \r\n \r\n \r\n*** \r\n \r\nОт 11.00 часа на ул. „Съединение“ №5, ще се проведе Трети безплатен демо час за гейм дизайн  „Направи сам видео игра с GameMaker Studio 2″. \r\n \r\n \r\n*** \r\n \r\nОт 11:00 часа в Пресклуба на БТА ще се проведе пресконференция за обявяване кандидатурата на Иван Аспарухов за кмет на Община Мездра, издигнат от Коалиция „Единна Мездра“. \r\n \r\n \r\n*** \r\n \r\nОт 14.00 часа в залата на Общината ще се проведе заседание.  \r\n \r\n \r\n*** \r\n \r\nОт 11:00 часа в Пресклуба на БТА ще се проведе пресконференция на Сдружение \"Героите на Дойран\" на тема: \"Паметник на Девета пехотна Плевенска дивизия в град Плевен\". \r\n \r\n*** \r\n \r\nОт 11:00 часа в зала 2  на  Общината ще се проведе пресконференция по повод  предстоящата лятна премиера на „Последният човек“  по романа на Джордж Оруел \"1984\". \r\n \r\n \r\n*** \r\n \r\nОт 12.00 часа, в зала „Фоайе“ на Община Стара Загора кметът Живко Тодоров ще поздрави 15-те старозагорски математици, които се завърнаха с множество медали от олимпиадата в Япония. \r\n \r\n \r\n*** \r\n \r\n \r\nОт 20.30 часа пред Мемориалния комплекс „Бранителите на Стара Загора“ председателят на Народното събрание Цвета Караянчева ще участва в тържествената церемония в Стара Загора, с която ще бъдат отбелязани 142 години от боевете за защитата на града.  \r\n \r\n*** \r\n \r\nОт 11:30 часа в Пресклуба на БТА ще се проведе пресконференция на Сдружение \"Българска асоциация за хора с онкологични и други заболявания \"Живот\"\" – Хасково. \r\n \r\n \r\n*** \r\n \r\nОт 11.00 часа ще се проведе заседанието на Областната епизоотична комисия в Малката зала на Областна администрация Хасково.", "date": "2019.07.31", "title": "Предстоящи събития в страната за 31 юли (Агенция „Фокус“)"}
{"url": "http://www.focus-news.net/news/2019/07/31/2685414/pregled-na-osnovnite-temi-v-svetovniya-pechat-agentsiya-fokus.html", "text": "Един от организаторите на терористичните атаки от 11 септември 2001 година в САЩ Халид Шейх Мохамед заяви, че има готовност да даде показания в съда в полза на хората и компаниите, подали искове срещу Саудитска Арабия, ако американските власти се откажат от искането да му бъде наложена смъртна присъда, пише американското издание  The Wall Street Journal . \r\nПо-рано роднини на жертвите от атентатите от 11 септември в САЩ подадоха колективен иск срещу Саудитска Арабия, която обвиняват във финансиране и други видове подкрепа за терористичната групировка „Ал Кайда“. Искът е подаден от името на 800 души с цел да получат компенсации от правителството на Кралството. След това повече от 20 американски застрахователни организации подадоха искове против две банки от Саудитска Арабия и компании, свързани със семейството на Осама бин Ладен, както и против няколко благотворителни организации за сума, не по-малка от 4,2 милиарда долара във връзка с атаките от 11 септември 2001 година. \r\nПредложението на Мохамед се съдържа в текста на писмо, изпратено в съда от юристи, представляващи компаниите и роднините на жертвите. Мохамед, който в момента се намира в американския затвор Гуантанамо, не е готов да даде показания в „момента“, но „в случай на отсъствие на потенциална смъртна присъда ще бъде възможно по-широко сътрудничество“. \r\nСъобщава се, че представляващият Саудитска Арабия адвокат е отказал да направи коментар. \r\nПо-рано Конгресът прие Закон, позволяващ наследниците на жертвите от терористичните атаки на 11 септември да подадат искове в съда срещу Саудитска Арабия, чиито граждани бяха повечето от терористите, осъществили атаките. Президентът на САЩ Барак Обама наложи вето на приетия от Конгреса законопроект, но Сенатът го преодоля с 97 на 1 гласа. Преодоляването на президентското вето в Конгреса на САЩ беше първият подобен случай в рамките на мандата на Обама. Още в началото на октомври 2016 година американка, загубила съпруга си на 11 септември, подаде първият иск в съда срещу Рияд. \r\nНа 11 септември 2001 година терористи от „Ал кайда“ завзеха няколко пътнически самолета и ги забиха в сградите на Световния търговски център в Ню Йорк и Пентагона, като в резултат от атаките загинаха три хиляди души. \r\n*** \r\n Турция ще обсъди започването на военна операция на изток от река Ефрат в Сирия на Съвет за национална сигурност в столицата Анкара във вторник, пише електронното издание на турския консервативен ежедневник  Yeni Safak . \r\nПредложението на делегацията от САЩ, оглавявана от специалния пратеник на Вашингтон за Сирия Джеймс Джефри, от миналата седмица по отношение на създаването на зона за сигурност в Северна Сирия не успя да задоволи Турция, заяви външният министър на страната. \r\nНа Съвета, кой ще бъде председателстван от турския президент Реджеп Таийп Ердоган, ще бъдат обсъдени и последните събития в Източното Средиземноморие, както и положението около руските зенитно-ракетни системи С-400 и американските изтребители F-35. \r\nИзданието припомня, че след обявлението на президента на САЩ Доналд Тръмп, че американската армия ще се изтегли от Северна Сирия, двата съюзника в НАТО се съгласиха за създаване на зона за сигурност по северната граница на страната с Турция, която трябва да бъде опразнена от присъствието на сирийските кюрдски „Отряди за народна самоотбрана“ (ОНС), които са издънка на терористичната организация „Работническата партия на Кюрдистан“ (ПКК). \r\nВ четвъртък министърът на отбраната на Турция Хулуси Акар каза на военни офицери, че Анкара е изразила позицията си на американската делегация. „Ние им подчертахме още веднъж, че няма да бъдем толерантни към никакви забавяния и че ще поемем инициативата, ако се наложи“, цитира думите на Акар Министерството на отбраната. \r\nВъв Вашингтон, Пентагонът подчерта  отново, че координацията и консултациите между САЩ и Турция са единственият начин за справяне с опасенията на Турция. \r\n*** \r\n  Според Държавното статистическо управление, брутният вътрешен продукт (БВП) на Китай през първото тримесечие на 2019 година се е увеличил с 6,4% в сравнение с миналата година и не се е променил по отношение на четвъртото тримесечие на миналата година, което съответства на прогнозите и е добър показател. Преди това се говореше, че темповете на растежа на БВП през първата половина на миналата година трябва да са 6,4-6,5%. В същото време се съобщава, че 17 организации са прогнозирали ръст на БВП на ниво 6,3% през второто тримесечие, максималната прогноза беше 6,4%, а минималната – 6,2%, пише китайското издание  CINIC  (China Internet Network Information Center - административна агенция, отговаряща за въпросите на интернет при Министерството на индустрията и информационните технологии на Китайската народна република) в материал, представен без редакторска намеса. \r\nСпоред доклада, въпреки че през първата половина на 2019 г. ръстът на БВП на Китай падна до нов минимум през последните години - 6,3% -  в сравнение с други страни, тази цифра е все още много висока и е една от първите в света. \r\nОсвен това, според откритата информация на Световната банка, през 2000 г. БВП на Китай е 1,21 трилиона долара и според този показател страната е на шесто място в света. Преди него бяха още четири държави с мощни икономики: САЩ, Япония, Германия и Англия. Струва си да се каже, че през 2000 г. БВП на САЩ беше 10 трилиона долара. \r\nПрез последните 18 години БВП на Китай нарасна до 13,608 трилиона долара, което е увеличение с 12,398 трилиона долара в сравнение с 2000 година. И в процентно изражение се увеличи с 1024,6%, тоест десет пъти. Това е най-високият темп на растеж на БВП в историята на човечеството. Заслужава да се отбележи, че на САЩ бяха необходими 40 години, за да повишат БВП от малко над 1 милиард до 13 милиарда долара. А какво ще кажете за Русия? \r\n \r\n БВП на Русия съответства на БВП на китайската провинция Гуандун (Кантон)? \r\n \r\nРуският БВП е нисък, през 2018 г. той възлиза на 1.658 милиарда долара, което е по-малко от една десета от БВП на САЩ. Според валутния курс, изчислен в щатски долари, БВП на Русия е малко по-голям от този на провинция Гуандун (Кантон) в Китай. Подобна система за изчисляване на БВП в зависимост от валутния курс има своите недостатъци, тъй като не позволява да се оцени напълно реалното икономическо положение на страната. \r\nОсвен това населението на Русия е приблизително 140 милиона души. По този показател Русия е на девето място в света. В световен мащаб има 13 държави с население над 100 милиона, пет държави с население над 200 милиона и две държави с население над 300 милиона. \r\nВъпреки това сред държавите с население от 100 до 200 милиона Русия е на шесто място и е веднага след Япония. Всички останали страни имат по-малко население от Русия. Ако сравним с тях, руската икономика е наистина силна, като се има предвид, че през последните 18 години руската икономика многократно беше в състояние на криза. Изглежда обаче, че развитите страни не се страхуват от кризи. \r\n \r\n Каква е ситуацията с БВП в развитата Америка? \r\n \r\n Ръстът на БВП на САЩ през последните години \r\nВсички знаят, че в момента САЩ имат най-силната икономика в света. От края на 19 век БВП на Америка е по-висок от този на Англия и през 124 г. тя поддържа статута на страната с най-силна икономика. Към 2017 г. общият икономически обем на Съединените щати е бил приблизително една пета от целия свят. \r\nПреди 18 години общият икономически обем на Китай беше 1,025 милиарда долара, докато БВП на САЩ беше 1,21 трилиона долара, което е десет пъти повече от китайския. Към 2018 г. обаче общият обем на американската икономика нарасна до 20.494 трилиона долара, което е увеличение от 10,244 трилиона долара. В допълнение, темпът на растеж на американската икономика остава същият и възлиза на 2,9%, което е един от най-високите темпове в света сред развитите страни. \r\n Въпреки че темпът на растеж на американската икономика не е толкова висок, колкото този на Китай, предвид впечатляващите си първоначални цифри, Америка все още не е успяла да ги удвои – и това наистина не е лесно. \r\nОсвен това през 2018 г. БВП на Китай достигна 66,4% от БВП на САЩ, което е 2,74 пъти повече от БВП на Япония и този ръст се забелязва с просто око. Ако Китай продължи в същия дух, до 2030 г. той ще може да настигне Съединените щати по отношение на общия икономически обем, ставайки първи по този показател. \r\n*** \r\n  Турция не е център на света, но тя определено е хванала вниманието на САЩ, пише американският вестник  The Hill  в коментар, представен без редакторска намеса.  \r\n \r\nОтношенията между САЩ и Турция се влошиха още повече след като Анкара закупи руски ПВО системи С-400. Те може да се превърнат в критичен проблем за САЩ, тъй като събират данни чрез радарната си система и я изпращат периодично към руските бази данни. Това, заедно с данните относно времето за излитане и времето за кацане на самолетите Ф-35, може да улесни много Русия в разработването й на противодействие за най-модерния американски изтребител.  \r\n \r\nСистемите бяха продадени и на Китай и разположени в Тайванския проток, а Русия е предложила такава сделка и за Иран. Може да се окаже, че американските военновъздушни сили ще се сблъскат с тях доста често при бъдещи операции.  \r\nЧастично решение за този проблем лежи във факта, че Турция купи С-400, но не ги е разположила все още, което оставя вратата за закупуване на системи „Пейтриът“ отворена.  \r\n \r\nПрезидентът Доналд Тръмп вече обяви, че смята да премахне Турция от програмата за Ф-35, а Анкара поиска от Белия дом да отмени това решение. Ако не се постигне договорка, Пентагонът ще завърши плана да спре доставките на части за изтребителя от Турция и отмени пращането на части за самолетите в страната.  \r\n \r\nСпоразумение между Анкара и Вашингтон може да превърне Турция в балансьор на противостоящи си интереси в Близкия изток и може би Южна Америка. Възможно е да се създаде положителен изход за САЩ, Турция и страните от НАТО. Но ако това не стане, Белият дом ще влети слепешката в нежелана геополитическа ситуация.  \r\n \r\nТурция е разделена идеологически между консервативно религиозно движение, което много добре знае какви са печалбите от международните споразумение, а от друга има изолационисти, които гледат на изток. Политическите партии пък са групирани в консервативната управляваща коалиция (AKP и MHP) и лявата опозиция (CHP и Vatan). \r\nПрезидентът Реджеп Тайип Ердоган е по-мекият наследник на ислямистко движение и работи за сближаване на елита и народа.  \r\n \r\nМалко преди провалилия се опит за преврат в Анкара преди три години, Ердоган бе предупреден от руска част в Сирия, която е прихванала турски военни съобщения. Това бе опортюнистична намеса на Русия в делата на друга страна, като се има предвид че Русия и Турция нямат много добри двустранни отношения традиционно. Ердоган може би се чувстваше длъжен да изплати дълга си с финализирането на проекта „Турски поток“ и закупуването на по-евтината и несъвършена версия на С-400. \r\n \r\nСлед опита за преврат в страната бе проведена чистка, включително в юридическия апарат, което постави под въпрос съдебната власт и политическата стабилност и доведе до сурови икономически последствия за Турция. Продължаващото затъване на турската лира, която загуби 40% от стойността си за две години няма изгледи да спре скоро.  \r\n \r\nНай-важният въпрос за Турция в близко бъдеще е провеждането на реформа в съдебната система. Това може да стане като се назначат нови, млади съдии, които не са обременени от стари възгледи и могат да тълкуват случаите без предразсъдъци. Това проработи в Узбекистан, когато бе въведено през 2016 г. Такъв ход може да бъде поднесен заедно с ограничена амнистия, така че цветът на турското общество да бъде запазен. Ако това стане, доверието на международния капитал в Турция ще се върне и икономиката й ще се заздрави. Това от своя страна ще прекъсне венецуелското и иранско финансиране, което е с център Истанбул.  \r\n \r\nСмяна на режима се случва когато страна вече не може да изплаща външния си дълг. А според проучване на „Принстън“ в арабския свят Ердоган има подкрепа от 51% в сравнение със само 28% за руския президент Владимир Путин. Ако Турция направи подобни реформи, това ще доведе до рестартиране на американската отношения с Анкара, така че Турция да се превърне в контрапункт на иранските интереси в Близкия изток. \r\n***", "date": "2019.07.31", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/31/2685423/ria-novosti-v-chetiri-regiona-v-rusiya-e-vavedeno-bedstveno-polozhenie-zaradi-gorski-pozhari.html", "text": "Извънредно положение заради горски пожари е въведено в четири региона на Русия, предава  РИА Новости . To се отнася за цялата територия на Иркутска област и Краснодарския край, два района на Бурятия и един в Якутия.  \r\nМинистър-председателят на Русия Дмитрий Медведев при своя среща с вицепремиера и министърът на природните ресурси Дмитрий Кобилкин каза, че общата площ на пожарите се равнява на около 2,7 милиона хектара.  \r\n„Остава опасността за близките населени места. Властите следят ситуацията постоянно и при опасно замърсяване на въздуха ще сигнализират“, каза Кобилкин. Според него, около 95% от общия състав на федералната агенция за горите и летенето е мобилизиран за справяне с бедствието. Допълнително 100 професионални парашутисти са включени в борбата против разпространяването на огъня, като може би още толкова предстои да бъдат пратени на място, разкри още министърът.  \r\nСпоред Медведев, към момента няма заплаха за живота и сигурността на тамошните граждани, но ситуацията остава сложна.  \r\n : Цанко Цолов", "date": "2019.07.31", "title": "РИА Новости: В четири региона в Русия е въведено бедствено положение заради горски пожари"}
{"url": "http://www.focus-news.net/news/2019/07/31/2685421/makfaks-makedoniya-boyko-borisov-shte-otbelezhi-v-skopie-vtorata-godina-ot-podpisvaneto-na-dogovora-za-dobrosasedstvo.html", "text": "Българският премиер Бойко Борисов ще бъде в Скопие на първи август за да отбележи заедно със своя македонски колега Зоран Заев втората годишнина от подписването на Договора за добросъседство между София и Скопие, предава македонската агенция  “Макфакс“ . \r\nБорисов и Заев ще проведат след това разговори, на които ще разгледат напредъка по двустранното сътрудничество, след което следва общо полагане на цветя на гроба на Гоце Делчев в църквата „Св. Спас“ в столицата на югозападната ни съседка. \r\nПредвидена е среща на българския премиер с президента Стево Пендаровски, след което Борисов ще замине за Дойран, където заедно със Заев ще открият паметника на полковник Константин Каварналиев.", "date": "2019.07.31", "title": "„Макфакс“ (Македония): Бойко Борисов ще отбележи в Скопие втората година от подписването на Договора за добросъседство"}
{"url": "http://www.focus-news.net/news/2019/07/31/2685426/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "За нежеланието в Техеран да се срещнат с американския държавен секретар Майк Помпео съобщи говорителят на иранското външно министерство Абас Мусави, пише руският вестник  “Коммерсант“ . \r\nТой назова предложението на Помпео да говори по иранска телевизия като част от продължаващата психологическа война, като напомни, че ирански журналист не бе допуснат по-рано да интервюира държавния секретар, а и като цяло, според Мусави, в Техеран не вярват на американската искреност. А що се отнася до диалогът със САЩ, след като Вашингтон едностранно се оттегли от ядреното споразумение и наложи санкции срещу Иран, близкоизточната страна ще започне преговори с Белия дом само ако от тях има някаква практическа полза, смятат от редакцията на вестника.  \r\n \r\nВ интервю за CNN иранският външен министър Мохамад Джавад Зариф бе пределно ясен – всеки вид преговори, в които САЩ искат ново ядреното споразумение по техните условия са невъзможни. Вместо това Техеран призовава Вашингтон да се върнат към старите договорки, които бяха постигнати през 2015 г. между Иран от една страна, а от друга САЩ, Великобритания, Франция , Германия, Русия и Китай. \r\n \r\nМного показателно е как Иран, отказвайки да говори със САЩ, показва желание за разговори с Великобритания, която все още спазва сделката от 2015 г., отбелязва изданието. \r\nВъпреки напрежението между двете страни, в Техеран все пак заявиха, че разговори с Лондон са нужни.  \r\n \r\nМиналата седмица, без участието на САЩ, Иран и останалите пет страни по споразумението проведоха преговори за неговото запазване. А дали ще успеят в това начинание ще покаже следващия месец и половина, посочват от изданието. Руският представител на тази среща Сергей Рябков обърна внимание на факта, че на 4 и 5 септември иранската страна ще предприеме последната, трета стъпка за премахване на ангажиментите си от 2015 г. Първото такова действие бе премахването на капацитета от 300 килограма обогатен уран, който бе наложен на Иран. Вторият бе обогатяването на радиоактивния елемент до стойност над 3,67, което е друго постановление на сделката. Това обаче не са толкова ключови точки. В началото на септември Иран заплашва да премина граница, след която няма връщане назад, напомня изданието. \r\n*** \r\n \r\n  Полицията в руската столица призова гражданите на не взимат участие в насрочения за трети август неразрешен митинг в града, пише  “Известия“ .  \r\n„В интернет се появиха призиви гражданите да вземат участие в масово мероприятие в централната част на столицата. Съобщаваме, че в органите на държавните власти в Москва не е постъпвало уведомление за такова публично събитие. Официално предупреждаваме, че мероприятието е незаконно“, заявиха в официално съобщение на своята интернет страница от полицията.  \r\n \r\nПравоохранителните органи призоваха организаторите на митинга и неговите потенциални участници да не нарушават закона и в частност да не използват пиротехника. „Столичната полиция ще отговори на всяко нарушение и ще предприеме всички необходими действия за подсигуряване на безопасността на гражданите“, казаха от руското МВР.  \r\n \r\nПо-рано стана ясно, че групата граждани има намерение да подкрепи нерегистрирани кандидати за кметските избори в Москва. Организаторите на протеста планират неговото провеждане на Лубянския площад. Несъгласувана с властите акция се проведе в центъра на руската столица и на 27 юли, а в нея по официални данни участваха 3,5 хил. души, макар организаторите и някои чужди медии да надхвърлят това число. В резултат бяха задържани най-малко хиляда души и бяха започнати три дела за упражняване на насилие спрямо представителите на властта.   \r\n*** \r\n \r\n  Социолозите и политическите анализатори фиксират все повече тревожни тенденции, свързани с бъдещето на САЩ. Цяла серия признаци както вътре в американското общество, така и във външната политика на Вашингтон свидетелстват за началото на залеза на най-могъщата империя на Земята. Някои от процесите напомнят силно на причините, довели до разпада на СССР, пише авторитетното руско издание  „Взгляд“  в материал, представен без редакторска намеса. \r\nЕдно от водещите американски списания Foreign Policy публикува статия под заглавието „Пътят на Америка към репутационен крах“. В текста се прави извод, че залезът на „меката сила“ на САЩ от миналото е започнал не от президента Доналд Тръмп, но той всячески способства този процес със своята неполиткоректност и несдържаност. \r\nЗа повод послужи поредният скандал във Вашингтон, провокиран от американския президент. Припомняме, че в своя акаунт в „Туитър“ Доналд Тръмп успя да оскърби едновременно четири „конгресуъмъни“, като отбеляза, че всички те „произлизат от страни, чиито правителства са пълна и тотална катастрофа“, а освен това им предложи да се върнат в родините си и да помогнат на своите държави, Авторът на статията стига до извода, че в случай, че Тръмп бъде преизбран през 2020 година, много съюзници на Америка, привикнали да я гледат със затаен дъх, повече няма да правят това. Да, според анкета от май проведена сред повече от 10 хиляди жители на САЩ, проведена от Pew Research Center, 55% от американците считат, че Тръмп е променил характера и тона на политическите дебати в страната в по-лоша страна, а в 76% от респондентите коментарите на Тръмп редовно предизвикват безпокойство. \r\nВъпреки това, проблемът не е само в президента, способен с няколко „туийта“ да предизвика ожесточени дебати в Конгреса, но и в цялата днешна политическа обстановка в САЩ, която буквално е пронизана от духа на взаимни упреци и недоверие. В същата анкета 85% от американците смятат, че политическите дебати в страната стават все по-негативни и неуважителни към чуждата гледна точка. Общественото мнение в страната рязко се поляризира. \r\nВъншната политика е производна на вътрешната. Америка губи своята „мека сила“, а след нея и част от предишните си геополитически позиции, не само заради предизвикателствата, хвърлени към нейното могъщество от Русия и Китай, но и заради вътрешните й проблеми. Американската империя се отказва от своите базови ценности (семейството, религията), а традиционните институции (армията) влизат в постоянна турбулентност. Въоръжените сили на САЩ (като полицията и пожарната) се ползват с голям авторитет в обществото и практически всеки политик счита за свой дълг да ги нарича „най-великите в света“, но проблемът е в това, че американската армия сякаш спира да разбира за какво се сражава в десетки конфликти по целия свят. \r\nИма очевидна пропаст между двупартийния милитаризъм във Вашингтон и скептицизма сред американските военни ветерани, които днес в болшинството си считат последните война на страната за „загуба на време“. Започналата на 11 септември 2001 година т.нар. дълга война доведе до това, че 64% от ветераните (съгласно анкетата на същия Pew Research Center) описват иракската война като такава, която не е възстановила понесените от САЩ загуби. 58% от тях оценяват по същия начин и кампанията в Афганистан. \r\n„И докато не се върнем към външната политика, завещана от бащите-основатели – да се въздържаме от участие в разприте на други държави – не ни е предопределено да се чувстваме в безопасност дори в собствения си дом“, отбелязва в своята книга „Смъртта на Запада“ известният американски палеоконсерватор Патрик Бюканън. Кой, ако не човекът, служил като старши съветник при трима американски президенти (Никсън, Форд и Рейгън) и участник в редица външнополитически успехи на САЩ, разбира пагубността на безкрайните войни и вашингтонгските хуманитарни интервенции? \r\nВъпреки постоянните военни действия, способността на САЩ да управлява другите явно е отслабнала. Достатъчно е просто да погледнем Източна Азия и Близкия Изток – Америка вече не може, както по-рано, да налага своята воля на другите страни, въпреки че тя, както и преди, е невероятно силна и в икономически, и във военен план. Крайно показателен е примерът с Турция, една от най-важните страни в НАТО, която просто пренебрегва всички заплахи на Вашингтон за покупката на руските системи С-400. \r\nАмерика винаги е била считана за крайно богобоязлива страна, превръщайки се в убежище за много преследвани в Европа християнски секти. Но днес ситуацията се променя: за последните 20 години американските църкви от всички направления са загубили 20% от енориашите си, а според оценката на The New York Times, броят на даренията за религиозни дейности също са намалели с 50%. Намаляването на броя на енориашите показва отслабване на социалната сплотеност в американското общество. В Съединените щати отдавна са загрижени за този проблем и пишат цели книги, понякога подхождат към въпроса от неочакван ъгъл. \r\nНапример, известният политолог Робърт Патнъм в работата си „Боулинг: крахът и възраждането на американската общност“ използва статистиката за намаляване на любителските лиги за боулинг, за да покаже спада на интереса сред обикновените американци към обществения живот. В самия боулинг, пише Патнъм, няма нищо вълшебно, но огромнят брой лиги и отбори в любителския боулинг преди няколко десетилетия беше симптом за едно живо и здраво общество: хората предпочитаха да общуват извън дома и работата. Едва ли днес американците играят боулинг по-малко, отколкото преди, но все по-често те предпочитат да го правят сами, констатира авторът. \r\nПада числеността и на много други граждански организации: „Рицарите на Колумб“, Червеният Кръст, профсъюзите, „Лигата на жените-избиратели“ и т.н. Това означава, че днес сред американците има значително по-малко връзки и граждански дискусии, отколкото по-рано, те избират не общуването, а работата и потреблението. \r\nЕдин от основните стълбове на гражданското общество е семейството. Всяко обсъждане на упадъка на гражданското общество в САЩ би било непълно без да се засегне проблемът със семейния живот. Няма никакви основания да се подозира, че от момента на последното общнонационално преброяване през 2010 година семейният институт е преживял някакво възраждане. Във всеки случай, най-вероятно, се е случило обратното. \r\nБроят на американците, които никога не са били женени, достигна рекордно високо ниво през 2012 година – 25% от всички възрастни, при което делът на чернокожите над 25 години, които никога не са създали семейство, се равнява на 36%. Днес броят на американските деца, живеещи в стандартно семейство с двама родители, е 46%, докато през 1980 година те са били 61%, 60-та – 73%. През 1965 година 25% от всички чернокожи деца са се родили извън брак. През 2016 година този показател се е увеличил до 70% и дори преминава 80% в някои градски райони. През 1940 година те са били 5%, което е съпоставимо с показателите на белите деца. Средният коефициент на американската раждаемост извън брак през 2016 година съставя 52%, а за белите – 30%. \r\nВлиянието на домакинствата с един родител върху бъдещето на детето е много по-сериозно, отколкото обикновено се смята: Американски изследователи откриха, че децата в домакинствата с един родител са два пъти по-склонни да страдат от психични разстройства и зависимости. 63% от самоубийствата сред младежта се наблюдават в домове без бащи, 90% от всички бездомни младежи и бегълци идват от домове без бащи, което е 32 пъти повече от средното за страната. 85% от всички деца с поведенчески проблеми идват от домове без бащи, което е 20 пъти повече от средното за страната. 71% от всички отпаднали от училище идват от домове без бащи, което е девет пъти повече от средното. 85% от всички непълнолетни лица в затворите идват от семейства с един родител, което е 20 пъти повече от средното и т.н. \r\nСъветският съюз, една от най-мощните империи в историята на човечеството, се разпадна не само заради падащите цени на петрола, сближаването на САЩ и Китай, афганистанската война и нарастващия национализъм в съветските републики - но преди всичко заради дискредитирането на онези идеи, които проповядваше съветският строй. \r\nСкучаещите на досадните идеологически събрания комсомолци, цеховици и водещи, по същество вече западният начин на живот на сътрудниците на Министерството за външна търговия – съветската система вече не беше нужна за всички тях и милиони други съветски граждани: огромната империя спря да съществува в течение на няколко години. Точни по същият начин американската цивилизация, постепенно отказваща се от своите ценности е заплашена, макар и не от бърз, но упадък на нейното влияние. \r\nРазбира се, „меката сила“ на Америка все още е очевидна, САЩ се намират в пика на своето цивилизационно могъщество, но усещането, че това е началото на залеза е упорито. В навечерието на един от главните национални американски празници (4 юли) – Институтът „Галъп“ установи, че за втори път през последните 19 години по-малко от половината възрастни в САЩ „се гордеят много“ с това, че са американци. \r\nForeign Policy са прави, когато пишат за упадъка на американското влияние: през 2018 година само 30% от репондентите по света са заявили, че имат позитивно отношения към САЩ под ръководството на Тръмп. Преди няколко години те бяха 50%. Самите американци се отказват от своите ценности, които им донесоха успех и едва ли с идването на власт на политик-демократ стабилният спад на американското влияние по света ще бъде обърнат. \r\n***", "date": "2019.07.31", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/07/31/2685755/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, съобщиха за  Радио „Фокус“ – Видин  от Областно пътно управление.  Трафикът по главен път Е 79 в посока за ГКПП „Дунав мост 2“ е интензивен, пътуват предимно тежко товарни автомобили  Най-много автомобили се движат в участъка между Дунавци и Видин. От граничния пункт на „ Дунав мост 2“  съобщиха, че работят всички гишета за обработка на документите. На другите два гранични пункта в областта –„ Връшка чука“ и „Брегово“ трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр.Своге. Движението по път ІІІ-112 Тополовец – Монтана е ограничено за автомобили над 12 т. поради на строително-монтажни работи. Обходният маршрут е  път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание. \r\nАнна ЛОЗАНОВА", "date": "2019.07.31", "title": "Видин: Нормално проходими са пътищата в областта"}
{"url": "http://www.focus-news.net/news/2019/07/31/2685425/the-wall-street-journal-predpolagaemiyat-organizator-na-atentatite-ot-11-septemvri-e-gotov-da-dade-pokazaniya.html", "text": "Един от организаторите на терористичните атаки от 11 септември 2001 година в САЩ Халид Шейх Мохамед заяви, че има готовност да даде показания в съда в полза на хората и компаниите, подали искове срещу Саудитска Арабия, ако американските власти се откажат от искането да му бъде наложена смъртна присъда, пише американското издание  The Wall Street Journal . \r\nПо-рано роднини на жертвите от атентатите от 11 септември в САЩ подадоха колективен иск срещу Саудитска Арабия, която обвиняват във финансиране и други видове подкрепа за терористичната групировка „Ал Кайда“. Искът е подаден от името на 800 души с цел да получат компенсации от правителството на Кралството. След това повече от 20 американски застрахователни организации подадоха искове против две банки от Саудитска Арабия и компании, свързани със семейството на Осама бин Ладен, както и против няколко благотворителни организации за сума, не по-малка от 4,2 милиарда долара във връзка с атаките от 11 септември 2001 година. \r\nПредложението на Мохамед се съдържа в текста на писмо, изпратено в съда от юристи, представляващи компаниите и роднините на жертвите. Мохамед, който в момента се намира в американския затвор Гуантанамо, не е готов да даде показания в „момента“, но „в случай на отсъствие на потенциална смъртна присъда ще бъде възможно по-широко сътрудничество“. \r\nСъобщава се, че представляващият Саудитска Арабия адвокат е отказал да направи коментар. \r\nПо-рано Конгресът прие Закон, позволяващ наследниците на жертвите от терористичните атаки на 11 септември да подадат искове в съда срещу Саудитска Арабия, чиито граждани бяха повечето от терористите, осъществили атаките. Президентът на САЩ Барак Обама наложи вето на приетия от Конгреса законопроект, но Сенатът го преодоля с 97 на 1 гласа. Преодоляването на президентското вето в Конгреса на САЩ беше първият подобен случай в рамките на мандата на Обама. Още в началото на октомври 2016 година американка, загубила съпруга си на 11 септември, подаде първият иск в съда срещу Рияд. \r\nНа 11 септември 2001 година терористи от „Ал кайда“ завзеха няколко пътнически самолета и ги забиха в сградите на Световния търговски център в Ню Йорк и Пентагона, като в резултат от атаките загинаха три хиляди души. \r\n \r\nПревод и редакция:", "date": "2019.07.31", "title": "The Wall Street Journal: Предполагаемият организатор на атентатите от 11 септември е готов да даде показания"}
{"url": "http://www.focus-news.net/news/2019/07/31/2685420/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският премиер Борис Джонсън е разговарял със своя ирландския колега Лео Варадкар, като двамата са влезли в спор заради предпазния механизъм за ирландската граница, пише вестник  Guardian .   \r\nДжонсън най-после говори с Варадкар, близо седмица след като смени Тереза Мей на премиерския пост, като в разговора той е заявил, че Великобритания никога няма да сложи „твърда“ граница между Ирландия и Северна Ирландия, която е част от Обединеното кралство.  \r\nНовият министър-председател бе обвиняван че е оставил Варадкар загърбен за толкова дълго, с оглед на факта, че Ирландия и нейната позиция ще бъде ключова при опита на Джонсън да договори ново споразумение за Брекзит с ЕС. \r\nСпоред говорител на Дъблин, Варадкар е заявил, че предпазния механизъм е нужен „като последствие от решения, взети от Великобритания и нейното правителство“. Според Варадкар, „ЕС е обединен в своето виждане, че договорът за оттегляне не може да бъде отворен отново“.  \r\n„Други решения могат да заменят предпазния механизъм в бъдеще, но засега изглежда,че удовлетворяващата и двете страни възможност все още не се е появила“. Според разпространените данни Варадкар е поканил Джонсън в Дъблин за да обсъдят Брекзит на четири очи. \r\n*** \r\n  Хонконг е изправен пред най-голямата си политическа криза от 1997 г. насам, когато премина под опекунството на Китай, пише британският консервативен ежедневник  The Telegraph . Жителите на града излязоха за пръв път на улицата за да протестират срещу спорен законопроект, предлагащ обвиняемите да бъдат екстрадирани в Китай, където да се проведе техния процес, а комунистическата партия контролира съдилищата, коментира изданието.  \r\n \r\nСлед като управниците на града не успяха да намалят напрежението, полицията се опита да разпръсне митингите със сълзотворен газ, гумени куршуми и водни оръжия – сериозна ескалация на напрежението в град, който имаше славата на едно от най-безопасните места в света. Според протестиращите, законопроектът е просто отложен, а не премахнат, и при нужда може бързо да бъде прието отново. Техните искания са оставка на градоначалникът Кари Лам, съставяне на независима комисия за разследване на полицейските действия и политическа реформа, която ще позволи на жителите на града да изберат свой лидер.  \r\n \r\nВеликобритания призова Пекин да спазва международния договор за осигуряване на политически свободи в Хонконг, сключен между Лондон и китайското правителство след предаването на града. Споразумението е признато от ООН и юридически валидно и обвързващо. Но при проблема около Брекзит и нуждата от нови търговски партньорства, едва ли от „Даунинг стрийт 10“ ще предприемат сериозни стъпки срещу азиатската държава.  \r\n \r\nМеждувременно Хонконг навлиза в деветата си седмица на безредици. Движението, което към момента няма ясно изявен водач използва социалните медии за да организира събития в няколко квартала на града. И въпреки че нямат водач, протестите не изглежда да отслабват, дори напротив. Първоначалните лозунги „без екстрадиция към Китай“ бяха за менени от „да си върнем Хонконг“ и „време е за революция“. Според статията, това е показателно относно недоволството, което влиянието на Пекин в региона предизвиква. И макар през деня демонстрациите да са мирни, все по често те приключват със сблъсъци между носещи черно недоволни и жълтите шапки на полицията.  \r\n \r\nНедоволството от бруталните действия на полицията се покачва и протестиращите са все по-ядосани, че ръководството на града игнорира техните искания, а градоначалникът госпожа Лам е дала твърде малко изявление от началото на протестите. Демонстрантите са планирани да продължат поне до края на август или докато техните искания не бъдат изпълнени. В същото време се очаква полицията да втвърди още повече действията си – три буса, оборудвани с водни оръдия започнаха тестове тази седмица. Според изданието, местните власти се готвят да използват водните оръдия срещу протестиращите, като ги комбинират със сълзотворен газ.  \r\n \r\nКъм момента демонстрациите будят повече съмишленици, отколкото противници. Много хора предлагат убежище или превоз на бягащи от полицията протестиращи. Правоохранителните органи пък започнаха случайни проверки на багаж и документи по спирки на метрото, облаци от сълзотворен газ могат да се видят по улиците дори часове след края на протестите.   \r\n \r\nОт Пекин първоначално игнорираха протестите, после изразиха подкрепа за Кари Лам. От тамошното правителство също така предупредиха западните страни, включително САЩ и Великобритания да не се меша във вътрешнокитайски дела. Каквото и да предприеме Китайската комунистическа партия обаче, то не трябва да изглежда като показване на слабост – нещо нечувано в пропагандата на управляващата формация. ККП например никога не би си позволила да удовлетвори исканията на протестиращите в каквато и да е форма. А един висящ въпрос е дали на мястото ще бъдат изпратени военните – тема табу, след събитията на площада Тианънмън през 1989 г. \r\n \r\nСпоред експерти, това би било крайна мярка, но от Пекин предупредиха, че това остава като възможност. Но Пекин изглежда ще остави управителите на Хонконг да се опитат да се справят с хаоса, това би поставило обвинението именно върху тях. А ако те поискат пращането на китайската армия в Хонконг, градската управа ще бъде сочена като виновник за последващите събития. \r\n*** \r\n  Капитанът на задържания в началото на юли ирански танкер заяви, че британската морска пехота е използвала „груба сила“, когато се е качила на бора му за първи път на четвърти юли, пише вестник  Independent .  \r\n„Грейс-1“ бе задържан от властите в Гибралтар с помощта на британски сили по подозрение, че е пренасял повече от два милиона барела петрол за Сирия, в разрез със санкциите на ЕС> Капитанът на плавателния съд, който е индийски гражданин и е пожелал анонимност, разкри, че морската пехота е принудила хората му да коленичат под дулата на насочени оръжия след като са слезли на борда от хеликоптер.  \r\n„Нямаше никакви правила… ние бяхме 28 невъоръжени хора. Изпаднах в шок, мисля, че всички изпаднаха в шок“, каза капитанът.  „Как се качваш на кораб по такъв начин и използвайки въоръжени сили? С каква цел?“, добави още той. Данните на капитана влизат в противоречие с позицията на гибралтарските власти, които казаха, че е била използвана минимална показна сила.  \r\nОт министерството на отбраната в Лондон заявиха, че задържането на танкера е преминало „стандартно“, като то е извършено „при пълно спазване на международните правила“.  \r\n \r\nВ отговор на задържания танкер, Иран, който отрича обвиненията, постави под свой контрол британският съд Stena Impero, под предлог че се е сблъскал с риболовна лодка в Ормузкия проток. На фона на този инцидент, Лондон обяви, че смята да праща свои военни кораби за ескорт на своите съдове в региона на Персийския залив. \r\n***", "date": "2019.07.31", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/31/2685429/predstoyashti-sabitiya-v-stranata-za-31-yuli-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n   \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n \r\n*** \r\n \r\nОт 11.00 часа омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит.  \r\n \r\n \r\n*** \r\n \r\nОт 11.30 ч. общинските съветници от БСП ще дадат пресконференция в централата на Софийската градска организация на ул. „Леге“ №10, в залата на 1-вия етаж. \r\n \r\n \r\n*** \r\n \r\nОт 11:30 часа в Националния пресклуб на БТА ще се проведе пресконференция на тема:  \r\n„Далавери под чадъра на община, полиция, прокуратура и съд в Брезник. Надеждата е в медиите!“. \r\n \r\n \r\n*** \r\n \r\nОт 12.00 часа зам.-кметът на Столичната община Тодор Чобанов  ще представи пред журналисти  разкрит римски зид  на ул. „Малко Търново“.  \r\n \r\n \r\n*** \r\n \r\nОт 15:00 часа в зала 3 на НС ще се състои първото заседание на Временната анкетна комисия за изясняване на всички факти около случая с източване на информация от НАП \r\n \r\n \r\n*** \r\n \r\nОт 11.00 часа на ул. „Съединение“ №5, ще се проведе Трети безплатен демо час за гейм дизайн  „Направи сам видео игра с GameMaker Studio 2″. \r\n \r\n \r\n*** \r\n \r\nОт 11:00 часа в Пресклуба на БТА ще се проведе пресконференция за обявяване кандидатурата на Иван Аспарухов за кмет на Община Мездра, издигнат от Коалиция „Единна Мездра“. \r\n \r\n \r\n*** \r\n \r\nОт 14.00 часа в залата на Общината ще се проведе заседание.  \r\n \r\n \r\n*** \r\n \r\nОт 11:00 часа в Пресклуба на БТА ще се проведе пресконференция на Сдружение \"Героите на Дойран\" на тема: \"Паметник на Девета пехотна Плевенска дивизия в град Плевен\". \r\n \r\n*** \r\n \r\nОт 11:00 часа в зала 2  на  Общината ще се проведе пресконференция по повод  предстоящата лятна премиера на „Последният човек“  по романа на Джордж Оруел \"1984\". \r\n \r\n \r\n*** \r\n \r\nОт 12.00 часа, в зала „Фоайе“ на Община Стара Загора кметът Живко Тодоров ще поздрави 15-те старозагорски математици, които се завърнаха с множество медали от олимпиадата в Япония. \r\n \r\n \r\n*** \r\n \r\n \r\nОт 20.30 часа пред Мемориалния комплекс „Бранителите на Стара Загора“ председателят на Народното събрание Цвета Караянчева ще участва в тържествената церемония в Стара Загора, с която ще бъдат отбелязани 142 години от боевете за защитата на града.  \r\n \r\n*** \r\n \r\nОт 11:30 часа в Пресклуба на БТА ще се проведе пресконференция на Сдружение \"Българска асоциация за хора с онкологични и други заболявания \"Живот\"\" – Хасково. \r\n \r\n \r\n*** \r\n \r\nОт 11.00 часа ще се проведе заседанието на Областната епизоотична комисия в Малката зала на Областна администрация Хасково.", "date": "2019.07.31", "title": "Предстоящи събития в страната за 31 юли (Агенция „Фокус“)"}
{"url": "http://www.focus-news.net/news/2019/07/31/2685418/harvatskiyat-prezident-bosna-i-hertsegovina-e-darzhava-kontrolirana-ot-voeniziran-islyam.html", "text": "Президентът на Хърватия  \r\nКолинда Грабар-Китарович заяви, че Босна и Херцеговина е нестабилна държава, която е под контрола на военизиран ислям, предава  “Макфакс“ . \r\nВ рамките на тридневно посещение в  Израел, тя изказа мнението, че Хърватия страда от мигрантски поток, който няма нищо общо с проблемите на Европа.  \r\nТя ясно заяви, че прави разлика между мигранти и бежанци и че страната е готова да даде убежище на бягащите от война, но мигрантите търсещи по-добър живот трябва да уважават международните граници.  \r\nВъпреки че официално се представят за сирийци, повече от мигрантите, според държавния глава, са от Африка или Пакистан, опитващи се да преминат нелегално през границата между Босна и Херцеговина и Хърватия.  \r\n„Тази страна (Босна и Херцеговина) днес се намира под контрола на военизиран ислям, който има главната роля при взимането на решения“, отбеляза тя.  \r\n : Цанко Цолов", "date": "2019.07.31", "title": "Хърватският президент: Босна и Херцеговина е държава, контролирана от военизиран ислям"}
{"url": "http://www.focus-news.net/news/2019/07/31/2685424/energiyniyat-ministar-na-turtsiya-iztochnoto-sredizemnomorie-e-vapros-na-82-miliona-turtsi-i-ankara-nyama-da-otstapi-ot-pretentsiite-si.html", "text": "Източното Средиземноморие е „въпрос“ за 82 милиона турци, заяви енергийният министър на страната Фатих Донмез, като обяви, че Турция няма да се откаже от претенциите си, пише електронното издание на гръцкия вестник  Kathimerini . \r\nСъс завършването на програмата си през 2023 година, Турция ще има капацитет да съхранява 5,4 милиарда кубически метра природен газ, отбеляза още Донмез, като посочи, че това ще представлява най-големят капацитет за съхраняване в света. \r\nТой добави, че това ще бъде „един от най-добрите отговори за онези, които се противопоставят на справедливите дейности на Турция в Източното Средиземноморие“, визирайки сондажите на страната в района около остров Кипър. \r\n„Турция никога не е без алтернатива“, отбеляза Донмез. „Легалните права на Турция и (т.нар.) Турска Република Северен Кипър никога няма да са предмет на пазарлък“. \r\nТой добави, че Източното Средиземноморие „е не само въпрос за нашето министерство и другите компетентни ведомство“. „Това преди всичко е въпрос за 82 милиона“, обясни министърът, визирайки населението на Турция. „Това е въпрос на отечеството, въпрос за Турция, борба срещу тези, които са притеснени от съществуването на Турция“. \r\nТурция никога няма отстъпи от исканията си в Източното Средиземноморие, категоричен е Фатих Донмез. \r\n \r\nПревод и редакция:", "date": "2019.07.31", "title": "Енергийният министър на Турция: Източното Средиземноморие е „въпрос“ на 82 милиона турци и Анкара няма да отстъпи от претенциите си"}
{"url": "http://www.focus-news.net/news/2019/07/31/2685432/pravitelstvoto-shte-razgleda-proektoreshenie-za-shestmesechna-programa-s-prioritetnite-za-balgariya-temi-i-dosieta-vav-finlandskoto-predsedatelstvo.html", "text": "Правителството ще разгледа проекторешение за шестмесечна програма с приоритетните за България теми и досиета във Финландското председателство. Това предвижда дневният ред на правителственото заседание.  \r\nКабинетът ще разгледа и проект за решение, внесен от министър-председателя Бойко Борисов във връзка с конституционно дело № 4 за 2019 г., с което се обявяват за противоконституционни текстове от Закона за защита на личните данни. Вицепремиерът и министър на отбраната Красимир Каракачанов ще предложи проекти на решения за предложение до президента на България за издаване на укази за освобождаване от длъжност офицер от висшия команден състав, за освобождаване от длъжност и от военна служба на офицери от висшия команден състав, за назначаване на длъжност и удостояване с висше офицерско звание на военнослужещи и за назначаване на длъжност на военнослужещ. \r\nНа вниманието на правителството се поставя и проект за решение за откриване на производство за издаване на разрешение за търсене и проучване на нефт и природен газ - подземни богатства по Закона за подземните богатства в Черно море и за уведомление за предоставяне на разрешение чрез конкурс.  \r\nОсвен това кабинетът ще се занимае и с постановление за допълнение на наредбата за пенсиите и осигурителния стаж, приета с постановление на Министерски съвет от 2000 г.", "date": "2019.07.31", "title": "Правителството ще разгледа проекторешение за шестмесечна програма с приоритетните за България теми и досиета във Финландското председателство"}
{"url": "http://www.focus-news.net/news/2019/07/31/2685431/predstoyashti-mezhdunarodni-sabitiya-za-31-yuli-agentsiya-fokus.html", "text": "*** \r\n  Пленарна среща на външните министри на страните от АСЕАН. Американският държавен секретар също ще вземе участие в нея.  \r\n*** \r\n \r\n  Рубен Гутерез ще бъде умъртвен заради убийство, извършено от 1998 г.  \r\n*** \r\n \r\n  Колумбийския президент Иван Дуке Маркес ще се срещне с китайския си колега Си Дзинпин.  \r\n*** \r\n \r\n  Американският държавен глава Доналд Тръмп приема монголския президент Халтмагийн Батулга. \r\n*** \r\n \r\n  Подкрепяща бежанците група с призив към президента Реджеп Тайип Ердоган да спре депортациите към Сирия.  \r\n***", "date": "2019.07.31", "title": "Предстоящи международни събития за 31 юли (Агенция „Фокус“)"}
{"url": "http://www.focus-news.net/news/2019/07/31/2685427/pregled-na-mezhdunarodnite-novini-do-6-chasa-agentsiya-fokus.html", "text": "Преглед на международните новини до 06:00 часа (Агенция „Фокус“) \r\n \r\n  Президентът на Хърватия  \r\nКолинда Грабар-Китарович заяви, че Босна и Херцеговина е нестабилна държава, която е под контрола на военизиран ислям, предава  “Макфакс“ . \r\nВ рамките на тридневно посещение в  Израел, тя изказа мнението, че Хърватия страда от мигрантски поток, който няма нищо общо с проблемите на Европа.  \r\nТя ясно заяви, че прави разлика между мигранти и бежанци и че страната е готова да даде убежище на бягащите от война, но мигрантите търсещи по-добър живот трябва да уважават международните граници.  \r\nВъпреки че официално се представят за сирийци, повече от мигрантите, според държавния глава, са от Африка или Пакистан, опитващи се да преминат нелегално през границата между Босна и Херцеговина и Хърватия.  \r\n„Тази страна (Босна и Херцеговина) днес се намира под контрола на военизиран ислям, който има главната роля при взимането на решения“, отбеляза тя.  \r\n*** \r\n \r\n \r\n  Хонконг е изправен пред най-голямата си политическа криза от 1997 г. насам, когато премина под опекунството на Китай, пише британският консервативен ежедневник  The Telegraph . Жителите на града излязоха за пръв път на улицата за да протестират срещу спорен законопроект, предлагащ обвиняемите да бъдат екстрадирани в Китай, където да се проведе техния процес, а комунистическата партия контролира съдилищата, коментира изданието.  \r\n \r\nСлед като управниците на града не успяха да намалят напрежението, полицията се опита да разпръсне митингите със сълзотворен газ, гумени куршуми и водни оръжия – сериозна ескалация на напрежението в град, който имаше славата на едно от най-безопасните места в света. Според протестиращите, законопроектът е просто отложен, а не премахнат, и при нужда може бързо да бъде прието отново. Техните искания са оставка на градоначалникът Кари Лам, съставяне на независима комисия за разследване на полицейските действия и политическа реформа, която ще позволи на жителите на града да изберат свой лидер.  \r\n \r\nВеликобритания призова Пекин да спазва международния договор за осигуряване на политически свободи в Хонконг, сключен между Лондон и китайското правителство след предаването на града. Споразумението е признато от ООН и юридически валидно и обвързващо. Но при проблема около Брекзит и нуждата от нови търговски партньорства, едва ли от „Даунинг стрийт 10“ ще предприемат сериозни стъпки срещу азиатската държава.  \r\n \r\nМеждувременно Хонконг навлиза в деветата си седмица на безредици. Движението, което към момента няма ясно изявен водач използва социалните медии за да организира събития в няколко квартала на града. И въпреки че нямат водач, протестите не изглежда да отслабват, дори напротив. Първоначалните лозунги „без екстрадиция към Китай“ бяха за менени от „да си върнем Хонконг“ и „време е за революция“. Според статията, това е показателно относно недоволството, което влиянието на Пекин в региона предизвиква. И макар през деня демонстрациите да са мирни, все по често те приключват със сблъсъци между носещи черно недоволни и жълтите шапки на полицията.  \r\n \r\nНедоволството от бруталните действия на полицията се покачва и протестиращите са все по-ядосани, че ръководството на града игнорира техните искания, а градоначалникът госпожа Лам е дала твърде малко изявление от началото на протестите. Демонстрантите са планирани да продължат поне до края на август или докато техните искания не бъдат изпълнени. В същото време се очаква полицията да втвърди още повече действията си – три буса, оборудвани с водни оръдия започнаха тестове тази седмица. Според изданието, местните власти се готвят да използват водните оръдия срещу протестиращите, като ги комбинират със сълзотворен газ.  \r\n \r\nКъм момента демонстрациите будят повече съмишленици, отколкото противници. Много хора предлагат убежище или превоз на бягащи от полицията протестиращи. Правоохранителните органи пък започнаха случайни проверки на багаж и документи по спирки на метрото, облаци от сълзотворен газ могат да се видят по улиците дори часове след края на протестите.   \r\n \r\nОт Пекин първоначално игнорираха протестите, после изразиха подкрепа за Кари Лам. От тамошното правителство също така предупредиха западните страни, включително САЩ и Великобритания да не се меша във вътрешнокитайски дела. Каквото и да предприеме Китайската комунистическа партия обаче, то не трябва да изглежда като показване на слабост – нещо нечувано в пропагандата на управляващата формация. ККП например никога не би си позволила да удовлетвори исканията на протестиращите в каквато и да е форма. А един висящ въпрос е дали на мястото ще бъдат изпратени военните – тема табу, след събитията на площада Тианънмън през 1989 г. \r\n \r\nСпоред експерти, това би било крайна мярка, но от Пекин предупредиха, че това остава като възможност. Но Пекин изглежда ще остави управителите на Хонконг да се опитат да се справят с хаоса, това би поставило обвинението именно върху тях. А ако те поискат пращането на китайската армия в Хонконг, градската управа ще бъде сочена като виновник за последващите събития.  \r\n*** \r\n \r\n \r\n  Българският премиер Бойко Борисов ще бъде в Скопие на първи август за да отбележи заедно със своя македонски колега Зоран Заев втората годишнина от подписването на Договора за добросъседство между София и Скопие, предава македонската агенция  “Макфакс“ . \r\nБорисов и Заев ще проведат след това разговори, на които ще разгледат напредъка по двустранното сътрудничество, след което следва общо полагане на цветя на гроба на Гоце Делчев в църквата „Св. Спас“ в столицата на югозападната ни съседка. \r\nПредвидена е среща на българския премиер с президента Стево Пендаровски, след което Борисов ще замине за Дойран, където заедно със Заев ще открият паметника на полковник Константин Каварналиев. \r\n*** \r\n \r\n  Извънредно положение заради горски пожари е въведено в четири региона на Русия, предава  РИА Новости . To се отнася за цялата територия на Иркутска област и Краснодарския край, два района на Бурятия и един в Якутия.  \r\nМинистър-председателят на Русия Дмитрий Медведев при своя среща с вицепремиера и министърът на природните ресурси Дмитрий Кобилкин каза, че общата площ на пожарите се равнява на около 2,7 милиона хектара.  \r\n„Остава опасността за близките населени места. Властите следят ситуацията постоянно и при опасно замърсяване на въздуха ще сигнализират“, каза Кобилкин. Според него, около 95% от общия състав на федералната агенция за горите и летенето е мобилизиран за справяне с бедствието. Допълнително 100 професионални парашутисти са включени в борбата против разпространяването на огъня, като може би още толкова предстои да бъдат пратени на място, разкри още министърът.  \r\nСпоред Медведев, към момента няма заплаха за живота и сигурността на тамошните граждани, но ситуацията остава сложна.  \r\n*** \r\n \r\n  Източното Средиземноморие е „въпрос“ за 82 милиона турци, заяви енергийният министър на страната Фатих Донмез, като обяви, че Турция няма да се откаже от претенциите си, пише електронното издание на гръцкия вестник  Kathimerini . \r\nСъс завършването на програмата си през 2023 година, Турция ще има капацитет да съхранява 5,4 милиарда кубически метра природен газ, отбеляза още Донмез, като посочи, че това ще представлява най-големят капацитет за съхраняване в света. \r\nТой добави, че това ще бъде „един от най-добрите отговори за онези, които се противопоставят на справедливите дейности на Турция в Източното Средиземноморие“, визирайки сондажите на страната в района около остров Кипър. \r\n„Турция никога не е без алтернатива“, отбеляза Донмез. „Легалните права на Турция и (т.нар.) Турска Република Северен Кипър никога няма да са предмет на пазарлък“. \r\nТой добави, че Източното Средиземноморие „е не само въпрос за нашето министерство и другите компетентни ведомство“. „Това преди всичко е въпрос за 82 милиона“, обясни министърът, визирайки населението на Турция. „Това е въпрос на отечеството, въпрос за Турция, борба срещу тези, които са притеснени от съществуването на Турция“. \r\nТурция никога няма отстъпи от исканията си в Източното Средиземноморие, категоричен е Фатих Донмез. \r\n \r\n*** \r\n \r\n  Един от организаторите на терористичните атаки от 11 септември 2001 година в САЩ Халид Шейх Мохамед заяви, че има готовност да даде показания в съда в полза на хората и компаниите, подали искове срещу Саудитска Арабия, ако американските власти се откажат от искането да му бъде наложена смъртна присъда, пише американското издание  The Wall Street Journal . \r\nПо-рано роднини на жертвите от атентатите от 11 септември в САЩ подадоха колективен иск срещу Саудитска Арабия, която обвиняват във финансиране и други видове подкрепа за терористичната групировка „Ал Кайда“. Искът е подаден от името на 800 души с цел да получат компенсации от правителството на Кралството. След това повече от 20 американски застрахователни организации подадоха искове против две банки от Саудитска Арабия и компании, свързани със семейството на Осама бин Ладен, както и против няколко благотворителни организации за сума, не по-малка от 4,2 милиарда долара във връзка с атаките от 11 септември 2001 година. \r\nПредложението на Мохамед се съдържа в текста на писмо, изпратено в съда от юристи, представляващи компаниите и роднините на жертвите. Мохамед, който в момента се намира в американския затвор Гуантанамо, не е готов да даде показания в „момента“, но „в случай на отсъствие на потенциална смъртна присъда ще бъде възможно по-широко сътрудничество“. \r\nСъобщава се, че представляващият Саудитска Арабия адвокат е отказал да направи коментар. \r\nПо-рано Конгресът прие Закон, позволяващ наследниците на жертвите от терористичните атаки на 11 септември да подадат искове в съда срещу Саудитска Арабия, чиито граждани бяха повечето от терористите, осъществили атаките. Президентът на САЩ Барак Обама наложи вето на приетия от Конгреса законопроект, но Сенатът го преодоля с 97 на 1 гласа. Преодоляването на президентското вето в Конгреса на САЩ беше първият подобен случай в рамките на мандата на Обама. Още в началото на октомври 2016 година американка, загубила съпруга си на 11 септември, подаде първият иск в съда срещу Рияд. \r\nНа 11 септември 2001 година терористи от „Ал кайда“ завзеха няколко пътнически самолета и ги забиха в сградите на Световния търговски център в Ню Йорк и Пентагона, като в резултат от атаките загинаха три хиляди души. \r\n \r\n***", "date": "2019.07.31", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/31/2685433/predsedatelyat-na-parlamenta-tsveta-karayancheva-shte-uchastva-v-tarzhestvenata-tseremoniya-po-sluchay-142-godini-ot-boevete-za-zashtita-na-stara-zagora.html", "text": "Председателят на Народното събрание Цвета Караянчева ще участва в тържествената церемония в Стара Загора, с която ще бъдат отбелязани 142 години от боевете за защитата на града. Това съобщиха от пресцентъра на  Народното събрание . Паметната вечер „Възхвала за Стара Загора“ ще бъде на 31 юли 2019 г. от 20.30 часа пред Мемориалния комплекс „Бранителите на Стара Загора“.  \r\nПредседателят на парламента ще приеме рапорта на командващия представителните гвардейски роти и ще произнесе слово по повод героичните събития.", "date": "2019.07.31", "title": "Председателят на парламента Цвета Караянчева ще участва в тържествената церемония по случай 142 години от боевете за защита на Стара Загора"}
{"url": "http://www.focus-news.net/news/2019/07/31/2685436/gd-granichna-politsiya-intenziven-e-trafikat-na-granitsata-sas-sarbiya-turtsiya-i-rumaniya.html", "text": "Интензивен е трафикът на границата със Сърбия, Турция и Румъния. Това съобщиха от пресцентъра на  Главна дирекция \"Гранична полиция\" . Информацията за трафика е към 7.00 ч. На българо-сръбската граница трафикът е интензивен на ГКПП \"Калотина\" на вход и изход. На българо-турската граница трафикът е интензивен на ГКПП \"Капитан Андреево\" на изход за леки и товарни автомобили. На българо-румънската граница трафикът е интензивен на ГКПП \"Дунав мост Видин\" на  изход за товарни и леки автомобили. На ГКПП \"Дунав мост Русе\" трафикът е интензивен на изход за товарни и леки автомобили.", "date": "2019.07.31", "title": "ГД. \"Гранична полиция\":  Интензивен е трафикът на границата със Сърбия, Турция и Румъния"}
{"url": "http://www.focus-news.net/news/2019/07/31/2685430/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-30-i-35.html", "text": "Днес ще бъде предимно слънчево, след обяд с купеста облачност, но само на отделни места, главно в планинските райони ще превали краткотраен дъжд. Ще духа слаб до умерен северозападен вятър. Максимални температури между 30° и 35°, в София около 30°. Това съобщи за  Агенция \"Фокус\"  дежурният синоптик Красимир Стоев от  Националния институт по метеорология и хидрология (НИМХ) . Атмосферното налягане е и ще се задържи малко по-ниско от средното за месеца. Над Черноморието ще бъде предимно слънчево. Ще духа до умерен западен, след обяд юг-югоизточен вятър. Максимални температури - между 29° и 32°. Температурата на морската вода е 26-27°. Вълнението на морето ще бъде 1-2 бала. Над планините ще бъде предимно слънчево, след обяд с купеста и купесто-дъждовна облачност и на отделни места ще превали и прегърми. Ще духа до умерен северен вятър. Максимална температура на 1200 метра около 24°, на 2000 метра - около 17°.", "date": "2019.07.31", "title": "НИМХ: Времето ще бъде предимно слънчево - максималните температури ще са между 30° и 35°"}
{"url": "http://www.focus-news.net/news/2019/07/31/2685428/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта облачността ще намалее до ясно време. На 31.07.2019 г. ще бъде предимно слънчево, след обяд с купеста облачност, но само на отделни места, главно в планинските райони ще превали краткотраен дъжд. Ще духа слаб до умерен северозападен вятър. Максимални температури между 30° и 35°, в София около 30°. \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“ \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Пазарджик: \r\nДвижението при п.в. „Церово“ на пътна връзка София – Велинград и пътна връзка Велинград – Бургас при км 69+197 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци и сигналисти. Срок 01.08.2019 г. от 9:00 ч. до 18:00 ч. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението в тунел „Витиня“ посока Варна се осъществява в една лента поради профилактика на осветлението. Движението се осъществява в изпреварващата или аварийна лента. Срок от 22:00 ч до 05:00 ч на 31.07.2019 г. и 01.08.2019 г.; \r\nДвижението в тунел „Витиня“ посока София е ограничено поради профилактика на осветлението.  \r\nДвижението се осъществява по обходен маршрут: път I-1 София – Ботевград като движението се отбива при км 35+450 /служебна връзка/ и връщане на магистралата при км 30+260 /пътна връзка „Витинска река“/. Срок от 22:00 до 05:00 часа на 31.07.2019 г. и 01.08.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Благоевград: \r\nДвижението в участъка Сандански – Ново Делчево от км 143+000 до км 151+000 се осъществява в една лента, поради полагане на маркировка. Движението се осъществява в скоростната и активната лента, съгласно създадената организация на движение. Водачите да се движат с повишено внимание и съобразена скорост. Срок до 01.08.2019 г. \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\n \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението по път I-1 Околовръстен път на гр. Монтана при км 110+600 се осъществява в една лента поради направа на изкоп и полагане на подложен бетон за стационарна контролна единица и монтаж на фундамент. Движението се осъществява с повишено внимание и съобразена скорост. Срок до 01.08.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Пролаз – Търговище при км 218+000 се осъществява в една лента поради монтаж на стационарна контролна единица. Движението се регулира с пътни знаци. Срок от 9.00 до 18.00 часа на 31.07.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 01.08.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 31.07.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът III-623: Движението по път III-623 о.п. Кюстендил- о.п. Дупница Мламолово - Бобов дол – Жедна от км от км 10+407 до км 10+545 се осъществява двупосочно в лява лента посока Бобов дол – Мламолово .Срок до 17.09.2019 г. / Първи етап/ \r\n/Втори етап/ за път III-623: От 18.09.2019 г. Движението се осъществява в дясна лента посока Мламолово – Бобов дол . Срок до 19.01.2020 г. \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г.; \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът II-11:  Движението по път ІІ-11 Лом – Козлодуй от км 50+000 до км 78+820 се осъществява в една лента, поради  ръчно и машинно косене. Движението в района да се осъществява с повишено внимание и съобразена скорост. Срок до 05.08.2019 г. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-843: Движението по път III-843 с. Каратепе – с. Сърница от км 22+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла - Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІІ-3002: Движението по път IІI-3002 Българене – Божурлук от км 0+000 до км 20+000 се осъществява с повишено внимание поради частични ремонтни дейности на асфалтовата настилка. Срок до 31.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът III-866: Движението по път III-866 Кричим – Михалково – Девин при км 88+050 до км 103+341 в областите Пловдив и Смолян се осъществява с повишено внимание поради премахване на скална маса. Движението в участъка е затруднено. Алтернативен маршрут път II-86 Асеновград – Смолян. Срок до 30.11.2019 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 09.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-17: Движението по път II-17 Ботевград - Скравена от км 1+850 до км 2+450 се ограничава в светлата част на деня в интервал от 5 минути поради прокарване на кабелна линия над пътя при км 2+150. Движението се регулира от представители на пътна полиция. Срок 31.07.2019 г. \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Затворена е лявата лента /посока АМ \"Хемус\"/, като движението се осъществява двупосочно в свободната лента. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-3009: Движението по път III-3009 Етрополе - Правец от км 0+000 до км 10+313 е ограничено в светлата част на деня поради ремонтни дейности по пътната настилка. Обходен маршрут - път II-37 Етрополе – Джурово или път I-3 Джурово – Правец. Срок 02.08.2019 г. \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движение по път III-663 Чирпан – Симеоновград в участъка от км 7+200 до км 10+620 в района на с.Зетьово – с.Целина е ограничено поради ремонтни дейности.  \r\nОбходен маршрут: път II-66 –с. Ценово – / път III-663/. Срок до 31.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът II-51: Движението по път II-51 Ковачевец – Попово при км 47+800, се осъществява в една лента поради монтаж на стационарна контролна единица. Движението се регулира с пътни знаци. Срок от 9.00 до 18.00 часа на 31.07.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът IІ-53: Движението по път IІ-53 Ямбол – Сливен от км 139+220 до км 139+820 се осъществява в една изграждане на стационарна електронна система. Движението се регулира чрез пътни знаци. Срок до 31.07.2019 г.; \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 02.08.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.008.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.31", "title": "Актуална пътна обстановка"}
{"url": "http://www.focus-news.net/news/2019/07/31/2685434/ria-novosti-kndr-provede-novi-yadreni-testove.html", "text": "Северна Корея е провела в сряда нови тестове на балистични ракети в района на Японско море, но те са били с малък обсег на действие, предава  РИА Новости , като се позовава на южнокорейската информационна агенция „Рьонхап“. \r\n„Нашите въоръжени сили днес по изгрев в 05,06 и 05,27 (местно време, съответно 23,06 и 23,27 българско във вторник) са фиксирали в района на Калма край град Вонсан пускове на две балистични ракети с малък обсег на действие в североизточно направление“, заявиха от обединения комитет на началниците на щабове на въоръжените сили на Южна Корея. \r\nМинистърът на отбраната на Южна Корея Чон Гьон Ду съобщи, че ракетите са преодолели разстояние от 240 до 330 километра. Максималната височина на техния полет е била 30 километра. \r\nВ самата Северна Корея не се съобщава нищо за изстрелването на ракетите. \r\nНа 25 юли Пхенян също проведе изпитания на две управляеми ракети с малък радиус след отказа на САЩ и Южна Корея да изпълнят искането за отмяна на военните учения. Според информация от Сеул, именно същите ракети са били изпитани и в сряда, като новите ракети се отличават с по-ниската височина на полета. \r\nВъв връзка с новите изпитания в Корейската народно-демократична република (КНДР) Южна Корея свика извънредно заседание на Съвета за национална сигурност. \r\n \r\nПревод и редакция:", "date": "2019.07.31", "title": "РИА Новости: КНДР проведе нови ядрени тестове"}
{"url": "http://www.focus-news.net/news/2019/07/31/2685438/tass-sasht-izlizat-ofitsialno-ot-drsmo-na-2-avgust.html", "text": "САЩ ще излязат официално от руско-американския Договор за ликвидация на ракетите със среден и малък обсег (ДРСМО) в петък, 2 август, предава  ТАСС . \r\nТова заяви помощникът на президента на САЩ по национална сигурност Джон Болтън на студентска конференция на консервативния фонд „Млада Америка“ във Вашингтон. \r\n„Официалното прекратяване на ДРСМО ще се състои в петък, когато САЩ ще излязат (от договора)“, потвърди Болтън. \r\nТой за пореден път обвини Русия, че нарушава ДРСМО. „Прекалено дълго САЩ спазваха договора, докато Русия продължаваше да разработва съвременни балистични и хиперзвукови системи с цел модернизация на своите въоръжения – в нарушение на договора“, заяви той. \r\nБолтън посочи и друг проблем, който според него е свързан с ДРСМО. „Този договор ни връзваше ръцете, докато същевременно Китай разработваше свои въоръжения със среден обсег и не беше ограничен от никакви договорни задължения. В интерес на нашата национална сигурност ние решихме да си развържем ръцете, за да защитаваме ефективно Америка през XXI век“, поясни помощникът на Доналд Тръмп. \r\n„Гледаме на контрола над въоръженията като средство за постигане на целите, а не като самоцел“, посочи той. \r\n \r\n START-3 \r\n \r\nБолтън каза също, че руско-американският договор за мерки за по-нататъшно намаляване и ограничаване на стратегическите нападателни оръжия (START, неофициалното име е START-3) едва ли ще бъде удължен, но администрацията на Вашингтон все още не е взела никакви решения по този въпрос. \r\n„Новият START, ратифициран през 2010 г., имаше пропуски от самото начало. Той не обхващаше тактическото ядрено оръжие с малък обсег и новите руски системи за доставка. Изтича през февруари 2021 г. Досега не е взето решение, но едва ли ще бъде подновен“, - каза Болтън. \r\n„Защо да продължаваме настоящите недостатъци на системата, за да можем просто да кажем, че имаме договор? Трябва да се съсредоточим върху нещо по-добро и ще се съсредоточим“, заяви помощникът на президента. \r\nТой посочи важността на воденето на преговори за контрол над въоръженията с Русия и Китай. \r\n \r\n Диалог с Русия и Китай по въпросите на контрола върху оръжията \r\n \r\nСАЩ вярват, че е дошъл моментът да се откажат от двустранните договори и искат да преговарят с Русия и Китай по въпросите на контрола върху оръжията, заяви Болтън \r\n„Светът се отдалечи от Студената война и двустранните договори, които обхващат ограничени видове ядрено оръжие или само определен обсег на действие на ракетите на противника. Президентът (на САЩ Доналд Тръмп) иска ефективен контрол над въоръженията, който обезпечава реална сигурност за американския народ и нашите съюзници. Във връзка с това той стигна до извода, че ние сме длъжни да водим преговори както с Русия, така и с Китай“, отбеляза Болтън. \r\n„Контролът на оръжията може да допринесе за националната сигурност на Съединените щати и на нашите съюзници“, смята помощникът на държавния глава. \r\n \r\nПревод и редакция:", "date": "2019.07.31", "title": "ТАСС: САЩ излизат официално от ДРСМО на 2 август"}
{"url": "http://www.focus-news.net/news/2019/07/31/2685440/sofiya-zam-kmetat-na-stolichnata-obshtina-todor-chobanov-shte-predstavi-razkrit-rimski-zid-na-ul-malko-tarnovo.html", "text": "В 12 часа зам.-кметът на Столичната община Тодор Чобанов  ще представи пред журналисти  разкрит римски зид  на ул. „Малко Търново“. Това съобщиха от  Столична община . Археологическата находка бе разкрита по време на ремонтни дейности на улицата.", "date": "2019.07.31", "title": "София: Зам.-кметът на Столичната община Тодор Чобанов  ще представи разкрит римски зид  на ул. „Малко Търново“"}
{"url": "http://www.focus-news.net/news/2019/07/31/2685435/deputatite-shte-razgledat-globata-za-nespazvane-na-iziskvaniyata-za-rezhima-na-iznos-vnos-i-transfer-na-himicheski-veshtestva-i-tehnite-perkusori.html", "text": "Народното събрание ще разгледа на второ четене промените в Закона за забрана на химическото оръжие и за контрол на токсичните химически вещества и техните перкусори. Това предвижда проектопрограмата за работа на  Народното събрание . Законът е изготвен с цел прецизиране на сега съществуващите текстове във връзка с изпълнението на решение на Министерски съвет от 2018 г. за приемане на мерки за трансформация на модела на административното обслужване. Целта е да бъдат допълнени сега съществуващите административнонаказателни разпоредби, отнасящи се до нарушения на спазването на изискванията, регламентиращи режима на износ, внос и трансфер на химически вещества и техните перкурсори в обхвата на Конвенцията за забрана на разработването, производството, натрупването и употребата на химическо оръжие и за неговото унищожаване.  \r\nЗа неспазване на тези изисквания се въведе глоба в размер от 5000 до 10 000 лв. или имуществена санкция в размер от 15000 до 25 000 лв. Размерът на глобата бе изменен между първо и второ четене. На вниманието на депутатите се поставят и измененията в Данъчно-осигурителния процесуален кодекс на второ гласуване.", "date": "2019.07.31", "title": "Депутатите ще разгледат глобата за неспазване на изискванията за режима на износ, внос и трансфер на химически вещества и техните перкусори"}
{"url": "http://www.focus-news.net/news/2019/07/31/2685442/sport-totnam-i-bayern-myunhen-sa-na-final-na-audi-kap.html", "text": "Отборът на Тотнъм победи с 1:0 Реал Мадрид в полуфинален сблъсък от авторитетния турнир Audi Cup, който се играе на “Алианц Арена” в Мюнхен. Хари Кейн отбеляза в 22-ата минута и класира своя тим за финала, който ще се играе в сряда. В другия мач домакинът Байерн Мюнхен победи Фенербахче с 6:1 и ще играе с лондончани. Реал Мадрид и Фенербахче ще спорят за третото място.", "date": "2019.07.31", "title": "Спорт: Тотнъм и Байерн Мюнхен са на финал на Ауди Къп"}
{"url": "http://www.focus-news.net/news/2019/07/31/2685441/obshtinskite-savetnitsi-ot-bsp-sofiya-shte-dadat-preskonferentsiya.html", "text": "В 11.30 ч. общинските съветници от БСП ще дадат пресконференция в централата на Софийската градска организация на ул. „Леге“ №10, в залата на 1-вия етаж. Това съобщиха от пресцентъра на  БСП – София .", "date": "2019.07.31", "title": "Общинските съветници от БСП – София ще дадат пресконференция"}
{"url": "http://www.focus-news.net/news/2019/07/31/2685439/ombudsmanat-maya-manolova-vnasya-v-narodnoto-sabranie-zakona-za-lichniya-falit.html", "text": "В 11.00 часа омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит. Това съобщиха от пресцентъра на  Омбудсмана на Република България .  \r\nБългария е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа.  \r\nСъщевременно според нова евродиректива България трябва да приведе законодателството си в съответствие с разбирането за „втория шанс“ и с развиването на културата за разсрочване на дългове, от която полза ще имат както кредиторите, така и хората, изпаднали в несъстоятелност. \r\nМанолова ще представи законопроекта заедно с млади предприемачи, представители на стартъп асоциацията у нас.", "date": "2019.07.31", "title": "Омбудсманът Мая Манолова внася в Народното събрание Закона за личния фалит"}
{"url": "http://www.focus-news.net/news/2019/07/31/2685444/kardzhali-vremenno-upravlyavashtiyat-posolstvoto-na-federalna-republika-germaniya-york-shugraf-poseti-oblast-kardzhali.html", "text": "Временно управляващият посолството на ФРГ в страната и ръководител на политическия му отдел Йорк Шуграф посети вчера област Кърджали. Това съобщиха от пресцентъра на Областната администрация. Дипломатът е разговарял с областния управител Никола Чанев, зам.-областния управител Севда Кмбурова, ръководството на партия ГЕРБ – Кърджали общинския председател Лидия Асенова и организационния секретар Наим Наим. \r\nЙорк Шуграф се е срещнал също така и с областната структура на партия ДПС в региона, с областния лидер Изет Шабан и зам.-председателите на областния съвет на ДПС Ерджан Фърънджъ и Метин Байрамали, съобщиха от пресцентъра на партията. \r\nЗа спецификата на района и различните етноси, които съжителстват в мир и спокойствие, като модел за Обединена Европа, са разговаряли областният управител, като номиниран от ГЕРБ за кандидат за кмет на предстоящите местни избори и зам.-посланикът на Германия. „ГЕРБ е партия, която не дели хората по етнически или религиозен признак и хората на тази маса са представителна извадка за това. Всеки е добре дошъл в партията стига да изповядва нейните ценности, а те са ценностите на европейската десница“, е казал Никола Чанев.  \r\nЙорк Шуграф е проявил интерес към политическите процеси в района, отношенията между основните политически сили, борбата с корупцията и механизмите за противодействие на икономическата принуда и купения вот. „Партията е отворена към всички хора, без разлика на име, етнос и вяра. Резултатите й на избори са показателни за покачващата се подкрепа към нея и то в райони с компактно турско население. Ние сме единствената алтернатива на ДПС в Кърджалийско“, според представителите на общинската структура. Никола Чанев е посочил като лоши практики корупционният скандал „Мюмюн Али“ и опита на кмета Хасан Азис да се противопостави на гражданската подписка срещу застрояването на парк „Простор“. Посланик Шуграф е бил запознат също с основни акценти, на които иска да заложи в изготвянето на предизборната си програма Никола Чанев - инфраструктура, екология, инвестиции, прозрачност на публичните финанси и най-вече на „надеждата, че можем да живеем в един нормален европейски град, какъвто Кърджали за съжаление в момента не е”, според Никола Чанев.", "date": "2019.07.31", "title": "Кърджали: Временно управляващият посолството на Федерална република Германия  Йорк Шуграф посети област Кърджали"}
{"url": "http://www.focus-news.net/news/2019/07/31/2685437/vremennata-anketna-komisiya-za-nap-shte-provede-svoeto-parvo-zasedanie.html", "text": "Временната анкетна комисия за НАП ще проведе своето първо заседание. Това предвижда програмата за работа на  Комисията . Заседанието е насрочено за 15.00 ч. в зала 3 на Народното събрание.  \r\nНа първото си заседание членовете на комисията ще трябва да приемат вътрешни правила за работа.  Втора точка предвижда изслушване на представители на НАП, МВР и ДАНС.  \r\n Агенция „Фокус“  припомня:  \r\nКомисията бе създадена на 25 юли 2019 г.  от Народното събрание. Проекторешението бе внесено от председателят на ПГ на ГЕРБ д-р Даниела Дариткова и група народни представители. \"За\" създаване на комисията гласуваха единодушно 171 депутати. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС.  \r\nДо създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.", "date": "2019.07.31", "title": "Временната анкетна комисия за НАП ще проведе своето първо заседание"}
{"url": "http://www.focus-news.net/news/2019/07/31/2685447/denyat-31-yuli-v-balgarskata-istoriya.html", "text": "На тази дата през 1208 г. българската войска е разгромена от латинците в битката при Филипопол (Пловдив). При несполучливи военни действия българите са изтласкани от Тракия. \r\nНа 31 юли 1876 г. в бой с турски потери загива Сидер Грънчаров. С това приключва последната въоръжена проява, свързана с Априлското въстание.  \r\nПрез 1997 г. е приет новият герб на Република България, изработен по проект на Николай Гогов и Георги Чапкънов, в който има 3 лъва и 4 корони. \r\n \r\n \r\n2006 г. \r\nБългария и Румъния сключват споразумение за строителството и въвеждането в експлоатация на Дунав мост 2. Документът е парафиран в присъствието на министъра на транспорта Петър Мутафчиев от заместник-министъра Весела Господинова и от държавния секретар на Министерството на администрацията и вътрешните работи на Румъния Александру Мирча. \r\n \r\n \r\n2000 г. \r\nОкончателно се провалят преговорите по продажбата на БТК на гръцко-белгийския консорциум ОТЕ-КПН. \r\n \r\n \r\n1997 г. \r\nПриет е новият герб на Република България, изработен по проект на Николай Гогов и Георги Чапкънов, в който има 3 лъва и 4 корони. \r\n \r\n \r\n1996 г. \r\nПравителството изготвя програма за преструктуриране на българската икономика, която предвижда фалиране на губещи предприятия. \r\n \r\n \r\n1979 г. \r\nБюрото на Министерския съвет издава разпореждане за организирането и провеждането на Международната детска асамблея \"Знаме на мира\" в София и за изграждане на монумента \"Знаме на мира\". \r\n \r\n1963 г. \r\nНа 31 юли и 1 август се провежда Пленум на ЦК на БКП, който разглежда решенията на съвещанието на СИВ в Москва от 24-26 юли същата година за всестранно сближаване на социалистическите страни - най-вече по пътя на икономическото сътрудничество. \r\n \r\n1950 г. \r\nПостановление на Министерския съвет за дейността на Главната дирекция на радиоразпръскването и радиоинформацията и на Главната дирекция на кинематографията. Създадена е Главна дирекция на издателствата, полиграфическата промишленост и търговията с печатни произведения. ДП \"Българска кинематография\" се отделя от КНИК и се обособява като Главна дирекция на кинематографията при Министерския съвет. \r\n \r\n1938 г. \r\nБългария и Балканският пакт подписват Солунското споразумение. \r\nСпоразумението е подписано в Солун от българския министър-председател Г. Кьосеиванов и гръцкия министър-председател Й. Метаксас. Метаксас сключва споразумението от името на всички държави, влизащи в Балканския пакт. Според постигнатите договорености страните се отказват от прилагането на военните клаузи на Ньойския мирен договор от 1919 г. и от решенията на Лозанската конференция от 1922 г.–1923 г., касаещи границите в Тракия. Солунското споразумение е постигнато с посредничеството на Англия и Франция, които се стремят да намалят напрежението на Балканския полуостров и да създадат бариера срещу разширяване влиянието на Германия и Италия към Проливите. Солунското споразумение не разрешава териториалните спорове между балканските държави, поради което България не променя отношението си към Балканския пакт. \r\n \r\n1921 г. \r\nПо инициатива на спортен клуб \"Христо Ботев\" (Разград) в Плевен е учредена Севернобългарска спортна лига със седалище във Варна и с орган вестник \"Спорт\". На същия ден в София е създадена Софийска спортна лига с 10 футболни отбора и с орган вестник \"Спорт\" (от септември). \r\n \r\n1891 г. \r\nСъстои се първа аудиенция на Стефан Стамболов при султан Абдул Хамид II. \r\nАбдул Хамид II е османски султан, син на Абдул Меджид, владетел на Османската империя (1876-1909 г.). Идва на престола с помощта на младотурците, но скоро след това се разправя с тях и установява еднолична диктатура. По внушение на английската дипломация проваля Цариградската конференция (1876-1877 г.). Отказът му да приеме Лондонския протокол от 1877 г. за провеждане на реформи в империята става повод за избухването на Руско-турската освободителна война (1877-1878 г.), която завършва с поражение за Турция. По отношение на западните европейски велики сили Абдул Хамид II държи угодническа линия на поведение, в резултат на което превръща империята в тяхна полуколония. Спрямо поробените християнски народи провежда курс на жесток терор, с което си спечелва и прозвището Кървавия султан. Потушава безмилостно Илинденско-Преображенското въстание от 1903 г. Избухналата Младотурска революция през 1908 г. го заставя да възстанови изработената още през 1876 г. конституция, но тайно крои планове за нова разправа с младотурците. Организираният от него метеж през април 1909 г. завършва без успех, поради което е свален от престола. До края на живота си е държан под домашен арест. \r\n \r\n1886 г. \r\nЕкзархийският устав, приспособен за Княжеството, е въведен и в Южна България. \r\nПрез 1871 г. на църковно-народния събор в Цариград е приет екзархийски устав, изкован от два основни принципа. Съборност: участие на духовни и светски лица в църковното управление, и изборност на управителните органи. Тези правила за устройство на Българската екзархия изискват мандатност на митрополитите и мандатност на самия екзарх през 4 години. Реакцията на тогавашния православен свят е осъдителна. \r\n \r\n \r\n1877 г. \r\nРуското командване сформира Южен отряд начело с генерал Феодор Радецки. Задачата на отряда е да отбранява старопланинските проходи. \r\nСюлейман паша предприема настъпление срещу Стара Загора. След тежки отбранителни боеве, в които участва и Българското опълчение, градът е превзет и опожарен от турците. \r\nСюлейман паша e турски маршал. Член е на Младотурската партия. Участва в свалянето на султан Азис и става генерал през 1876 г. Главнокомандващ е на турските войски при потушаването на въстанието в Херцеговина. Поема командването на армиите срещу настъпващите в Южна България руски войски, но не успява да съкруши отбраната на Шипченския проход. Опожарява Стара Загора и околните села. На 21 септември 1877 г. става главнокомандващ на всички турски войски, но е принуден да напусне последователно Пловдив и Одрин. През 1878 г. е лишен от маршалския си чин; осъден е за държавна измяна в Цариград и е изпратен на заточение в Бакия, където умира. \r\n \r\n1208 г. \r\nБългарската войска е разгромена от латинците в битката при Филипопол (Пловдив). В резултата на несполучливи военни действия българите са изтласкани от Тракия. \r\n \r\n \r\n На тази дата са родени: \r\n \r\n \r\n1960 г. \r\nРодена е Кристина Димитрова – българска естрадна изпълнителка. Завършва Естрадния отдел на БДК в класа на Ст. Анастасов (1981 г.). Кристина Димитрова е солистка на оркестрите \"Спектър\", \"Метроном\", \"София\", \"Динамит брас бенд\". Автор на почти всички текстове на песните й е Ив. Тенев. От 1985 г. популярност печели дуетът й с О. Горанов. Представя свои песни на различни фестивали и конкурси в България и чужбина. Концертира зад граница (СССР, ГДР, Полша, Румъния, Гърция). Издава албума \"Добре ми е така\" през 1987 г. \r\n \r\n1948 г. \r\nРоден е Велко Кънев - български театрален и филмов актьор, дебютирал в “Неделни мачове” (1974 г.). Един от изявените ни трагикомични актьори, член на група “НЛО”. Снима се във филмите: “Бой последен” (1976 г.), “Матриархат” (1977 г.), “Всички и никой” (1978 г.), “Оркестър без име” (1982 г.), “Зелените поля” (1984 г.), “Константин Философ” (1983 г.), “Петък вечер” (1986 г.), “Да обичаш на инат” (1986 г.), “Онова нещо” (1991 г.), “Испанска муха” (1996 г.). В театъра участва в постановките “Полковникът-птица” (2000 г.), “Призраци в Неапол” (2001 г.), “Дядо Коледа е боклук” (2002 г., реж. дебют) и др. \r\n \r\n1938 г. \r\nРодена е Веселина Геринска - българска режисьорка.Тя завършва режисура във ВГИК Москва. Първи голям успех постига с филма \"Чипровски килими\", част от дипломната й работа, за който получава награда в Брюксел. Режисирани от нея документални филми са \"Поменувайте ме, братя\" (1966 г.), трилогията за Благоев (1965-1967 г.), \"Щастливецът\" (1967 г.), \"Банскалии\" (1967 г.), \"Към града\" (1970 г.), \"Приказка за тъжната земя\" (1973 г.), \"Кървава песен\" (1973 г.). Веселина Геринска е заснела и игралните филми “Вината\" (1976 г.) и \"Живи хора\" (тв, 1980 г.), \"Дишай, човече\" (1981 г.). \r\n \r\n1927 г. \r\nРоден е Константин Григориев – български режисьор. Режисира филмите \"Нашите гъби\" (1954 г.), \"Цветът в телевизията\" (1960 г.), \"Възрастта на нашата планета\" (1961 г.), \"Тук свършва морето\" (1964 г.), \"Зов на любовта\" (1965 г.), \"Усмивки на природата\" (1969 г.), \"Свещеният бръмбар\" (1969 г.), \"Еднобрачие и хареми\" (1970 г.), \"Антични теракоти\" (1972 г.), \"Живот над покривите\" (1973 г.), \"Стрели над водата\" (1975 г.), \"Тези чудесни опашки\" (1977 г.), \"Племето на твърдокрилите\" (1981 г.), \"Откровенията на земенския зограф\" (1982 г.), \"Ние живеем сред езичници\" (1989 г.), \"Пролетни гласове\" (1990 г.), \"Тайните на Витоша\" (1995 г.). \r\n \r\n1914 г. \r\nРоден е Камен Калчев (псевдоним на Петър Митев Калчев) – български писател. Завършва гимназия в София през 1934 г. Осъден е за антидържавна дейност и лежи в Софийския затвор (1935-1936 г.). Следва администрация и финанси в Свободния университет в София; работи като счетоводител в дружество “Петрол”. След 9 септември 1944 г. е редактор във вестник “Септемврийче” (1945 г.), списание “Пламъче” (1945-1950 г.), списание “Септември” (1950-1953 г.), главен редактор и директор на издателство “Български писател” (1957-1962 г.), главен редактор на Издателството за литература на чужди езици, председател на СБП (1962-1964 г.), заместник-председател на СБП от 1974 г. Започва литературния си път със стихове. Първия си разказ - “Кучешки живот”, публикува през 1935 г. в сборник “Сигнали”. Сътрудничи на левия литературен печат с разкази и очерци. След 9 септември 1944 г. създава над 30 книги с разкази, повести, романи, романизирани биографии, пътеписи, мемоари, драми и произведения за деца. След романа “Семейството на тъкачите” (ч. I, 1956; ч. II, 1960 г.) творчеството му става по-самобитно, отърсва се от описателността и суровото поднасяне на жизнения материал. \r\nПо-известни негови съчинения са “Всемогъщият човек” (1940 г.), “Сребърният ключ” (1947 г.), “Син на работническата класа” (1949 г.), “Живите помнят” (1950 г.), “Двама в новия град” (1964 г.), “Софийски разкази” (1967 г.), “Маски” (1971 г.), “Огнено лято” (1973 г.), “Въстанието” (1975 г.), “Огледалото” (1977), “Романтична история” (1979 г.), “Срещи с любовта” (1979 г.), “Градът на нашето страдание” (1980 г.), “Пробуждане” (1981 г.), “Люба” (1982 г.), “Песента на Мария” (1983 г.), “Третият” (1985 г.), “Мирни времена. Трилогия” 1986 г., “Вечерни разкази” (1987 г.) и други. \r\n \r\n1906 г. \r\nРоден е Веселин Георгиев Стайков – български художник - график и живописец. Завършва живопис в Държавната художествена академия в София (1932 г.) при Ц. Тодоров. Учи факултативно графика при В. Захариев Стоянов, специализира живопис в Италия (1940 г.) при Ф. Карена. Работи в държавната печатница в София (1933 г.), дълги години е консултант към Министерството на съобщенията (1944 г.-1970 г.). Преподава във Висшия институт за изобразителни изкуства в София (1946-1951 г., 1958-1970 г.), професор от 1960 г., декан на Изящния факултет на института (1962-1964 г.). Веселин Стайков е член на ръководството на Съюза на българските художници и е негов секретар (1955-1956 г.). Негови са картините “Букова гора” (1925 г.), “Созопол” (1929 г.), “Улица във Флоренция” (1940 г.), “Автопортрет” (1945 г.), “Милка” (1946 г.), “Черна ваза с цветя” (1948 г.), “Пейзаж от Драгалевци” (1956 г.), “Из Китай” (1958 г.), “Париж - мост над Сена” (1965 г.) и други. Графичните му композиции са със сюжети от големия град и трудовия живот на хората - “Строеж” (1932 г.), “Градът” (1934 г.), “Рибари” (1934 г.), “Мелник” (1937 г.), “Банско” (1937 г.), “Каменари” (1938 г.), “Старият дъб” (1939 г.). Създава серията “Крали Марко” (1938-1939 г.); използва техниката на офорта при живописното третиране на преходите между различните планове - “Лодки” (1947 г.), “Слънчогледи” (1947 г.), “Пейзаж със снопи” (1955 г.), “Зима” (1956 г.); литографии - “Край Созопол” (1952 г.), “Лодки” (1953 г.), “Мелник” (1967 г.). Работи гравюри на дърво - “Възстановяване” (1950 г.), “Язовир “Кърджали” (1963 г.) и други. След втората половина на 50-те години създава по-синтетични по форма графики - “Китайски цикъл” (1958 г.), “Мелнишки пейзаж” (1967 г.) и др. Автор е на приложна графика (пощенски марки), на графични портрети на Паисий Хилендарски, Л. Каравелов, Г. С. Раковски, П. Берон, Х. Димитър, Ф. Тотю, Ст. Караджа и др., на статии по проблемите на графиката и графичното изкуство. \r\n \r\n1875 г. \r\nРоден е Жеко Радев – български географ. \r\nЖеко Радев завършва философия и педагогика в София, следва география в Берлин. Той е професор по физическа география в Софийски Университет и е един от основоположниците (1918 г.) на Българско географско дружество. \r\nНегови трудове са \"Карстови форми в Западна Стара планина\" (1915 г.), \"Природна скулптура по високите български планини\" (1920 г.), \"Река Въча и нейната долина\" (1923 г.), \"Източна Стара планина и долината на р. Камчия\" (1926 г.) и др. \r\n \r\n \r\n \r\n \r\n На тази дата умират: \r\n \r\n \r\n \r\n1945 г. \r\nУмира Георги Хадживичев Павлов - български учен, ветеринарен лекар и общественик. Завършва ветеринарна медицина в Торино с докторат (1910 г.), работи като околийски ветеринарен лекар в Търговище (1910-1914 г.), Омуртаг (1914 г.), Свищов (1914 г.), Айтос (1919-1922 г.), Бургас (1914-1915 г.), районен ветеринарен инспектор на Южна България (1922-1923 г.). Началник на ветеринарното отделение при Министерството на земеделието (1922-1935 г.). Един от основателите на Ветеринарномедицинския факултет на Софийския Университет (1923 г.), професор (1928 г.) в Катедрата по ветеринарна полиция, администрация и съдебноветеринарна медицина; декан на Ветеринарномедицинския факултет (1937-1939 г., 1940-1942 г.). Организира мрежата от държавни ветеринарни лечебници и амбулатории, основател е и първи главен редактор на списание \"Ветеринарно скотовъдно знание\" (1924-1935 г.). Теоретик и организатор на обществената ветеринарна медицина в България. Георги Хадживичев Павлов е инициатор за сключване на международни ветеринарни конвенции; по негова инициатива е създаден и фонд за борба с епизиотиите. \r\nНегови съчинения са \"Нашата търговия с животни и животински продукти и ветеринарните конвенции\" (1932 г.), \"Застраховката на домашните животни\" (1939 г.), \"Исторически бележки върху българската ветеринарна медицина\" (1944 г.), \"Обществена ветеринарна медицина\" (1948 г., посмъртно), \"Зоопрофилактни основи на обществената ветеринарна медицина\" (1948 г., посмъртно), \"Лекции по съдебна ветеринарна медицина\" (1949 г., посмъртно) и др. \r\n \r\n1906 г. \r\nУмира Петър Василев Оджаков – български книжовник, юрист, фолклорист. Член е на БКД (1884 г.). Учи в Габрово, Галац, Белград, Карловци, Нови Сад, Виена, Одеса. Завършва право в Новорусийския университет в Одеса (1867-1870 г.). Учителства в България и в Румъния. Работи като съдия в Кишинев (1873-1874 г.). Помага на Г. С. Раковски в издаването на вестник “Български дневници” в Нови Сад. Сътрудничи на българския и руския периодичен печат. По време на Руско-турската война (1877-1878 г.) е преводач в руската армия. След Освобождението работи като главен прокурор във Върховния касационен съд, прокурор и съдия във Видинския и Врачанския окръжен съд, адвокат в Русе. Записва народни песни, издава няколко свои преводни юридически съчинения, които са едни от първите изследвания на българското обичайно право. Най-важният му литературен труд е “Наука за песнотворчество и стихотворство” (учебник, Одеса 1871 г.). \r\n \r\n1881 г. \r\nУмира Георги Иванов Золотович – български търговец, общественик и дарител. Учи в килийно училище в Карлово при Р. Попович, в Пловдив и в гръцко училище. Работи като писар в търговската кантора на вуйчовците си Евстати и Стефан Мутеви в Пловдив и Одеса. Търгува със зърнени храни и скоро става богат и известен търговец. Подпомага църквите, училищата, дава средства за обучението на способни българи. Участва в борбата за църковно-национална независимост. Член е на Българската община в Цариград. Заболява тежко във Франция и умира. Завещава средства, с които Министерството на народното просвещение създава фонд \"Г. Ив. Золотович\". \r\n \r\n1876 г. \r\nВ бой с турски потери загива Сидер Костадинов Грънчаров. С това приключва последната въоръжена проява, свързана с Априлското въстание. \r\nСидер Грънчаров е деец на националноосвободителното движение. Роден е в Горна Оряховица през 1839 г. Привлечен е в националнореволюционната борба от В. Левски. Като член на местния революционен комитет и на окръжния комитет в родния си град взема дейно участие в подготовката на Априлското въстание през 1876 г. Занимава се с прехвърлянето на революционни дейци и оръжие през Дунав. След погрома на въстанието участва като доброволец в Сръбско-турската война от 1876 г. През юли 1876 г. прави опит да се свърже с оцелели дейци и чети от Априлското въстание. Той и придружаващите го петдесетина въстаници попадат на турска потеря и след сражение край връх Мургаш (Стара планина) загива. \r\n \r\n1868 г. \r\nУмира Стефан Караджа (псевдоним на Стефан Тодоров Димов) – български революционер, участник в национално-освободителната борба, войвода, национален герой. Караджа е потомък на прочутия род Бимбеловци от с. Факия, Бургаско. Семейството му се изселва в Добруджа и се установява в Тулча (1854 г.). Стефан Караджа учи известно време, след което става чирак обущар; бяга в Румъния. Участва в Първата българска легия (1862 г.) в Белград. Води малка чета в Северна Добруджа (1864 г.). Отваря гостилница в Гюргево (1865 г.), в която приютява емигранти. Заедно с Х. Димитър и Желю войвода организира чета (пролетта на 1866 г.), която действа в Западна и Средна Стара планина. Участва във Втората българска легия (1867-1868 г.) в Белград. Заедно с Х. Димитър организира чета (1868 г.), която преминава в България на 5 – 6 юли 1868 г. при с. Вардим, Свищовско, и тръгва към Стара планина. Преследвана от турски потери, четата води тежки боеве. Ранен тежко в боя при Канлъ дере край с. Вишовград, Ловешко. Откаран е в Търново, а след това в Русе. Осъден е на смърт. Умира от раните си в затвора. Стефан Караджа е погребан в Русе от Т. Обретенова. \r\n \r\n \r\n \r\n \r\n  \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.31", "title": "Денят 31 юли в българската история"}
{"url": "http://www.focus-news.net/news/2019/07/31/2685448/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Във връзка с пресвързване на уличен водопровод на ул. „Ген. Иван Колев“, кв. „Кръстова вада“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nпо ул. „Ген. Иван Колев“ от ул. „Асен Йорданов“ до ул. „Д-р Борис Вълчев“ \r\nпо ул. „Проф. Марин Големинов“ от ул.  „Емилиян Станев“ до ул. „Ген. Иван Колев“, ул. „Ивайло Петров“ № 2а, ул. „Емилиян Станев“ № 71е, № 71ж, № 71з, № 71и. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ ъгъла с ул. „Димитър Манчев“. \r\nВъв връзка с изграждане на сградно водопроводно отклонение на ул. „20 – ти април“ Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nбул. „Македония“, бул. „Христо Ботев“, ул. „Лайош Кошут“, ул. „20-ти април“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“ ъгъла с бул. „Македония“. \r\nВъв връзка с пресвързване на уличен водопровод на ул. „Акад. Георги Наджаков“ кв. „Манастирски ливади - изток“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nпо ул. „Шарл Шампо“ от ул. „Костенски водопад“ до ул. „Акад. Георги Наджаков“ \r\nул. „Акад. Георги Наджаков“ и ул. 409 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шарл Шампо“ ъгъла с ул. „Акад. Георги Наджаков“. \r\nВъв връзка подмяна на сградно водопроводно отклонение на бул. „Никола Петков“ кв. Горна баня, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: \r\nпо бул. „Никола Петков“ (локал) от ул. „Фиданка“ до ул. „Планиница“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ №154. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.07.31", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/07/31/2685446/stara-zagora-s-bogata-programa-shte-badat-otbelyazani-142-godini-ot-boevete-za-zashtitata-na-grada-po-vreme-na-rusko-turskata-osvoboditelna-voyna.html", "text": "С богата програма ще бъдат отбелязани 142 години от боевете за защитата на Стара Загора по време на Руско-турската освободителна война 1877-1878 г. Това съобщиха от пресцентъра на  Община Стара Загора  .Честванията започват в 10.30 ч. с полагане на венци и цветя на паметниците, посветени на освобождението на Стара Загора. Венци и цветя ще бъдат поднесени на Мемориален комплекс \"Бранителите на Стара Загора\" и паметника на загиналите войни в Дуранлийския бой, Мавзолей- костница  “19 юлий 1877\", Паметник на Трета опълченска дружина и подп. Калитин. Сред акцентите в програмата е премиерата на постановката „Последният човек“ по романа на Джордж Оруел „1984“. Тя ще се проведе в Държавен куклен театър - Стара Загора.  \r\nКулминация на честванията ще бъде с концерта на Представителния ансамбъл на въоръжените сили към Националната гвардейска част и празничните илюминации. Събитието ще се проведе от 20.30 ч. в Мемориален комплекс \"Бранителите на Стара Загора.", "date": "2019.07.31", "title": "Стара Загора: С богата програма ще бъдат отбелязани 142 години от боевете за защитата на града по време на Руско-Турската освободителна война"}
{"url": "http://www.focus-news.net/news/2019/07/31/2685450/zapochva-bogorodichniyat-post.html", "text": "На 1 август сутринта Православната църква отбелязва Произхождение на св. Кръст. Във всички епархии на Българската православна църква се отлужва Водосвет. На този ден започва Богородичният пост. През първите дни на поста вечерта във всички епархии на Българската православна църква се отслужва Вечерня с Молебен канон на Пресвета Богородица. Първият молебен канон към Света Богородица във Враца ще бъде отслужен на 1 август от 17.00 ч. в митрополитския храм “Св. Николай Мирликийски Чудотворец”, предаде репортер на  Агенция \"Фокус\" .  Богослужението  ще бъде оглавено от Негово високопреосвещенство Врачанския митрополит Григорий в съслужение със свещеници от Враца.  \r\nНикола ПЕТКОВ", "date": "2019.07.31", "title": "Започва Богородичният пост"}
{"url": "http://www.focus-news.net/news/2019/07/31/2685454/vidin-trafikat-v-oblastta-e-s-normalna-intenzivnost.html", "text": "С нормална интензивност е трафикът във Видинска област, съобщиха за Радио „Фокус“-Видин от Областно пътно управление. Слаб е трафикът за ГКПП „Дунав мост 2“, преминават предимно тежкотоварни автомобили. От граничния пункт „ Дунав мост 2“  съобщиха, че работят всички гишета за обработка на документите.  На другите два гранични пункта в областта –„ Връшка чука“ и „Брегово“  трафикът също е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр.Своге. Движението по път ІІІ-112 Тополовец – Монтана е ограничено за автомобили над 12 т. поради  строително-монтажни работи. Обходният маршрут е  път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона трябва да се движат с повишено внимание.", "date": "2019.07.31", "title": "Видин: Трафикът в областта е с нормална интензивност"}
{"url": "http://www.focus-news.net/news/2019/07/31/2685453/api-ot-2200-ch-do-500-ch-na-1-vi-avgust-se-ogranichava-dvizhenieto-v-posoka-sofiya-v-tunel-vitinya-na-avtomagistralahemus.html", "text": "От 22 ч. до 5.00 ч. на 1-ви август, ще бъде ограничено движението в посока София в тунел „Витиня“ на АМ „Хемус“. Това съобщиха от пресцентъра на  Агенция \"Пътна инфраструктура\" . Поради профилактика на осветлението в съоръжението, трафикът ще се пренасочва от км 35 по път I-1 София-Ботевград и при км 30, на пътна връзка „Витинска река“, ще се включва отново в магистралата. Движението за Варна в тунела ще се осъществява в една лента. Необходимо е шофьорите да карат внимателно, със съобразена скорост и да спазват стриктно пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.31", "title": "АПИ: От 22.00 ч.  до 5.00 ч. на 1-ви август се ограничава движението в посока София в тунел „Витиня“ на автомагистрала„Хемус“"}
{"url": "http://www.focus-news.net/news/2019/07/31/2685451/dobrich-dvizhenieto-na-avtomobili-se-osashtestvyava-s-povisheno-vnimanie-po-chast-ot-pat-iii-901-v-rayona-na-shabla-i-po-chast-ot-patya-dobrich-s-balik-poradi-remont-na-asfaltovata-nastilka.html", "text": "Движението по част от път III-901 в района на Шабла се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Движението по част от път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът и в двата участъка се очаква да приключи до края на юли. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Днес и утре поради ремонтни дейности ще бъде затворена за движение цялата улица „Георги Кирков“ – от улица „Цар Петър“ до блок „Пирин“ за времето от 8.00 до 18.00 часа. Призовават се водачите на МПС да спазват ограниченията и да не паркират своите автомобили по улицата в посочените часове. В Добрич времето е ясно и слънчево, духа слаб вятър, температурата на въздуха е около 20 градуса.  \r\n \r\nЖулиета НИКОЛОВА", "date": "2019.07.31", "title": "Добрич: Движението на автомобили се осъществява с повишено внимание по част от път III-901 в района на Шабла и по част от пътя Добрич – с. Балик поради ремонт на асфалтовата настилка"}
{"url": "http://www.focus-news.net/news/2019/07/31/2685452/burgas-dvizhenieto-po-pat-iii-908-varovnik-valchanovo-hanche-ot-km-22-do-39-e-ogranicheno-na-motorni-prevozni-sredstva-nad-10-tona.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, видимостта е отлична, няма затворени пътни участъци. До 21 декември движението по път III-908 Варовник – Вълчаново ханче от км 22+400 до 39+300 е ограничено за моторни превозни средства над 10 тона поради стесняване на пътното платно. До 31 декември движението по път ІІ-99 Бургас – Царево при км 14+882 е забранено за моторни превозни средства с тегло над 12 т. Обходният маршрут е по общинския път Черноморец – Созопол. Безпроблемно се осъществява движението в областната пътна мрежа. Натоварен е автомобилният трафик на територията на град Бургас. Струпване на автомобили се наблюдава в района на пътен възел „Юг“, в района на кръстовището с кръгово движение „Трапезица“, както и по някои участъци от бул. „Стефан Стамболов“. \r\nМария ПОПЧЕВА", "date": "2019.07.31", "title": "Бургас: Движението по път III-908 Варовник – Вълчаново ханче от км 22 до 39 е ограничено на моторни превозни средства над 10 тона"}
{"url": "http://www.focus-news.net/news/2019/07/31/2685456/sofiya-belogradchishkiya-episkop-polikarp-shte-oglavi-arhiereyska-sveta-liturgiya-po-povod-praznika-proizhozhdenie-na-sv-krast.html", "text": "Православната църква отбелязва празника Произхождение на св. Кръст. По този повод с благословението на Негово светейшество Българския патриарх и Софийски митрополит Неофит, в софийския храм \"Честния Кръст Господен\", бул. \"Черни връх\", ще бъде отслужена Архиерейска света Литургия\", предаде репортер на  Агенция \"Фокус\" . Тя ще бъде оглавена от Негово преосвещенство Белоградчишки епископ Поликарп - викарий на Софийския митрополит. Начало: 9.00 часа. \r\nНикола ПЕТКОВ", "date": "2019.07.31", "title": "София: Белоградчишкия епископ Поликарп ще оглави архиерейска света литургия по повод празника Произхождение на св. Кръст"}
{"url": "http://www.focus-news.net/news/2019/07/31/2685459/kardzhali-ogranicheno-e-dvizhenieto-po-vtoroklasen-republikanski-pat-momchilgrad-krumovgrad-ivaylovgrad-v-rayona-na-selo-rogach.html", "text": "Временно е въведено ограничение за движението в двете посоки по второкласен републикански път II-59 Момчилград – Крумовград – Ивайловград в участъка Крумовград – село Рогач от км 37+140 до км 38+000, поради изграждане на съоръжение при км 37+188. Това съобщиха за   Радио Фокус   от ОПУ-Кърджали. Обходният маршрут е през Крумовград – Поточница – Голобрад – Падало – път II-59, в срок до 25 август 2019 год.  \r\nПродължават ремонтните дейности по същия път II-59 Крумовград – до границата с област Хасково от км 36+784 до км 55+845 - извършва се дренаж, ремонт на водостоци, на пътното тяло и асфалтови работи, в срок до 1 септември 2019 год. За МПС над 12 т. има ограничение по третокласен път ІІІ-5009 Зорница – Бели пласт – Стремци– Кърджали. Обходният маршрут за МПС до 15 тона е по главен път I-5 Хасково – Кърджали или по път III-507 Кърджали – Мост през село Мост за всички МПС, в срок до 31 декември 2019 г.  За МПС до 12 е ограничено движението по третокласен път III-5009 Козлец – Кърджали от км 0+000 до км 26+080. За МПС до 3, 5 т движението по главен път I-5 Кърджали – Маказа се ограничава в участъка Надлез Кирково – ГКПП „Маказа“,  до 31 декември 2019 год.  \r\nДарина ДЕЕНИЧИНА", "date": "2019.07.31", "title": "Кърджали: Ограничено е движението по второкласен републикански път Момчилград – Крумовград – Ивайловград в района на село Рогач"}
{"url": "http://www.focus-news.net/news/2019/07/31/2685458/predlozheniya-za-podpomagane-na-futbolni-otbori-shte-razglezhda-na-predstoyashtoto-si-zasedanie-obshtinskiyat-savet-v-kyustendil.html", "text": "Предложения за подпомагане на футболни отбори ще разглежда на предстоящото си заседание Общинският съвет в Кюстендил. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Заседанието ще се проведе от 14.00 часа в залата на Общината. В проекта за дневен ред са включени 15 докладни записки, внесени от кмета на Община Кюстендил и от общински съветници. Сред предоставените докладни има, относно изменение и допълнение на Наредбата за реда и условията за поставяне на преместваеми обекти, рекламни, информационни и монументално-декоративни елементи на градското обзавеждане и за рекламната дейност на територията на община Кюстендил, финансово подпомагане на жители на община Кюстендил със сериозни здравословни проблеми,  именуване на улици в село Раждавица, мотивирани искания от Общинска служба по земеделие. Съветниците ще разгледат молба за финансово подпомагане на футболните клубове участващи в четвърта футболна лига група „Осогово”, както и докладна записка относно финансиране на футболен клуб „Велбъжд“ – Кюстендил. \r\nВенцеслав ИЛЧЕВ", "date": "2019.07.31", "title": "Предложения за подпомагане на футболни отбори ще разглежда на предстоящото си заседание Общинският съвет в Кюстендил"}
{"url": "http://www.focus-news.net/news/2019/07/31/2685443/politico-sasht-poiskaha-ot-germaniya-da-se-vklyuchi-v-misiyata-v-persiyskiya-zaliv.html", "text": "САЩ поискаха официално от Германия да се включи в тяхната военноморска мисия в Персийския залив за защита на корабоплаването, потвърдиха от американското посолство в Берлин, пише европейската редакция на  Politico . \r\n„Поискахме формално Германия да се присъедини към Франция и Обединеното кралство и да помогне да се обезопаси Ормузкия пролив и да се противостои на иранската агресия“, заяви говорител на дипломатическата мисия. В момента САЩ вече осигуряват сигурност за търговските  дейности в Ормузкия пролив единствения морски проход от Персийския залив до открития океан, посочва изданието. \r\nПравителството на САЩ миналата седмица предложи съвместна европейска мисия за защита на корабоплаването в региона и вече изпрати два военни кораба по стратегическия воден път. Това се случи след като Иран и Великобритания завладяха по един танкер една на друга. \r\nГерманското правителство обаче е дълбоко разделено дали да участва. Норберт Рьотген, висш представител в консервативния Християндемократически съюз на канцлера Ангела Меркел, заяви пред \"Дойче веле\" миналата седмица, че Германия има морално задължение да се ангажира и че „просперитетът на страната зависи от свободното корабоплаване“. \r\nНовият министър на отбраната Анегрет Крамп-Каренбауер все още не е компентирала публично искането на САЩ, но по-рано заяви пред местните медии, че всяко решение трябва да бъде направено според „много конкретната ситуация и след претегляне на всички аргументи“. \r\nМладшите коалиционни партньори на консерваторите – Германската социалдемократическа партия (ГСДП), призоваха за предпазливост. Временният лидер на фракцията в парламента Ролф Мюцениш предупреди в понеделник срещу рисковете от мисия със САЩ, като каза пред Süddeutsche Zeitung, че това само ще увеличи „изключително висок риск от ескалация“. \r\nМеждувременно опозиционните политици във вторник настояха американското искане да бъде отхвърлено. Лидерът на Левицата в парламента Сара Вагенкнехт написа в „Туитър“, че правителството трябва „да отхвърли категорично“ предложението и да не се замесва в „американската коалиция на желаещите, която нарушава международното право, с участието на германски войници“. \r\nЛидерът на „Зелените“ Аналена Баербок предупреди в интервю с радио RBB срещу „ескалация в региона“ и поиска повече дипломатически усилия. \r\n \r\nПревод и редакция:", "date": "2019.07.31", "title": "Politico: САЩ поискаха от Германия да се включи в мисията в Персийския залив"}
{"url": "http://www.focus-news.net/news/2019/07/31/2685445/new-europe-boris-dzhonsan-shte-okazhe-dopalnitelen-natisk-za-da-dogovori-po-dobra-sdelka-za-brekzit.html", "text": "Очаква се британският премиер Борис Джонсън да окаже натиск върху Брюксел да преговаря за по-добра сделка за Брекзит, като същевременно намеква, че няма да се водят разговори, ако ЕС не приеме обещанието за ново споразумение, пише базираното в Брюксел издание  New Europe . \r\nПреди отпътуването за ферма в Уелс, от Даунинг стрийт 10 заявиха, че Брекзит ще позволи на Великобритания да отхвърли общата селскостопанска политика на Съюза и да изнася повече храна и селскостопанска продукция по целия свят, когато правителството е свободно да сключва нови търговски сделки извън ЕС. „Ще имаме историческа възможност да въведем нови схеми за подпомагане на земеделието - и ще се погрижим фермерите да постигнат по-добра сделка“, каза Джонсън. „Брекзит представя огромни възможности за страната ни и е време да гледаме към бъдещето с гордост и оптимизъм.“ \r\nПреди датата на излизане на Великобритания на 31 октомври, Джонсън предоставя повече пари за планиране на извънредни ситуации и за масова обществена информационна кампания, за да съветва бизнеса и гражданите как да се подготвят. \r\nМинистър-председателят на Обединеното кралство повтори, че иска страната да излезе от ЕС със споразумение, но различно от настоящото, такова, което ще премахне така наречената гаранция за ирландската граница. \r\n„Премиерът ще е щастлив да седне с лидерите, когато тяхната позиция се промени, но той дава ясно да разберат на всички, че първо трябва да се случи промяна“, заяви говорителят на Джонсън Алисън Донъли. \r\n \r\nПревод и редакция:", "date": "2019.07.31", "title": "New Europe: Борис Джонсън ще окаже допълнителен натиск, за да договори „по-добра сделка за Брекзит“"}
{"url": "http://www.focus-news.net/news/2019/07/31/2685461/sport-grigor-dimitrov-postigna-pobeda-na-starta-v-los-kabos.html", "text": "Григор Димитров се наложи над Стийв Джонсън в двубой от първи кръг на турнира на твърди кортове в Лос Кабос, Мексико. Българинът победи представителя на САЩ със 7:6, 4:6, 7:6 за два часа и 28 минути игра. В следващия етап на надпреварата най-добрият ни тенисист ще играе срещу втория поставен в схемата Гуйдо Пея. \r\nПобедата на Григор Димитров бе първа от „Ролан Гарос“ насам, а срещу този съперник – пета.", "date": "2019.07.31", "title": "Спорт: Григор Димитров постигна победа на старта в Лос Кабос"}
{"url": "http://www.focus-news.net/news/2019/07/31/2685460/denyat-31-yuli-v-svetovnata-istoriya.html", "text": "На тази дата арабите завземат втория по значение град на Византийската империя Солун през 904 г.; Христофор Колумб открива остров Тринидад през 1498 г.  \r\nПрез 1944 г. по време на разузнавателен полет изчезва френският пилот и писател Антоан дьо Сент-Екзюпери.  \r\nНа 31 юли през 1941 г. Херман Гьоринг дава на шефа на полицията Райнхард Хайдрих писмена директива за изготвяне на план за изтребване на европейските евреи. Херман Гьоринг е един от главните военни престъпници на фашистка Германия. \r\n \r\n \r\n2017 г. \r\nНаводнения в Гуджарат, Западна Индия, убиват над 213 души. \r\n \r\n2017 г. \r\nСъединените щати санкционират венецуелския президент Николас Мадуро заради противоречивите избори за Конституционна асамблея, които според критиците са опит да се установи диктатура. \r\n \r\n \r\n2016 г. \r\nБившият японски министър на отбрана Юрико Коике бе избрана за първата жена губернатор на японската столица. \r\n \r\n \r\n2014 г. \r\nЕвропейският съд по правата на човека осъжда Русия да изплати 28.5 хиляди евро на бившия заместник министър-председател на Русия и кандидат президент на президенските избори през 2008 година Борис Немцов поради нарушаване на законовите процедури при ареста му след политически митинг през 2010г. \r\n \r\n \r\n2012 г. \r\nБез ток в Индия остават 600 милиона души като инцидентът представлява една от най-големите подобни кризи в световната история. \r\n \r\n \r\n2011 г. \r\nВ град Хама загинаха 95 човека при масирана танкова операция на сирийските власти които се опитаха да задушат антиправителствените протести. \r\n \r\n \r\n1991 г. \r\nПрезидентите на САЩ и Русия Буш и Горбачов подписват договора СТАРТ за съкращаване на ядрените арсенали. \r\n \r\n1971 г. \r\nНа втория ден след прилуняването им астронавтите от “Аполо 15” Дейвид Скот и Джеймс Ъруин за пръв път се возят по повърхността на Луната с луноход, наречен “лунно бъги”. \r\nДейвид Скот е американски астронавт, полковник от ВВС. Завършва Военната академия на САЩ в Уест Пойнт, Масачусетския технологичен институт (1962 г.) и училището за летци изпитатели и подготовка на пилоти за аерокосмични изследвания. От 1963 г. е в групата на астронавтите към НАСА. На 16 март 1966 г. заедно с Н. Армстронг лети като втори пилот на космическия кораб “Джемини-8”. Продължителността на полета е 10 часа и 16 минути. От 3 до 13 март 1969 г. заедно с Дж. Макдивит и Р. Швейкарт лети на космическия кораб “Аполо-9” като пилот на основния блок. Корабът извършва 151 обиколки около Земята за 241 часа и 1 минути, изминавайки 6,6 млн. км. Извършва трети полет в Космоса от 26 юли до 7 август 1971 г. заедно с Дж. Ървин и А. Уордън като командир на космическия кораб “Аполо-15”. Лунната капсула със Скот и Ървин каца на Луната в района на източната граница на Морето на дъждовете на 31 юли 1971 г. Престоят им на Луната е 66 часа и 55 минути. \r\n \r\n1969 г. \r\nПапа Павел VI посещава Уганда – това е първата папска визита в Африка. \r\n \r\n1964 г. \r\nАмериканската лунна сонда “Рейнджър 7” предава първата снимка отблизо на обратната част на Луната. \r\n \r\n \r\n \r\n \r\n1944 г. \r\nПо време на разузнавателен полет над териториите, окупирани от Германия, изчезва френският пилот и писател Антоан дьо Сент-Екзюпери. Години по-късно е установено, че неговият самолет е бил свален от немски изтребител и е установено мястото на гибелта му. \r\nСент-Екзюпери пише стихове и проза, рисува, занимава се с механика от ранна детска възраст. Завършва средното си образование, следва известно време в Екол де Бозар. Постъпва в авиационните войски, откъдето излиза през 1922 г. с чин подпоручик и диплома за граждански летец. През 1923 г. е в Париж без работа и средства, сменя различни професии. Първите му публикации са от 1925 г. (бележки за едно летене със самолет). През 1926 г. постъпва във френското дружество “Латекоер”, осигуряващо въздушните съобщения по линията Тулуза - Дакар. През 1927 г. е шеф на френското летище Кап Жуби в Испанска Мавритания, където написва първата си книга - “Южна поща”. След 18 месеца, прекарани в Сахара, през 1929 г. е изпратен от френското дружество “Аеропастал” да уреди въздушната линия Буенос Айрес - Пунта Аренас, назначен е за директор на Аржентинската въздушна поща. Завръща се в Париж с ръкописа на “Нощен полет”, който през 1931 г. получава. наградата “Фемина”. След няколко години безработица, случайни занятия (репортер в Испания и в СССР) и един неуспешен опит за рекордно летене от Ню Йорк до Огнена земя (завършил с дълготрайно лечение) се връща във Франция. Там подготвя книгата си “Земя на хората”, получила през 1939 г. Голямата награда на Френската академия. В началото на Втората световна война е мобилизиран във въздушното разузнаване по негово желание. Работи в Северна Африка, демобилизиран е през 1940 г. Същата година заминава за Португалия, а оттам за Ню Йорк. От 1941 г. до 1943 г. в Ню Йорк публикува “Боен пилот”, “Писмо до един заложник”, “Малкият принц”, работи върху голямата си недовършена книга “Цитаделата”. С големи трудности успява да си върне правото да лети и през 1943 г. тръгва за Северна Африка с американски конвой. Извършва 8 полета с невъоръжен разузнавателен самолет. На 31 юли 1944 г. в 8,30 ч излита от Алегро (Корсика) и не се завръща. \r\n \r\n \r\n1941 г. \r\nХерман Гьоринг дава на шефа на полицията Райнхард Хайдрих писмена директива за изготвяне на план за изтребване на европейските евреи. \r\nХерман Гьоринг е роден на 12 януари 1893 година, той е един от главните военни престъпници на фашистка Германия. Участва в Първата световна война като пилот-изтребител. Член е на Националсоциалистическата партия (от 1922 г.) и ръководи щурмовите отряди (SA). Като политически пълномощник на Хитлер (от 1930 г.) и представител на Райхстага (от август 1932 г.) има заслуги за спечелване на изборите. В правителството на Хитлер (1933 г.) става имперски министър на авиацията и министър-председател на Прусия. Гьоринг е главнокомандващ военновъздушните сили (1935 г.) и е ръководител на един от най-големите германски промишлени концерни \"Гьоринг\" (от 1937г.). Той е един от организаторите е на нацисткия терор в Германия и окупираните европейски страни. През 1940 г. става райхсмаршал. Осъден е на смърт от Международния военен трибунал в Нюрнберг през 1946 г. Няколко часа преди изпълнението на присъдата се отравя в затвора. \r\n \r\n1928 г. \r\nНа екран се появява първият озвучен филм – “Белите сенки на южните морета”, създаден в киностудията на “Метро-Голдуин-Майер”. \r\n \r\n1919 г. \r\nВ следвоенна Германия е приета Ваймарската конституция, според която страната става република и Райхстагът се премества във Ваймар. За първи президент е избран социалдемократът Фридрих Еберт. \r\nВаймарската република е суспендирана след идването на власт на националсоциалистите през 1933 г. \r\n \r\n1910 г. \r\nДегизираният д-р Хоули Крипън - английски убиец, е арестуван на кораб, плаващ за Канада. Капитанът на кораба го разпознава и съобщава по радиото на Скотланд ярд. Това е първият по рода си случай. \r\n \r\n1904 г. \r\nВ Русия е завършен строежът на Транссибирската железница, свързваща европейската част на страната с тихоокеанските й територии. \r\n \r\n1790 г. \r\nЗапочва да работи американското Патентно ведомство. \r\n \r\n1770 г. \r\nВ хода на Руско-турската война (1768 г.-1774 г.) край бреговете на река Кагул (Румъния) руски отряд разбива 150-хилядната турска армия, командвана от Халил бей. \r\nТурците отстъпват панически към река Дунав. Това позволява на руските войски да подготвят покоряването на Бендер, Измаил, Кили, Акерман и Браила. \r\n \r\n \r\n1498 г. \r\nХристофор Колумб открива остров Тринидад. \r\nИталианският мореплавател е роден през 1451 г. В периода 1476-1484 г. живее в Лисабон и на португалските острови Мадейра и Порту Санту. Базирайки се на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалския крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция (1492-1493 г.) включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. (официалната дата на откриването на Америка). От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493-1496 г.), която Колумб оглавява с чин адмирал, се състои от 17 кораба с повече от 1 500 души екипаж. На 3 ноември 1493 г. експедицията открива островите Доминик и Гваделупа, а след това на северозапад - още около 20 от Малките Антилски острови, на 19 ноември - остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и остров Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия. Третата експедиция (1498-1500 г.) се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на р. Ориноко и полуостров Пария, с което слага началото на откриването на Южна Америка. През 1500 г. е арестуван по донос и изпратен в Кастилия, където е освободен. Четвъртата експедиция (1502-1504 г.) включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив; от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка; помощта от Санто Доминго идва след една година. В Кастилия Колумб се завръща на 7 ноември 1504 г. Откритията на Колумб са съпроводени с колонизация на земите и масово изтребление на коренното индианско население. За приоритетната роля на Колумб за откриването на Америка в научната литература се водят дискусии. Установено е, че островите и крайбрежните области на Северна и Североизточна Америка са посещавани от нормани стотици години преди Колумб; не е изключено европейци и жители на Африка да са достигали бреговете на тропическа Америка. Но тъкмо откритията на Колумб имат световно историческо значение, доколкото след него плаванията към американски земи влизат в сферата на географските представи на европейците. Откритията на великия мореплавател спомагат за преразглеждане на средновековния светоглед и възникването на колониалните империи. \r\n \r\n904 г. \r\nАрабите завземат втория по значение град на Византийската империя Солун. Водени от Лъв Триполитански от остров Крит, арабски пирати завладяват и опустошават Солун. От това се възползва и българският княз Симеон и макар войските му да не завладяват Солун, българо-византийската граница е изместена на 20 км северно от Солун. \r\n \r\n \r\n \r\n На тази дата са родени: \r\n \r\n \r\n1965 г. \r\nРодена е Джоан Кетлин Роулинг – английска писателка. Получава начално образование в град Татшил, средно - в град Уедин. Завършва университет в Екстър, специалност \"Френски език\". От 1991 г. до 1993 г. живее в Португалия, където преподава английски език. След развода си се връща в гр. Единбург, Шотландия. След 1997 г., когато издава първата си книга за Хари Потър, която става световна литературна сензация, Роулинг изкачва върха на класациите на \"Ню Йорк Таймс\" за най-известните и богати хора в света. Книгите й са наречени \"феномени на британското книгоиздаване\"; получава награди за най-продавания автор и за \"книга на годината\" в САЩ и Великобритания; екранизациите по \"Хари Потър\" са най-доходните за филмовата индустрия (2001-2002 г.). \r\nНейни книги са \"Заекът\" (1972 г.), \"Хари Потър и философския камък\" (1997 г.), \"Хари Потър и стаята на тайните\" (1998 г.), \"Хари Потър и затворникът от Азкабан\" (1999 г.), \"Хари Потър и огненият бокал\" (2000 г.), \"Хари Потър и Орденът на Феникса\" (2002 г.), ”Хари Потър и Нечистокръвният принц”(2005 г.) \r\n \r\n1944 г. \r\nРодена е Джералдин Чаплин – американска актриса. Дъщеря на Ч. Чаплин. За първи път се снима при баща си в “Светлините на рампата” (1952 г.). През 1962-1964 г. учи в Кралската балетна школа в Лондон. Снима се в “Графинята от Хонгконг” (1967 г.), в английски, френски и италиански филми. Известност получава при Карлос Саура, участвайки във филмите му “Нора” (1969 г.), “Анна и вълците” (1972 г.), “Да отгледаш гарван” (1975 г.), “Елиза, живот мой” (1977 г.), “Със завързани очи” (1978 г.), “Мама навърши сто години” (1979 г. Снима се във филмите “Доктор Живаго” (1965 г.), “Жустин” (1969 г.), “Тримата мускетари” (1973 г.), “Четиримата мускетари” (1974 г.), “Нешвил” (1975 г.), “Бъфало Бил и индианците” (1976 г.), “Сватба” (1978 г.), “Вдовицата Монтиел” (1979 г.), “Огледалото се счупи” (1980 г.), “Животът е роман” (1983 г.), “Невинни години” (1993 г.), “У дома за празниците” (1995 г.), “Одисей” (тв, 1997 г.), “Майка Тереза” (1997 г.), “Швейцария-последни дни” (1999 г.), “Лицата на луната” (2001 г.), “Говори с нея” (2002 г.). \r\n \r\n1936 г. \r\nРоден е Хорхе Санхинес - боливийски режисьор. През 1965-1966 г. е директор на Националния център за киноизкуство. Създава документалните филми “Революция” (1963 г.), “Укамау” (игрален, 1966 г.), “Кръвта на Кондора” (1969 г.), “Мъжеството на народа” (1971 г.), “Главният враг” (1974 г.), “Марш оттука” (1977 г.), “Като един юмрук” (1983 г.), “Песента на птиците” (1995 г.). \r\n \r\n1912 г. \r\nРоден е Милтън Фридман - американски икономист, представител на Чикагската школа в икономиката. Завършва университета “Ратгерс” (1932 г.). Става доктор по философия през 1946 г. и по право през 1968 г. Фридман е професор по икономика в Чикагския университет (от 1948 г.). Съветник е на президента Р. Никсън по икономическите въпроси (1971-1974 г.). Основните му разработки са в областта на теорията и практиката в паричното обръщение. Предлага монетарната теория за националния доход и нов вариант на количествената теория на парите. Според неговата концепция ролята на парите има определящо влияние за равнището на икономическата активност. Обявява се срещу кейнсианството. Смята, че свободата за предприемачеството и стихийният механизъм на пазара могат да обезпечат нормалния ход на възпроизводство без широка държавна намеса в икономиката, а функциите на държавата трябва да бъдат ограничени само до регулиране на прираста на парите в обръщение. Печели Нобелова награда за икономика през 1976 г. \r\n \r\n1906 г. \r\nРодена е Вера Петровна Марецка – руска актриса. През 1924 г. завършва студията при театър “Вахтангов” и постъпва в студията на Юрий Завадски. От 1936 г. до 1940 г. е в драматичния театър “Максим Горки” в Ростов на Дон, след което играе в Московския театър на Моссъвет. В киното е от 1925 г. - “Кроячът от Торжок”. \r\nСнима се във филмите “Домът на Трубная” (1927 г.), “Поколение на победители” (1936 г.), “Член на правителството” (1940 г.), “Котовски” (1943 г.), “Тя защитава родината” (1943 г.), “Сватба” (1944 г.), “Селската учителка” (1947 г.), “Те имат родина” (1950 г.), “Майка” (1956 г.), “Сред добри хора” (1962 г.), “Лек живот” (1964 г.), “Нощен звън”. \r\n \r\n1803 г. \r\nРоден е шведският инженер Джон Ериксон (1803 - 1889). Автор на идеята за въртящата се перка и витло, намерила широко приложение в каробстроенето и самолетостроенето. \r\n \r\n \r\n На тази дата умират: \r\n \r\n1993 г. \r\nУмира Елмар Клос – словенски сценарист и режисьор. През 1932 г. участва във филма на Вл. Ванчура “Преди изпитите на матурата”. Елмар Клос е сценарист и режисьор на повече от 60 документални филма. След войната снима приключенския филм “Похищение” (1953 г.), сатиричната комедия “Музика от Марс” (1955 г.), психологическата драма “Там, на последната спирка” (1957 г.). Сред по-значимите му творби са: “Смъртта се нарича Енгелхен” (1963 г.), “Обвиняемият” (1964 г.) и безспорния му шедьовър, посветен на расовата сегрегация в словенската провинция по време на войната филм “Магазин на главната улица” (1965 г.), получил “Оскар” за най-добър чуждоезиков филм за 1965 г. \r\n \r\n1967 г. \r\nУмира Рихард Кун - германски химик и биохимик (работи във ФРГ). Кун е автор на фундаментални изследвания по химия на растителните пигменти (основно каротиноидите) и витамините (В2 и В6). Рихард Кун става лауреат на Нобелова награда за физиология и медицина през 1938 г. \r\n \r\n1914 г. \r\nУмира Жан Жорес - деец на френското и международно социално и работническо движение. Завършва \"Екол Нормал Супериор\" в Париж (1881 г.). От 1881 г. е преподавател по философия в лицея Алби, а от 1883 г.- в университета в Тулуза. Член е на Палатата на депутатите през 1885-1889 г., 1893-1898 г.и от 1902 г. От началото на 90-те години на 19-ти век е един от най-активните дейци на френското социално движение. Изучава произведенията на К. Маркс. Одобрява влизането на социалиста А. Милиеран в правителството на Валдек-Русо. През 1905 г. оглавява дясната Френска социална партия, а след обединението й със Социалната партия на Франция, ръководена от Ж. Гед, е един от лидерите на дясното крило на Обединената социална партия. Жорес е убеден защитник на демокрацията и антимилитарист. Взема активно участие в борбата против \"президента на реакцията\" Ж. П. Казимир-Перие (1894-1895 г.), участва в кампанията за преразглеждане на делото \"Драйфус\". През 1904 г. основава съществуващия и днес вестник \"Юманите\". Води решителна борба против колониалната политика на френското правителство (против завземането на Мароко). Убит е от Р. Вилен в деня на обявяването на войната между Франция и Германия. Жан Жорес е организатор и редактор на многотомния колективен труд \"Социалистическа история (1789-1900 г.)\", в който първите 4 тома, посветени на Великата френска революция, са написани от него. Автор е и на сборник с политически статии. \r\n \r\n1886 г. \r\nУмира унгарският композитор, пианист и диригент Ференц Лист. От 9-годишна възраст изнася клавирни концерти. От 1847 г. е капелмайстор във Ваймар, където дирижира симфонични концерти и ръководи придворната опера. Автор е на симфонични произведения (\"Божествена комедия\" - симфония по Данте, \"Фауст\" - симфония по Гьоте, 12 симфонични поеми, между които \"Прелюдии\" - по А. Ламартин, \"Прометей\" - по Й. Хердер, \"Мазепа\" - по В. Юго, \"Тасо\" - по Гьоте, \"Орфей\", 2 концерта за пиано и оркестър); оратории (\"Легенда за св. Елисавета\", \"Христос\"); хорови песни и други. Творчеството му е изградено върху унгарски народни мелодии. Лист пише и теоретичните трудове \"Лоенгрин\" и \"Танхойзер\" на Р. Вагнер\", \"Фр. Шопен\" и др. \r\n \r\n1875 г. \r\nУмира Андрю Джонсън - президент на САЩ (1865-1869 г.). \r\nАндрю Джонсън е роден на 29 декември 1808 г. в Северна Каролина. Бъдещият президент се научава да чете едва на 17-годишна възраст. Единственият друг президент с толкова ниско образование е Ейбрахам Линкълн, считан за най-великия президент, за разлика от последователя си Джонсън, който има славата на един от най-лошите американски президенти. \r\n \r\n1849 г. \r\nВ сражение загива унгарският поет и революционер Шандор Петьофи (1823 - 1849). Петьофи ръководи въстанието в Пеща през 1848 - 1849 г. \r\n \r\n1784 г. \r\nУмира Дени Дидро – френски философ, енциклопедист. Дидро получава образованието си при йезуитите. Той е мислител, писател критик, артист и минава за най-разностранния гений на своето време. В периода 1751-1772 г. работи върху колосалната \"Енциклопедия\" (\"Encyclopedie, ou Dictionnaire Raisonne des Sciences, des Arts et des Metriers\"), издадена в 28 тома, 6 тома допълнение и 2 тома таблици. През 1773 г., за да събере зестра за сватбата на дъщеря си, продава своята уникална библиотека на руската императрица Екатерина II. Дори работи известно време в Санкт Петербург (1773-1774 г.). Автор е на две пиеси (\"Незаконороденият син\", \"Баща на семейство\") и няколко романа (\"Жак Фаталистът\", \"Внукът на Римо\" и др.), публикувани след смъртта му. \r\nПо-известните негови съчинения са \"Философски мисли\" (1746 г., осъдени на изгаряне от Френския парламент), \"Разходка на скептика\" (1747 г.), \"Писмо за слепите в услуга на виждащите\" (1749ж), \"За красотата\" (1751 г.), \"Мисли за тълкуването на природата\" (1754 г.), \"Монахинята\" (1760 г.), \"Разговор между Даламбер и Д.\" (1769 г.), \"Сънят на Даламбер\" (1769 г.), \"Философски принципи\" (1770 г.), \"За драматическата поезия\" (1771 г.), \"Парадокс за актьора\" (1773 г.), \"Систематично опровержение на кн. на Хелвеций “За човека\" (1774 г.), \"Племенникът на Рамо\" (1779 г.), \"Опит за живописта\" (издадена посмъртно; 1795 г.) и др. \r\n \r\n \r\n \r\n  \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.31", "title": "Денят 31 юли в световната история"}
{"url": "http://www.focus-news.net/news/2019/07/31/2685457/burgas-bezplaten-demo-chas-za-detsa-nad-11-godini-napravi-sam-video-igra-s-gamemaker-studio-2-shte-se-provede-v-grada.html", "text": "Трети безплатен демо час за гейм дизайн  „Направи сам видео игра с GameMaker Studio 2″ ще се проведе от 11.00 часа на ул. „Съединение“ №5. Това съобщиха от пресцентъра на  Община Бургас . Този безплатен демо час е подходящ за деца над 11 години. Местата са ограничени. Записвания - само на приложените линкове или посочения телефон. Повече информация - на  ,   или 0890 568 562. Линк за записване -  . В курса „Направи сам видео игра с GameMaker Studio 2“ децата могат да се научат да правят игри в един от най-добрите професионални 2D гейм енджини (софтуер за правене на игри) – GameMaker Studio 2, който дава възможност както за традиционно програмиране с писане на код, така и с визуален език, специално предназначен за по-малките дизайнери на игри. Примерната игра, която ще бъде направена в курса, ще е аркадна игра с изглед отгоре-надолу (top-down view). Гост-лектор е Асен Канев – дигитален художник, дизайнер и разработчик на видео игри, арт директор. Асен a.k.a. rexorcorum работи като 2D дигитален художник и арт директор към Netcore Games, малка независима компания за компютърни игри, създател на Tales of Maj ’Eyal, една от най-известните и успешни roguelike игри.", "date": "2019.07.31", "title": "Бургас: Безплатен демо час за деца над 11 години „Направи сам видео игра с GameMaker Studio 2“ ще се проведе в града"}
{"url": "http://www.focus-news.net/news/2019/07/31/2685455/d-r-adriyan-dankov-direktor-na-odbh-vidin-prodalzhava-umartvyavaneto-na-praseta-v-zadniya-dvor-v-kvartal-nov-pat.html", "text": "Продължава умъртвяването на прасета в задния двор в квартал „Нов път“. Това каза за  Радио „Фокус“ – Видин  д-р Адриян Данков, директор на ОДБХ-Видин. Девет прасета са умъртвени вчера в квартала, в който през миналата седмица бе констатирана африканска чума при прасе, отглеждано в заден двор. „Очаквам през днешния ден да приключи умъртвяването на прасета в „Нов път“ и да преминем към други квартали на Видин, за които има сведения, че се отглеждат животни. След умъртвяването на прасетата в „Нов път“ целият квартал ще бъде дезинфекциран и пропускателните пунктове ще бъдат вдигнати“, каза д-р Дянков. Той допълни, че днес в населените места, които попадат в 10-километровата зона около огнището на болестта, ще започне взимането на проби от прасетата. \r\nАнна ЛОЗАНОВА", "date": "2019.07.31", "title": "Д-р Адриян Данков, директор на ОДБХ-Видин: Продължава умъртвяването на прасета в задния двор в квартал „Нов път“"}
{"url": "http://www.focus-news.net/news/2019/07/31/2685462/blagoevgrad-dvizhenieto-po-avtomagistrala-struma-v-uchastaka-sandanski-novo-delchevo-se-osashtestvyava-v-edna-lenta-poradi-polagane-na-markirovka.html", "text": "Движението по автомагистрала „Струма“ в участъка Сандански – Ново Делчево от км 143+000 до км 151+000 се осъществява в една лента, поради полагане на маркировка. Това съобщиха за  Радио „Фокус“ – Пирин  от Областно пътно управление – Благоевград. Преминаването се извършва в скоростната и активната лента, съгласно създадената организация на движение. Водачите да се движат с повишено внимание и съобразена скорост до 1 август. Към този час по-натоварен е трафикът по автомагистрала „Струма“ и главен път Е-79 в посока ГКПП „Кулата“. Няма данни за образували се задръствания или колони от автомобили. През изминалата нощ, въпреки валежите от дъжд, обстановката е била спокойна и няма регистрирани тежки пътни инциденти или образували се свлачища. Целогодишно е повишена опасността от падащи камъни в Кресненското дефиле, както и в проходите Предел и Папаз Чаир. \r\nЛивия НИНОВА", "date": "2019.07.31", "title": "Благоевград: Движението по автомагистрала „Струма“ в участъка Сандански – Ново Делчево се осъществява в една лента, поради полагане на маркировка"}
{"url": "http://www.focus-news.net/news/2019/07/31/2685467/veliko-tarnovo-koloni-ot-avtomobili-sa-se-obrazuvali-po-ul-magistralna-chast-ot-patya-sofiya-varna.html", "text": "Затворена за движение е улица „Св. Климент Охридски“ във Велико Търново. В отсечката под крепостта Царевец тече укрепване на свлачище, което ще продължи до началото на септември, съобщават за  Радио „Фокус“ – Велико Търново  от Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гара „Велико Търново“, по път I-4 до Южен пътен възел (двупосочно). Трафикът в старата столица е натоварен. Настилките в града и областта са сухи, а времето – слънчево и ясно. Интензивно е движението в района на двата пътни възела – Южен и Качица, по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“ – част от път София – Варна. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Полицейски екипи следят за правилното протичане на движението. Патрули има на входовете и изходите на Велико Търново, както и в по-натоварените участъци от областта. \r\nЛуиза ТРАНЧЕВА", "date": "2019.07.31", "title": "Велико Търново: Колони от автомобили са се образували по ул. „Магистрална“ – част от пътя София – Варна"}
{"url": "http://www.focus-news.net/news/2019/07/31/2685464/dobrich-ulitsa-georgi-kirkov-shte-bade-zatvorena-za-dvizhenie.html", "text": "Цялата улица „Георги Кирков“ – от улица „Цар Петър“ до Блок „Пирин“ ще бъде затворена за движение за времето от 8.00 до 18.00 часа днес и  на 1 август поради ремонтни дейности. Това съобщиха от пресцентъра на  Община град Добрич . Призовават се водачите на МПС да спазват ограниченията и да не паркират своите автомобили по улицата в посочените часове.", "date": "2019.07.31", "title": "Добрич: Улица „Георги Кирков“ ще бъде затворена за движение"}
{"url": "http://www.focus-news.net/news/2019/07/31/2685466/emsc-zemetresenie-sas-sila-ot-50-po-skalata-na-rihter-e-registrirano-na-krit.html", "text": "Земетресение с магнитуд от 5,0 по скалата на Рихтер е регистрирано на остров Крит в 7:40 часа местно време (съвпада с българското време), показва справка на официалната интернет страница на  Европейския средиземноморски сеизмологичен център (EMSC) . \r\nТрусът е бил с епицентър на 16 км западно от Ираклион, административен център на острова, и на 316 км южно от гръцката столица Атина. Дълбочината му е била 80 км под земната кора. \r\nНяма приведени данни за материални щети или пострадали. \r\n \r\n Тереза Герова", "date": "2019.07.31", "title": "EMSC: Земетресение със сила от 5,0 по скалата на Рихтер е регистрирано на Крит"}
{"url": "http://www.focus-news.net/news/2019/07/31/2685468/pazardzhik-natovaren-e-trafikat-po-glavnite-patishta-v-oblastta.html", "text": "Натоварен е трафикът по главните пътища в област Пазарджик съобщи за Радио „Фокус“ – Пазарджик дежурният в Областно пътно управление. Пътните настилки са сухи. Движението по пътя  Юндола – Белово се извършва в една лента до 21 км  поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци.  Трафикът по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.31", "title": "Пазарджик: Натоварен е трафикът по главните пътища в областта"}
{"url": "http://www.focus-news.net/news/2019/07/31/2685470/pregled-na-osnovnite-temi-v-dobrudzhanskiya-pechat.html", "text": "„Кметът Йордан Йорданов откри международното агро изложение“, съобщава на първа страница вестник  „Добруджанска трибуна“ .  За първи път в „Селското стопанство и всичко за него“ са представени най-новите модели на Мерцедес и дрон, оборудван с контейнер за пръскане на земеделски площи. Това е 27-то издание на форума, той продължава до втори август. В него участват 73 фирми, има изложители също от Гърция, Турция и Румъния. В рубриката „Новини“ – „Ремонтират четири военни паметника в Добричко“. На заседание на областната комисия са одобрени за включване в регистъра три нови военни паметника. Участие в заседанието е взел главния експерт „Военни паметници“ от Дирекция „Социална политика“ в Министерството на отбраната Радослав Симеонов. По време на заседанието са разгледани документи от общините град Добрич, Добричка, Балчик и Генерал Тошево за издаване на съгласувателни становище от областната комисия, за ремонт на нуждаещи се, актуализирани анкетни карти на вече ремонтирани и включване в регистъра на новоизградените паметници. От спортната страница – „Поредна контрола играят „жълто-зелените“. Стари задължения смущават съня на ръководството на ФК „Добруджа“. Мъжкият футболен отбор ще играе днес поредната си контролна среща през лятната пауза. Мачът е от 18.00 часа на стадион „Дружба“. Гостува съставът на „Тополи“ от Варненска област. Добруджанци ще научат името на първия си съперник през есенния дял в третото ниво на футбола у нас на втори август. „Протест срещу ВиК - Добрич и управителя на дружеството Гигински“, информира на първа страница другият регионален вестник „Нова добруджанска трибуна. Жители на няколко села от община Генерал Тошево отново излизат на протест във връзка със системната липса на вода и отсъствието на адекватна реакция от страна на водното дружество. Проблемите са от години, но през летния сезон те са се задълбочили. Според кметове на населени места ситуацията вече излиза от контрол, хората са готови и на гражданско неподчинение. „Фирми от Гърция, Турция и Румъния участват в селскостопанското изложение в Добрич“, съобщава изданието. Форумът се провежда в Спортния комплекс „Простор“. Официалното откриване е започнало с фолклорно изпълнение на ансамбъл „Добруджа“ с главен художествен ръководител Стоян Господинов. На официална вечеря снощи са били връчени наградите на „Добрички панаир“ АД. За сериозен инвеститор в бившия обувен завод „Добрич“ съобщава всекидневникът. От две седмици лисица обикаля района на жк „Иглика“ и стряска живущите наоколо. Затова е алармирал гражданин. Според него животното живее в порутения бивш обувен завод. През деня животното е кротко, но нощем то започва да обикаля района на спортната площадка край блок 4.", "date": "2019.07.31", "title": "Преглед на основните теми в добруджанския печат"}
{"url": "http://www.focus-news.net/news/2019/07/31/2685469/stara-zagora-v-grada-shte-se-sastoi-pametna-vecher-vazhvala-za-stara-zagora.html", "text": "Тази година се навършват 142 години от жестоката битка за Стара Загора по време на Руско-турската война. Това съобщиха от пресцентъра на  Община Стара Загора . Хиляди старозагорци ще се съберат  на мемориала „Бранителите на Стара Загора“, за да отдадат почит на знайните и незнайни войни дали живота си в защита на града. Паметната вечер „Възхвала за Стара Загора“, организирана от Общината, ще започне в 20.30 часа.  \r\nТова честване е естествен преход към друга не по-малко важна годишнина - 140 години от възстановяването на Стара Загора. Кулминацията на тържествата ще е на 5 октомври, когато е положен първият камък за възстановяването на опожарения град.  \r\nВ тържествената церемония-спектакъл „Искри“ ще участва Представителен оркестър на въоръжените сили към националната гвардейска част. В тържествата ще се включи и военният оркестър на Втора механизирана бригада.  \r\nТази година акцентът пада върху военните ритуали. Спектакълът „Искри“ е вълнуващо и неповторимо съчетание от ефектна демонстрация на нестандартни строеви хватки, движения с и без оръжие и отдаване на почит към бойните знамена и героите, отдали живота си за свободата и независимостта на България. В концерта ще участват солистката на ансамбъла Гуна Иванова и внучките ѝ. След спектакъла тържествена заря ще озари небето над Стара Загора. \r\n„Възхвала за Стара Загора“ е трети спектакъл посветен на годишнина от  историята на Стара Загора. На 31 юли 2018 г. Мемориалният комплекс „Бранителите на Стара Загора\" се оказа тесен за хилядите старозагорци дошли да присъстват на паметната вечер - спектакъл „Моление за Стара Загора“, по повод 141 години от боевете за Стара Загора по време на Руско-турската освободителна война /1877-1878 г./ и 140 години от Освобождението на България. На два екрана вървяха историческите данни за боевете и участниците в тях, а след това предаваха изпълненията от сцената. С мощни аплодисменти публиката посрещна Старозагорския митрополит Киприан, който зае диригентския пулт при изпълнението на ораторията „Моление“ от Найден Андреев от хора и оркестъра на Държавна опера – Стара Загора, Общински духов оркестър и Военен духов оркестър при Втора механизирана бригада. Десетки светлинни лъчове съпътстваха изпълненията, събирайки музика, глас и светлина с уникално въздействие. \r\nНестинарският танц от танцовата драма „Нестинарка“ по музика на Марин Големинов на балета на Операта остави без дъх млади и стари дошли на тържествата. После митрополит Киприан отново  се качи на пулта, за да дирижира  „Тържествена увертюра 1812“ от П.И. Чайковски. \r\nНа 31 юли 2017 г. на същото място бе представен уникален по рода си и мащаби на реализация спектакъл  „Молитва за Стара Загора”. С възможностите на визуалните изкуства, невероятен звук и светлина бе представен един нов тип градски ритуал в памет на загиналите и дадените свидни жертви по пътя към национално освобождение. В автентична среда, на историческия хълм Чадър могила, където са се водили реалните бойни действия, спектакълът събра  основните компоненти на посланието – саможертва, традиция и вяра. Специална роля в него бе отредена на Старозагорския митрополит Киприан, който произнесе молитва за Стара Загора.", "date": "2019.07.31", "title": "Стара Загора: В града ще се състои паметна вечер „Възхвала за Стара Загора“"}
{"url": "http://www.focus-news.net/news/2019/07/31/2685465/sofiya-predstoyat-kratkovremenni-spiraniya-na-dvizhenieto-po-pat-ii-17-v-svetlata-chast-na-denonoshtieto.html", "text": "Предстоят кратковременни спирания на движението по път II-17 днес и на 1 август в светлата част на денонощието. Това съобщиха от  ОДМВР - София . Във връзка с планирана подмяна на далекопроводи в района на 2 км на път II-17 движението и в двете посоки ще бъде спирано в рамките на няколко минути. Екипи на \"Пътна полиция\" ще регулират движението в участъка.", "date": "2019.07.31", "title": "София: Предстоят кратковременни спирания на движението по път II-17 в светлата част на денонощието"}
{"url": "http://www.focus-news.net/news/2019/07/31/2685472/kardzhali-byuroto-po-truda-inspektsiyata-po-truda-i-sotsialno-podpomagane-shte-dadat-preskonferentsiya.html", "text": "Бюрото по труда, Инспекцията по труда и Социално подпомагане ще дадат днес от 11.00 часа  обща пресконференция. Това съобщиха за   Радио Фокус   от ДБТ-Кърджали. В Дирекция \"Бюро по труда\" - Кърджали ще се проведе срещата с медиите, с участието на служители от Регионална Дирекция \"Социално Подпомагане\" и Дирекция \"Инспекция по труда\"  в кабинета на директора на ДБТ- Кърджали.", "date": "2019.07.31", "title": "Кърджали: Бюрото по труда, Инспекцията по труда и Социално подпомагане ще дадат пресконференция"}
{"url": "http://www.focus-news.net/news/2019/07/31/2685463/kathimerini-parvite-viziti-na-gratskiya-vanshen-ministar-byaha-vav-vashington-i-erusalim.html", "text": "Изминаха само три седмици, откакто Никос Дендиас пое Министерството на външните работи на Гърция, но той вече изпрати много ясен сигнал относно външнополитическите приоритети на новото правителство, пише електронното издание на вестник  Kathimerini . \r\nПреди две седмици Дендиас посети САЩ, където се срещна с държавния секретар Майк Помпео, съветника по национална сигурност на Белия Дом Джон Болтън и законодатели с интерес в свързаните с Гърция въпроси. В неделя той пътува за Израел, където проведе срещи с президента Реувен Ривлин, премиера Бенямин Нетаняху и колегата си Ийзраел Катц. След това придружи гръцкия министър-председател Кириакос Мицотакис в Кипър. \r\nРанните действия показват, че Атина ще инвестира в същата ос на сигурността и общите интереси, както предишните гръцки правителства с различни цветове през предишните години. Така наречената инициатива за регионално сътрудничество 3 + 1 (която освен Гърция, Кипър и Израел включва и САЩ) е важна за всички четири страни. Трите съседни страни не споделят само демократичните ценности (което, трябва да се каже, не е правило за региона); те също развиват платформа за общи нужди и интереси. \r\nНа двустранното ниво в гръцко-израелските отношения има възможност за засилване на връзките още повече, особено в областта на икономиката и търговията. Вече броят на израелските посетители е скочил рязко, гръцка компания е много активна и успешна в добива на природен газ от израелските находища, докато иновациите могат да бъдат общият знаменател в много взаимноизгодни действия. Междувременно Гърция и Кипър са естественият портал за израелски износ към Европейския съюз. \r\nСигурността обаче остава централната зона на безпокойство, поради което сътрудничеството в отбраната включва съвместни военни учения (дълбочината на въздушното пространство е ключова за Израел). За гърците сътрудничеството с Израел се развива и задълбочава през последните девет години, тъй като оста Ерусалим-Атина прераства в дългосрочна, междупартийна стратегия. \r\nСАЩ и Израел са наясно с решителността, с която Гърция и Кипър са избрали да настояват за тази нова стратегическа схема за сигурност, възникваща в Източното Средиземноморие - схема, която в края на деня насърчава интересите на Вашингтон и Ерусалим чрез използването на военни бази и споделяне на информация. В същото време те са наясно със загрижеността на двете страни относно дейностите на Анкара и заплахите, идващи от турския президент Реджеп Тайип Ердоган и висши турски представители. \r\nЧрез тази стратегическа призма перспективата за сериозна турска провокация през следващия период би трябвало да представлява загриженост и за тях, като предизвика предпазливост и действия от тяхна страна, както символични, така и осезаеми, както при отворени, така и зад затворени врата. \r\n \r\nПревод и редакция:", "date": "2019.07.31", "title": "Kathimerini: Първите визити на гръцкия външен министър бяха във Вашингтон и Ерусалим"}
{"url": "http://www.focus-news.net/news/2019/07/31/2685474/pregled-na-temite-v-burgaskiya-pechat.html", "text": "„Вдигат нова суперболница в началото на Бургас“ е водещото заглавие в днешния брой на бургаския ежедневник  „Черноморски фар“ . Мястото, където ще се намира тя, е до Университет „Проф. д-р Асен Златаров“. Вече е готов инвестиционният проект и заложените параметри предвиждат лечебното заведение да разполага с 276 легла и 300 медицински специалисти. В програмата му е планирано бъдещи лекари от новия Медицински факултет в Бургас да провеждат стаж в новата болница, пояснява статията. „Митничари задържаха близо 8 тона дизелово гориво“ е друго заглавие във вестника. Митнически служители от Главна дирекция „Митническо разузнаване и разследване“ задържаха 7690 литра дизелово гориво при три отделни проверки на територията на Бургас и област Ямбол. Преди дни митническите служители откриват при проверка на складова база на територията на Бургас два ПВЦ – съда с монтирани кранове и 114 пластмасови туби, съдържащи общо 2090 литра жълтеникава течност с характеристики на дизелово гориво. То е задържано, взети са проби за лабораторен анализ и след излизане на резултатите предстои да бъде образувано административно-наказателно производство, пише още вестникът. „Фискални изисквания стреснаха пътуващите до Турция“ е още една статия от страниците на ежедневника. Фалшива паника бе всята сред пътуващите често на пазар и почивка до съседна Турция. Туроператор от Бургас бе разпространил новината, че „На ГКПП – Малко Търново стои официално надпис за валидността на паспортите. Туристи, чиито паспорти изтичат 150 дни преди влизане в Република Турция, ще трябва да заплатят виза 567,5 турски лири. Туристи, чиито паспорти изтичат 60 дни преди влизани в страната няма да бъдат допускани“. От тази грешно поднесена информация се остава с впечатлението, че Турция е поставила визи за български граждани. Това не е вярно – визи за българи от турска страна не се изискват, пояснява материалът. В страницата „Здраве“ е поместена статията „Специалистите в МБАЛ „Сърце и мозък“ стартират поставянето на пейсмейкъри“. От седмица в болница „Сърце и мозък“ се поставят електрокардиостимулатори (пейсмейкъри) от висок клас. Водещият специалист по инвазивна кардиология – д-р Фархат Фуладванд, постави такива устройства на двама пациенти на възраст 82 и 79 години. Пациентите, които имат много бавен пулс, който им пречи да живеят и работят нормално, често се нуждаят от този вид лечение. Пейсмейкърът е електронно устройство, което при зададен от нас брой пъти в минута, подава електрически импулс от батерия по имплантирана в тялото на пациента жица до сърцето на болния, пояснява статията. Интервюто в днешния брой е с антрополога проф. Диана Радойнова. „Тема на деня“ е „Бургас в спор с 10 общини за нови 56 електробуса“.", "date": "2019.07.31", "title": "Преглед на темите в бургаския печат"}
{"url": "http://www.focus-news.net/news/2019/07/31/2685473/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област. По останалите основни направления движението се осъществява нормално и без затруднения. Това съобщиха за Радио „Фокус“ – Пловдив от Областното пътно управление. Пътищата на територията на областта са сухи и нормално проходими. Движението по пътя Кричим-Михалково-Девин, в участъка от км 88 до км 103 в областите Пловдив и Смолян, се осъществява с повишено внимание поради премахване на скална маса. Движението в участъка ще бъде затруднено, но няма да бъде спирано. Може да се използва обходен маршрут – пътя Асеновград-Смолян. Срокът на дейностите е до 30 ноември. Все още е ограничено и преминаването на моторни превозни средства по-високи от 4 метра през тунелите по пътя Асеновград-Нареченски бани. Забранено е движението на тежкотоварни камиони над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Опасност от падащи камъни има по направленията Кричим-Стамболийски, Бачково-Нареченски бани, Троян-Кърнаре и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на град Пловдив се осъществява с нормална интензивност към този час. По-натоварено е движението по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“ и „Източен“. Пътните настилки в града са сухи и нормално проходими. До 21 август ще остане затворено за движение северното платно на бул. „Никола Вапцаров“, в участъка между бул. „Македония“ и ул. „Димитър Талев“. Причината е подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.07.31", "title": "Пловдив: Интензивен е трафикът по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2019/07/31/2685475/stara-zagora-obshtinata-osiguryava-bezplaten-transport-za-zhitelite-i-gostite-na-grada-zhelaeshti-da-badat-chast-ot-otbelyazvaneto-na-142-godini-ot-boevete-za-zashtita-na-grada.html", "text": "Община Стара Загора осигурява безплатен транспорт за жителите и гостите на града, желаещи да бъдат част от отбелязването на 142 години от боевете за защита на града. Това съобиха от  Община Стара Загора Автобусите ще тръгнат в 19:30 часа от подлеза пред Регионална библиотека „Захарий Княжески“ и ще се движат по следния маршрут: бул. „Руски“; ул. „Хан Аспарух“; Околовръстен път; парк „Бранителите на Стара Загора“.  След приключване на спектакъла, автобусите ще тръгнат наобратно, в посока кварталите \"Зора\", \"Кольо Ганчев\", \"Железник\", \"Три чучура-север\" и към стадион \"Берое\".", "date": "2019.07.31", "title": "Стара Загора: Общината осигурява безплатен транспорт за жителите и гостите на града, желаещи да бъдат част от отбелязването на 142 години от боевете за защита на града"}
{"url": "http://www.focus-news.net/news/2019/07/31/2685476/kardzhali-sas-zapoved-na-vatreshniya-ministar-mladen-marinov-starshi-komisar-atanas-ilkov-e-naznachen-za-direktor-na-odmvr-kardzhali.html", "text": "Със заповед на вътрешния министър Младен Маринов от 30. 07. 2019 год. старши комисар Атанас Илков е назначен за директор на ОДМВР-Кърджали. Това съобщиха от   ОДМВР-Кърджали  . Новият директор е бил представен пред ръководния състав на дирекцията от зам.-главния секретар на МВР главен комисар Георги Арабаджиев. Той е заявил, че промяната в ръководството на ОДМВР-Кърджали е продиктувана от необходимостта от нова визия, нови методи и нови решения в дейността на дирекцията. Осъществяването на тези идеи се свързват със старши комисар Атанас Илков, който с опита си в системата на МВР от 1987 година ди сега, се очаква бързо да реализира очакванията на ръководството на Министерството. Старши комисар Атанас Илков е казал, че в досегашната си практика винаги е намирал общ език с инициативни прфесионалисти и залага на диалога, на обсъждането на проблемите и екипната работа.  Зам.-главният секретар  е благодарил на старши комисар Венцислав Момчилов за  добрата му работа през годините, в които е ръководил дирекцията. Досегашният директор на Областната дирекция в Кърджали е преназначен на друга длъжност в системата на МВР.  Старши комисар Атанас Илков е роден на 20.12.1964 година в Пазарджик.  Магистър по право е от Югозападния университет „Неофит Рилски” в Благоевград. Специализирал е в Международните академии по правоприлагане в Будапеща и Розуел, Ню Мексико. В Министерството на вътрешните работи е от 32 години – в РДВР-Пазарджик (1987-1999), в Криминална полиция (1999–2009), като началник сектор „Оперативно обслужване на местата за лишаване на свобода“ (2009-2012), началник на сектор в ДНСП, началник на отдел “Криминална полиция” към ГДКП (2014-2015). През месец юли 2016 г. е назначен като началник на отдел “Криминална полиция” при ОДМВР – Пловдив. На 23.06.2017 г. със заповед на вътрешния миинстър Валентин Радев оглавява ОДМВР-Пловдив.", "date": "2019.07.31", "title": "Кърджали: Със заповед на вътрешния министър Младен Маринов старши комисар Атанас Илков е назначен за директор на ОДМВР-Кърджали"}
{"url": "http://www.focus-news.net/news/2019/07/31/2685471/faz-sasht-i-velikobritaniya-obsazhdat-voenna-misiya-v-persiyskiya-zaliv.html", "text": "Дискусиите за необходимостта от защита на петролните танкери в Персийския залив придобиха конкретни военни измерения. Представителите на американски и британски части ще обсъдят в Бахрейн възможностите за съвместна военна мисия в Ормузки проток, съобщава германският национален ежедневник  Die Frankfurter Allgemeine Zeitung . \r\nИнформацията бе потвърдена от Министерство на отбраната на Великобритания и говорител на Пети флот на ВМС на САЩ. Подробности обаче не бяха разкрити. \r\nМинистерството в Лондон говори за „няколко международни партньори\", които ще присъстват на срещата. Детайли не бяха споменати. Всичко все още е на „дискусионно ниво\", увериха от военното ведомство. Според говорителя на Пети флот на ВМС на САЩ, срещата ще се проведе зад затворени врати, а подробности за резултатите й ще бъдат представени в четвъртък. \r\nОбединеното кралство и САЩ искат да гарантират безопасното транспортиране на петрол в региона, който е от ключово значение за международната търговия. В САЩ дискусиите продължават вече няколко седмици. \r\nГермания също беше помолена за възможно участие. От МВнР в Берлин обаче поясниха, че не се очаква страната да се включи в планираната американска мисия. Дори политици от управляващите партии ХДС и ГСДП отхвърлиха ръководена от САЩ мисия. \r\n \r\n \r\n \r\n \r\n Тереза Герова", "date": "2019.07.31", "title": "FAZ: САЩ и Великобритания обсъждат военна мисия в Персийския залив"}
{"url": "http://www.focus-news.net/news/2019/07/31/2685478/aleksandar-simov-dumata-stabilnost-se-prevarna-v-cheren-vits.html", "text": "Думата \"стабилност\" се превърна в черен виц. Това каза депутатът и член на изпълнителното бюро на БСП Александър Симов, съобщават от пресцентъра на  БСП . \"Застрашаването на плурализма е най-страшното, което ще стане, защото всички знаем как функционира българската държава - даренията ще се концентрират в управляващата партия, а по-малките партии ще бъдат изтласкани в периферията на политическия живот. Колкото до бизнеса - изразените опасения от тях са напълно адекватни\". Това заяви говорителят на ПГ на \"БСП за България\" Александър Симов пред БТВ във връзка със законовите поправки, които разрешават правенето на дарения на партии от фирми.  \r\nПо повод изминалия парламентарен сезон, Симов изтъкна, че от БСП смятат, че темите, които са поставяли на дневен ред, продължават да бъдат адекватни и интересуват целия български народ. \"В крайна сметка без БСП парламентът не функционира, защото няма кой да се противопоставя на най-лошите решения\", добави народният представител. \"Действията на парламента по отношение на президентското вето показват една автоматизация на работата на това мнозинство. За съжаление думата \"стабилност\" се превърна в черен виц. Ветото трябва да бъде дебатирано, а тук имаме хора, които автоматично отхвърлят всичко\", изрази още мнение Симов.", "date": "2019.07.31", "title": "Александър Симов: Думата \"стабилност\" се превърна в черен виц"}
{"url": "http://www.focus-news.net/news/2019/07/31/2685477/kolinda-grabar-kitarovich-bih-e-nestabilna-kontrolirana-e-ot-voynstvasht-islyam.html", "text": "Президентът на Хърватия Колинда Грабар-Китарович, която е на тридневно посещение в Израел, в разговора си с държавния глава Реувен Ривлин отговори на въпрос за мигрантите, като заяви, че Босна и Херцеговина (БиХ)е нестабилна държава, контролирана от войнстващ ислям, пише белградският ежедневник  „Политика“ . \r\nКакто съобщава The Jerusalem Post, хърватският президент е заявила, че мигрантите не искат да остават в Хърватия, а през нея да стигнат до Германия.  Макар че те твърдят, че са сирийски бежанци, повечето от тях са от Африка или Пакистан и се опитват да пробият границата с Босна и Херцеговина, за която Китарович обясни, че е много нестабилна и в известна степен е превзета от хора, които имат връзки с Иран и терористични организации. \r\nСпоред цитата на израелското издание, БиХ в момента е контролирана от войнстващ ислям, който е доминиращ при определянето на дневния ред. \r\nЕдна от основните теми по време на срещата между Грабар Китарович и Ривлин са били възпоменанията на Холокоста, образованието, свързано с Холокоста и реституцията, свързана с него. \r\nГрабар-Китарович увери Ривлин, че Хърватия не се опитва да отрече миналото си, съобщава „Йерусалим пост“. \r\nВ закритата част на срещата хърватският президент е поискала съдействие от израелския си колега за решаването на спора между хърватското правителство, заедно с Община Загреб и Световния еврейски конгрес и еврейската общност в Хърватия. \r\nХърватското правителство предложи създаването на мемориал за жертвите на Холокоста и проектът е поет от община Загреб, но някои части от еврейската общност смятат, че общината се стреми да разкраси фашисткото минало на Хърватия, според израелски вестник. \r\nГрабар-Китарович увери Ривлин, че това не е така и Хърватия не се опитва да отрича миналото си. \r\nОбщина Загреб дори предложи да се изгради втори паметник в съответствие с желанията на еврейската общност, но тази оферта не помогна за прекратяване на спора. \r\n \r\nПревод и редакция:", "date": "2019.07.31", "title": "Колинда Грабар-Китарович: БиХ е нестабилна – контролирана е от войнстващ ислям"}
{"url": "http://www.focus-news.net/news/2019/07/31/2685483/mvr-36-dushi-sa-postradali-a-edin-e-zaginal-pri-katastrofi-v-stranata-prez-izminaloto-denonoshtie.html", "text": "36 души са пострадали, а един е загинал при катастрофи в страната през изминалото денонощие. Това съобщиха от пресцентъра на  МВР . Общо в страната са станали 23 пътнотранспортни произшествия. В София са регистрирани 27 леки ПТП, като няма загинали и ранени.", "date": "2019.07.31", "title": "МВР: 36 души са пострадали, а един е загинал при катастрофи в страната през изминалото денонощие"}
{"url": "http://www.focus-news.net/news/2019/07/31/2685480/a1-on-makedoniya-rumanskiyat-ministar-na-vatreshnite-raboti-podade-ostavka.html", "text": "Министърът на вътрешните работи на Румъния Николае Мога подаде оставка след скандала с убийството на две тийнейджърки, предава скопската електронна медия  A1 On . \r\nСъответното Мога заяви след разговор с премиера Виорика Дънчила, в рамките на който я е информирал, че тя се оттегля от поста - само шест дни след встъпването си в длъжност. Съгласно думите му, неговият ход трябва да се разглежда като ново начало за вътрешното министерство на северната ни съседка.  \r\nУбийствата разгневиха жителите на страната заради предполагаемата полицейска небрежност. \r\nНеотдавнашното убийство на 15-годишната Александра Макесана предизвика обществено възмущение, тъй като полицията не реагира своевременно на телефонните й обаждания, в които момичето сигнализира за отвличането си. Властите се затрудниха в откриването на детето и се забавиха с изискване за издаване на заповеди за издирване, които се оказаха ненужни. Момичето бе намерено 19 часа след подадения сигнал. Освен това бе установено, че мъжът също е убил 18-годишно момиче, изчезнало през април тази година. \r\n \r\n Тереза Герова", "date": "2019.07.31", "title": "A1 On (Македония): Румънският министър на вътрешните работи подаде оставка"}
{"url": "http://www.focus-news.net/news/2019/07/31/2685481/pregled-na-osnovnite-temi-vav-velikotarnovskiya-pechat.html", "text": "„Нямо дете проговори по пътя на мощите на св. Иван Рилски“ е заглавие на първа страница на областния всекидневник  „Янтра ДНЕС” .  Нямо дете проговори по време на поклонническото пътуване по пътя на мощите на свети Иван Рилски до Рилския манастир, което тръгна на 1 юли от Велико Търново. 7-годишният Иван е от Пещера и заедно със своите родители и баба си изминали част от маршрута … Повече за тяхната история и за това как премина похода, прочетете във всекидневника. „Велико Търново оглави класацията за най-евтини горива в страната“, пише още вестникът. За пръв път Великотърновска област оглави класацията за най-ниски цени на горива в страната. През вчерашния ден най-масовият бензин А95 се продаваше за 2,16 лв/л при 2,22 лв/л средна цена за страната … Какви бяха цените на останалите горива и къде те се търгуват най-скъпо, научете от трета  страница. „Един човек загина при катастрофа в Еленско“ е новина от криминалната хроника. „Очаква се спад в цените на имотите до края на годината“ е заглавие от страница пета, а в материала са поместени статистика за пазара на недвижимо имущество в региона към момента и прогнози на брокери. На страница осма има материал за уникален спектакъл с танци, музика и театър, който предстои да гостува за пръв път във Велико Търново. „47 плувци се състезаваха край Лясковец в Пети маратон на името на Добри Динев“ е новина от спортните страници. „В партиите ври и кипи преди местните избори, тежки битки се очакват във В. Търново и Г. Оряховица“  е заглавие от другия областен ежедневник  „Борба“ . „Местен, честен и известен“ по тези критерии се нагаждат основните партии във Великотърновски регион, избирайки кандидати за местната власт. С наближаването на изборите в края на октомври по места вече текат скрити и явки преговори за кандидати за кметове, научи „Борба“ … Ясно ли е вече кой кого ще издигне и кой кого ще подкрепи, научете от първа страница на вестника. „Убиват до 5 август всички прасета в радиус 20 км от свинекомплексите в Българско Сливово и Лясковец“ е друга новина от днес.  Всички стопани, които отглеждат прасета в район от 20 км от двата свинекомплекса в региона, намиращи се в с. Българско Сливово и Лясковец, трябва да ги заколят в най-кратък срок. Крайната мярка е задължителна … Повече за решенията на Националния епизоотичен съвет, който се бори с разпространението на заболяването африканска чума по свинете, прочетете в „Борба“. Във вестника е поместен и материал за рекордно ниската безработица, която отчете Дирекция „Бюро по труда“ във Великотърновски регион. „19-годишен задържан за закана с убийство в Поликраище“ е новина от криминалната хроника. В областния ежедневник ще намерите и статия, посветена на 20-годишнината на Клуба за ООН, през който до момента са преминали повече от 800 деца.", "date": "2019.07.31", "title": "Преглед на основните теми във великотърновския печат"}
{"url": "http://www.focus-news.net/news/2019/07/31/2685484/pss-dobri-sa-usloviyata-za-turizam-v-planinite.html", "text": "Добри са условията за туризъм в планините, само в най-високата част на Стара планина има преминаваща мъгла. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите са между 8 и 17 градуса. Съоръженията работят в Пампорово, Боровец, Ситняковски лифт и кабинковата линия в Банско.  \r\n \r\nТеодора ПАВЛОВА", "date": "2019.07.31", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/31/2685479/plovdiv-pozhar-e-unishtozhil-lek-avtomobil-mikrobus-i-dva-motopeda-v-selo-chernozemen.html", "text": "Пожар е унищожил лек автомобил, микробус и два мотопеда в село Черноземен. Това съобщиха за Радио „Фокус“ – Пловдив от Регионална дирекция „Пожарна безопасност и защита на населението“. Сигналът за възникнали пламъци в населеното място, в близост до централата за биогаз, е подаден в 23.36 часа снощи. На мястото на произшествието са изпратени три противопожарни екипа от Пловдив. При пожара са унищожени също бяла, черна и компютърна техника, спасена е сграда. Няма пострадали хора. \r\nТони МИХАЙЛОВ", "date": "2019.07.31", "title": "Пловдив: Пожар е унищожил лек автомобил, микробус и два мотопеда в село Черноземен"}
{"url": "http://www.focus-news.net/news/2019/07/31/2685482/nova-makedoniya-makedoniya-liderat-na-makedonskata-opozitsiya-se-sreshtna-s-orban-v-budapeshta.html", "text": "Председателят на основната македонска опозиционна партия Християн Мицковски във вторник, заедно със своя заместник Александър Николовски, се срещна в Будапеща с унгарския премиер Виктор Орбан, пише вестник  „Нова Македония“ . \r\nНа срещата, както съобщават от ВМРО-ДМПНЕ, е обсъдена актуалната политическа и икономическа ситуация в Македония, основните предизвикателства, пред които тя е изправена, стратегическите интереси и перспективи, както и въпроси, свързани с двустранното сътрудничество на партийно ниво между фракциите на Мицковски и Орбан в рамките на Европейската народна партия (ЕНП). \r\nМицковски посочи, че за ВМРО-ДПМНЕ са изключително важни европейските перспективи на Скопие, които, по неговите думи, са под заплаха заради безотговорното правителство на премиера Зоран Заев. В тази връзка той е изразил загриженост от криминалните и корупционните скандали на настоящите македонски власти, както и от отсъствието на юридически решения на тези криминални афери, които заплашват функционирането на правовата държава, съобщават от опозиционната партия. \r\nНа срещата е станало въпрос и за перспективите за двустранно сътрудничество, особено в навечерието на Конгреса на ЕНП, където членуват и двете партии. \r\nМицковски е подчертал, че е за развитие на двустранното сътрудничество и потвърждение на стратегическите цели на Македония. \r\nСрещата на държавно ниво с премиера Орбан се състоя в официалната му резиденция в замъка Кармелита, където унгарският премиер се среща редовно с премиери, президенти и други високопоставени гости. \r\n \r\nПревод и редакция:", "date": "2019.07.31", "title": "„Нова Македония“ (Македония): Лидерът на македонската опозиция се срещна с Орбан в Будапеща"}
{"url": "http://www.focus-news.net/news/2019/07/31/2685485/petyo-mirchev-rim-stara-zagora-bitkata-za-osvobozhdenieto-na-stara-zagora-pokazva-visokiya-boen-duh-na-balgarskite-opalchentsi.html", "text": "Битката за освобождението на Стара Загора показва високия боен дух на българските опълченци. Това каза уредникът на отдел „История на българските земи XV-XIX“ към РИМ – Стара Загора Петьо Мирчев, в интервю за  „Агенция Фокус“  по повод честванията на 142-ата годишнина от битката край Стара Загора по време на Руско-турската освободителна война. Мирчев каза още, че руските военни незаслужено са смятали, че българите не могат да вземат пълноценно участие във войната: „В началото ролята на Българското опълчение е била за помощен конвой на руските войски, но впоследствие те виждат, че българите се бият с храброст, която е равна на руските войски и взимат много по-активно участие до края на войната“, разказа уредникът. Мирчев акцентира върху важността на битката и широкия международен отзвук, който тя предизвиква. „Битката е бойното кръщение на Самарското знаме. Това е първи сериозен сблъсък с османските сили и бойното кръщение на знамето на Трета опълченска дружина. В крайна сметка знамето е спасено и съхранено за поколенията“, допълни още той.  \r\n Пълния текст на интервюто четете по-късно в „Мнение”  \r\nТеодора ПАВЛОВА", "date": "2019.07.31", "title": "Петьо Мирчев, РИМ – Стара Загора: Битката за освобождението на Стара Загора показва високия боен дух на българските опълченци"}
{"url": "http://www.focus-news.net/news/2019/07/31/2685490/blagoevgrad-vodata-v-grada-i-pet-sela-v-obshtinata-shte-e-sas-silno-povishena-kontsentratsiya-na-hlor-i-nyama-da-e-godna-za-piteyno-bitovi-nuzhdi-poradi-profilaktika-do-1-avgust.html", "text": "Планова профилактика – почистване и последваща дезинфекция на резервоар Чакалица, ще бъде извършвана до 1 август. Това съобщиха за  Радио „Фокус“ – Пирин  от „Водоснабдяване и канализация“ – Благоевград и уточниха, че през периода ще се поддава вода със силно повишена концентрация на хлор към напорните резервоари и вътрешната водопроводна мрежа, подавана от ПСПВ – Благоевград. Поради тази причина водата в Благоевград и селата Дъбрава, Бело поле, Покровник, Рилци и Изгрев няма да бъде годна за питейно-битови нужди в периода на профилактиката. \r\nЛивия НИНОВА", "date": "2019.07.31", "title": "Благоевград: Водата в града и пет села в общината ще е със силно повишена концентрация на хлор и няма да е годна за питейно-битови нужди поради профилактика до 1 август"}
{"url": "http://www.focus-news.net/news/2019/07/31/2685486/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са предимно сухи. През нощта не са получавани сигнали за инциденти по пътищата в областта. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\nДвижението по път ІІ-86 гр. Смолян – с. Средногорци в участъка на срутището при разклона за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nДвижението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.31", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/31/2685489/die-welt-novata-nadprevara-vav-vaorazheniyata-na-balkanite.html", "text": "В Югоизточна Европа купуват оръжие, както никога досега. Междувременно напрежението между враждебните настроените една спрямо друга етнически групи нараства. На фона на ситуацията Русия се намесва доколкото е възможно - и по този начин допълнително увеличава потенциала за конфликт в покрайнините на ЕС, коментират в редакцията на германския национален ежедневник  Die Welt . \r\nНа 26 юли Румъния обяви, че е спряла руски трансфер на оръжие за Сърбия по река Дунав. Той се състоеше от десет използвани, но модернизирани БРДМ-2, част от необичаен подаръчен пакет за Сърбия: 30 модернизирани бойни танка Т-72 и 30 бронирани превозни средства. Подарък на руския народ за сръбския. \r\nДействията на Букурещ бяха аргументирани с настоящите санкции на Европейския съюз срещу Русия за присъединяването на Кримския полуостров през 2014 г. След това руснаците предадоха танковете на Сърбия по въздух, използвайки въздушното пространство на Унгария, чийто премиер Виктор Орбан винаги се стреми към добри отношения с руския президент Владимир Путин. Държавният глава на Сърбия Александър Вучич изрично благодари на Путин на 29 юли за приноса му да „подсили мощта на сръбските въоръжени сили\". \r\nНовината подчертава амбициите на Сърбия да модернизира силите си и да изгради своя мощна отбранителна индустрия. Това е експлозивно - защото Сърбия разчита на Русия в това си начинание, а тя е страна, показала в Украйна волята за увеличаване на собствената си сфера на влияние чрез оръжие.  \r\n \r\nОсвен това Сърбия е водила войни срещу Хърватия и Косово при Слободан Милошевич и помага на Белград по време на войната в Босна. На този фон предупреждението на сръбското правителство, че ще нападне Косово, в случай че страната създаде своя собствена армия, звучи особено заплашително. За създаването на армия на Косово бе взето решение през декември миналата година от парламента в Прищина - не на последно място, защото Сърбия се превъоръжава. \r\n \r\n Полша е тежката категория в региона \r\n \r\nПроцесът е част от общото превъоръжаване в Източна Европа. Особено новите членки на ЕС, от Полша и Унгария до България, бързат да модернизират своите безнадеждно остарели арсенали от съветски стил. Всички страни в региона имат дългосрочни програми за въоръжение, в зависимост от страната от 2014 г. или 2017 г. до 2026 г. или дори 2030 г. \r\nТези страни са членки на НАТО. Те купуват новите си оръжия от САЩ и ЕС. Полша е тежката категория в региона. Страната увеличава масово военните си разходи - през 2017 г. до десет милиарда, 2018 г. дори до дванадесет милиарда долара. Сега е една от малкото страни-членки на НАТО, които изпълняват исканията на САЩ за отбрана в размер на два процента от БВП, поискан от американския президент Доналд Тръмп. До 2030 г. Варшава иска да надмине тази цифра и да похарчи 2,5 процента от своя БВП за въоръжение, особено за закупуване на супермодерните американски изтребители F-35. \r\nУнгария също обмисля закупуването на F-35 и през следващата година отново ще увеличи военния си бюджет с 20%. Популярни са и германските танкове „Леопард“ и хеликоптерите „Еърбъс“. Румъния също е увеличила разходите си за отбрана: само през 2017 г. страната удвои разходите си за отбрана от два на четири милиарда долара. И Хърватия иска да купи американски изтребители F-16 възможно най-скоро, за да замени остарелите си МиГ 21. \r\nВсичко това означава укрепване на НАТО в региона, така че не е изненадващо, че Русия се противопоставя на процеса. Докато в страните от бивша Югославия НАТО се фокусира главно върху Албания, Косово и Хърватия, Русия се съсредоточава върху Сърбия и Република Сръбска. В Косово САЩ разполагат с една от най-големите си военни бази  – „Бондстийл“. Русия иска да изгради военна база в Република Сръбска. \r\n \r\n Русия подарява на Сърбия танкове и изтребители \r\n \r\nТъй като сърбите са икономически по-слаби от членовете на ЕС в региона, Москва им дава оръжие: освен споменатите по-горе танкове, Белград получи шест бойни самолета МиГ-29, Беларус добави още осем. Последната доставка беше през февруари тази година. Сърбия сега има най-силните военновъздушни сили в региона. \r\nСамолетите и танковете са подаръци, но така или иначе те струват пари. Според съобщения в медиите Белград трябва да плати сам за модернизацията на самолетите. Сумата е 185 милиона долара. Следват системите за противовъздушна отбрана от тип „Бук 2“ и „Бук 3“. \r\nСърбия харчи най-много пари за покупка на въоръжение от страните от бивша Югославия - през 2017 г. тя отдели 731 милиона долара. Албания остана на второ място със 168 милиона долара. Ако се вземат предвид плановете на Косово да похарчи 98 милиона долара през следващата година за планираната си армия (с числена сила 5000 войници), албанският фактор има сериозна тежест във военния баланс на Балканите. \r\nНовата надпревара във въоржъжението на Балканите е преплетена с политически аргументи. Албания и Косово са взели решение за митнически съюз. В Сърбия това се разглежда като опит да се създаде „Велика Албания“ - термин, с който албанското правителство обича да провокира. \r\nОсвен това все още съществува идеята на сръбския президент Вучич и косовския му колега Хашим Тачи да разрешат проблема в двустранните си отношения с размяна на територии. Това от своя страна би могло да доведе до домино ефекти - като разцепление на Босна и Херцеговина. Или дори в Македония, където живеят много албанци. \r\nИменно защото подобни идеи имат голям потенциал за конфликти, ЕС се опитва да заглуши този дебат. В момента темата вече не е на дневен ред. САЩ обаче изглеждат отворени за размяна на територии, ако тя донесе стабилност в дългосрочен план. Опцията все още не е на масата за преговори. Сигурното обаче е, че колкото повече се актуализира, толкова по-голяма ще бъде опасността от политически конфликти стават в региона. \r\n \r\n . \r\n \r\n Тереза Герова", "date": "2019.07.31", "title": "Die Welt: Новата надпревара във въоръженията на Балканите"}
{"url": "http://www.focus-news.net/news/2019/07/31/2685488/d-r-anton-koychev-sds-ima-zayavki-za-seriozno-razmestvane-na-politicheskite-plastove-naesen.html", "text": "Има заявки за сериозно разместване на политическите пластове наесен. Това каза в предаването „Вече 30 години-времето е наше“ на  Радио „Фокус“  председателят на СДС-София и член на НИС на партията д-р Антон Койчев. През последните няколко години сме свидетели на нагласа за истерична кампания от страна не само на БСП, но и на либералната извънпарламентарна опозиция, допълни той.„Визирам кметските избори конкретно за София. Те ги схващат като някакъв своеобразен Рубикон или като политическо Ватерло. Готови са на всичко, само и само да могат да извлекат дивиденти за евентуален успех – нещо, което трябва да си дадат сметка, че много трудно би се реализирало, тъй като самата конструкция на правене на политика и при едните, и при другите, е сгрешена. Неслучайно ги слагам заедно, тъй като действията им са много сходни. Те имат една и съща цел – да свалят сегашния кмет на София и по този начин, според техните въжделения, да поставят началото на края на политическата доминация на ГЕРБ. Това е изключително глупаво като цел. Казвам неслучайно това, тъй като в политиката никога не можеш да имаш успех и да спечелиш доверие, ако подхождаш само и единствено с омраза, без да даваш и да доказваш конкретни конструктивни решения“, обясни той. Д-р Антон Койчев коментира още, че изпращаме пореден турбулентен политически сезон, изпълнен с множество скандали и доста нерешени проблеми.  \r\nВиктория МЕСРОБОВИЧ-КУВЕНДЖИЕВА", "date": "2019.07.31", "title": "Д-р Антон Койчев, СДС: Има заявки за сериозно разместване на политическите пластове наесен"}
{"url": "http://www.focus-news.net/news/2019/07/31/2685492/rse-makedoniya-vashington-privetstva-reshenieto-na-sofiya-za-f-16.html", "text": "САЩ приветстват решението на българското правителство да закупи осем изтребителя F-16, боеприпаси и оборудване, предава  Радио „Свободна Европа“  в македонската си редакция. \r\n„Приветстваме премиера Бойко Борисов и българското правителство за ангажимента им да модернизират военните сили, като се сдобият с тези високоефективни и оперативно съвместими самолети на НАТО. Очакваме с нетърпение да работим с България по този проект и да укрепим дългосрочното си стратегическо партньорство. Ние също така оценяваме критичната роля на Конгреса на САЩ в подкрепа на използването на чуждестранно военно финансиране за част от това придобиване и координираните усилия на правителството на САЩ за постигане на този успех“, се казва в изявление на Държавния департамент. \r\n \r\n Тереза Герова", "date": "2019.07.31", "title": "РСЕ (Македония): Вашингтон приветства решението на София за F-16"}
{"url": "http://www.focus-news.net/news/2019/07/31/2685494/prof-gencho-nachev-polozhitelnoto-na-predlozheniya-nov-zdravnoosiguritelen-model-e-che-shte-se-izsvetlyat-plashtaniyata-pod-masata.html", "text": "Положителното на предложения нов здравноосигурителен модел е, че ще се изсветлят плащанията под масата. Това каза проф. д-р Генчо Начев, директор на Университетската многопрофилна болница за активно лечение „Св. Екатерина“, в интервю за  Агенция „Фокус“  по повод представената от Министерство на здравеопазването идея за нов здравноосигурителен модел. „Статистиката говори, че повече от 40-45 % от парите за здравеопазване, които се дават, се дават директно от джоба на ползвателите на медицински услуги. Един голям процент от тях са нерегламентирани плащания. Не вярвам, че могат въобще да се премахнат тези плащания, но с  новата наредба се създават да сесведат до минимум нерегламентираните плащания. Хората ще знаят за какво точно ще плащат. Очаква се, че допълнителната натовареност извън задлъжителното здравно осигуряване няма да е повече от 20-25 %, т.е. наполовина на това, което е в момента“, каза още проф. Начев. Той посочи, че друго предимство на  новия модел е, че се създава конкурентно начало в застрахователните или здравноосигурителните фондове. „Това създава възможност за хората да избират фонд, в който да бъдат застраховани и съответно да могат да го променят, ако виждат, че обслужването им не е достатъчно добро. Второто положително е,  че се създават условия за по-задълбочен контрол върху дейността и отчетността на изпълнителите на медицински услуги. Третото  положително е, че при условие, че се извърши остойностяване на медицинските услуги, ще се определи точно пакет, който може да бъде покрит с 8% задължително здравно осигуряване в България“, посочи още проф. Начев. По думите му всичко останало ще трябва да се заплаща.  Според него негативните са, че според този проект не се очакват допълнителни средства  в здравеопазването. \r\n Пълния текст на интервюто четете по-късно в „Мнение”  \r\nДеница КИТАНОВА", "date": "2019.07.31", "title": "Проф. Генчо Начев: Положителното на предложения нов здравноосигурителен модел е, че ще се изсветлят плащанията под масата"}
{"url": "http://www.focus-news.net/news/2019/07/31/2685496/petyo-mirchev-rim-stara-zagora-shte-polozhim-ventsi-i-tsvetya-na-pametnitsite-posveteni-na-osvobozhdenieto-na-grada.html", "text": "По случай честванията на боевете за защита на Стара Загора се предвижда полагане на венци и цветя на паметниците, посветени на освобождението на града. Това каза уредникът на отдел „История на българските земи XV-XIX“ към РИМ – Стара Загора Петьо Мирчев, в интервю за  „Агенция Фокус“  по повод честванията на 142-ата годишнина от битката край Стара Загора по време на Руско-турската освободителна война. Мирчев поясни кои ще бъдат конкретните места, на които ще се извършат честванията: „В 10.30 часа ще има поднасяне на цвета на Мемориален комплекс „Бранителите на Стара Загора“, на Паметника на загиналите войници в Джуранлийския бой, на Мавзолей-костница „19-ий юлий 1877“, също така на Паметника на Трета опълченска дружина и подполковник Калитин, на Паметника на защитниците на Стара Загора, и на Паметника на загиналите във войните старозагорци. Честването на деня ще завърши с празнични илюминации и със станалото вече традиционно честване на Мемориален комплекс „Бранителите на Стара Загора“ от 20.30 часа, където ще има празнични илюминации“.  \r\n Пълния текст на интервюто четете по-късно в „Мнение”  \r\nТеодора ПАВЛОВА", "date": "2019.07.31", "title": "Петьо Мирчев, РИМ – Стара Загора: Ще положим венци и цветя на паметниците, посветени на освобождението на града"}
{"url": "http://www.focus-news.net/news/2019/07/31/2685498/parlamentat-reglamentira-globata-za-nespazvane-na-iziskvaniyata-za-rezhima-na-iznos-vnos-i-transfer-na-himicheskite-veshtestva-i-tehnite-perkusori.html", "text": "Народното събрание прие промени на второ четене промените в Закона за забрана на химическото оръжие и за контрол на токсичните химически вещества и техните перкусори, предаде репортер на  Агенция \"Фокус\" .   Законът е изготвен с цел прецизиране на сега съществуващите текстове във връзка с изпълнението на решение на Министерски съвет от 2018 г. за приемане на мерки за трансформация на модела на административното обслужване. Целта е да бъдат допълнени сега съществуващите административнонаказателни разпоредби, отнасящи се до нарушения на спазването на изискванията, регламентиращи режима на износ, внос и трансфер на химически вещества и техните перкурсори в обхвата на Конвенцията за забрана на разработването, производството, натрупването и употребата на химическо оръжие и за неговото унищожаване.  \r\nЗа неспазване на тези изисквания се въведе глоба в размер от 5000 до 10 000 лв. или имуществена санкция в размер от 15000 до 25 000 лв.  \r\nДеница КИТАНОВА", "date": "2019.07.31", "title": "Парламентът регламентира глобата за неспазване на изискванията за режима на износ, внос и трансфер на химическите вещества и техните перкусори"}
{"url": "http://www.focus-news.net/news/2019/07/31/2685499/smolyan-normalno-se-osashtestvyava-preminavaneto-prez-granichniya-punkt-zlatograd.html", "text": "Нормално се осъществява преминаването през граничния пункт „Златоград“ на границата с Гърция, съобщиха за  Радио „Фокус“ – Смолян  от Главна дирекция „Гранична полиция“. Без проблеми се преминава и през граничните пунктове „Маказа“ и „Капитан Петко войвода“. \r\nНели ГЕРГЬОВСКА", "date": "2019.07.31", "title": "Смолян: Нормално се осъществява преминаването през граничния пункт „Златоград“"}
{"url": "http://www.focus-news.net/news/2019/07/31/2685449/reuters-ministarat-za-brekzit-kategorichen-pred-barnie-velikobritaniya-izliza-na-31-oktomvri-s-ili-bez-sdelka.html", "text": "Министърът за Брекзит на Великобритания Стивън Баркли говори с главния преговарящ за Брекзит от страна на Брюксел Мишел Барние и му каза, че Лондон иска сделка, но ще излезе от Европейския съюз на 31 октомври с или без такава, предава  Reuters . \r\n„Днес разговарях с Мишел Барние и изясних нашата позиция: Искаме сделка, но излизаме от ЕС на 31 октомври с или без такава“, написа той в „Туитър“. \r\n \r\nПревод и редакция:", "date": "2019.07.31", "title": "Reuters: Министърът за Брекзит категоричен пред Барние: Великобритания излиза на 31 октомври, с или без сделка"}
{"url": "http://www.focus-news.net/news/2019/07/31/2685487/kyustendil-poradi-remontni-deynosti-dvizhenieto-v-uchastak-bobov-dol-zhedna-se-osashtestvyava-dvuposochno-v-ednata-lenta.html", "text": "Поради ремонтни дейности движението в участък Бобов дол – Жедна се осъществява двупосочно в едната лента. Това съобщи за  Радио „Фокус” – Кюстендил  дежурният в Областно пътно управление – Кюстендил. Срокът е до 17 септември. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. По пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.31", "title": "Кюстендил: Поради ремонтни дейности движението в участък Бобов дол – Жедна се осъществява двупосочно в едната лента"}
{"url": "http://www.focus-news.net/news/2019/07/31/2685497/kyustendil-kontsert-v-pamet-na-narodniya-pevets-blagovest-porozhanov-shte-se-provede-v-grada.html", "text": "Концерт в памет на народния певец Благовест Порожанов ще се състои в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Концертът се организира от читалище „Надежда” и ще се състои на Арката на площад „Велбъжд” от 19.00 часа. В него ще участват състави и изпълнители от общината, както и народната певица Йорданка Варджийска. Благовест Тодоров Порожанов е роден на 7 април 1939 година в село Горно Уйно, Кюстендилско, но израства в село Соволяно, където се установява семейството му. Учи в смесената гимназия в Кюстендил и в гимназията в село Трекляно. Бил е солист в кюстендилския ансамбъл за народни песни и танци с художествен ръководител и диригент Никола Вучков. През 1992 година е един от основателите на „Пирин Фест“ в град Сандански. През 2001 година записва два компактдиска с македонски народни песни. Създава в Кюстендил „Школа за млади таланти и дарования“. Създава повече от 200 авторски песни, част от които са посветени на Кюстендил, Кюстендилския край и България. Умира на 24 юли 2007 година. Удостоен е със званието „Почетен гражданин на Кюстендил” през 2008 година. \r\nВенцеслав ИЛЧЕВ", "date": "2019.07.31", "title": "Кюстендил: Концерт в памет на народния певец Благовест Порожанов ще се проведе в града"}
{"url": "http://www.focus-news.net/news/2019/07/31/2685502/varna-remontni-deynosti-se-izvarshvat-po-avtomagistrala-hemus-v-uchastaka-ot-kv-povelyanovo-v-devnya-do-selo-slanchevo.html", "text": "Ремонтни дейности се извършват по автомагистрала „Хемус“ в участъка от кв. „Повеляново“ в Девня до село Слънчево. Това съобщиха за  Радио „Фокус“ – Варна  от Агенция „Пътна инфраструктура“. Водачите трябва да се движат с повишено внимание от км 406 до км 416 на магистралата, където движението се осъществява двупосочно в лявото платно посока Варна. Затворено за движение е дясното платно посока Варна. Движението се прехвърля от дясно в ляво платно при км 406 и обратно в дясно платно при км 416. Ограничено е качването в посока Варна от п.в. Повеляново и п.в. Слънчево, като превозните средства се пренасочват по път I-2 Русе – Варна. Ограничено е слизането от магистралата в посока Слънчево и Тополи при п.в. Слънчево. Трафикът се пренасочва по път I-2 Русе – Варна. Срокът за приключване на ремонтите е 31 юли. Към момента няма информация за ремонтни дейности по автомагистрала „Черно море“ на територията на областта, нито по републиканската пътна мрежа. Забранено е преминаването на моторни превозни средства с маса над 10 тона по първокласен път I-9 в участъка Кранево – Варна при км 83. Обходният маршрут е през селата Кичево и Оброчище. \r\nБояна АТАНАСОВА", "date": "2019.07.31", "title": "Варна: Ремонтни дейности се извършват по автомагистрала „Хемус“ в участъка от кв. „Повеляново“ в Девня до село Слънчево"}
{"url": "http://www.focus-news.net/news/2019/07/31/2685491/pss-dve-spasitelni-aktsii-sa-se-proveli-v-izminaloto-denonoshtie.html", "text": "За последното денонощие са регистрирани два случая на бедстващи в планината. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) .  Във вчерашния ден се е провела акция над хижа Мальовица в посока „Страшно езеро“, като пострадалият е бил със счупен крак. Станал е и инцидент с тежко падане на парапланерист в района на Сопот. Пострадалият е имал множество травми и е закаран в болница.  \r\n \r\nТеодора ПАВЛОВА", "date": "2019.07.31", "title": "ПСС: Две спасителни акции са се провели в изминалото денонощие"}
{"url": "http://www.focus-news.net/news/2019/07/31/2685503/diana-borisova-obshtina-grad-dobrich-renoviraneto-na-pametnika-na-zaginalite-dobrudzhantsi-v-zaklyuchitelniya-etap-na-vtorata-svetovna-voyna-i-vpisvaneto-na-oshte-112-imena-na-voini-shte-popravi-edna-istoricheska-nespravedlivost.html", "text": "Реновирането на паметника на загиналите добруджанци в заключителния етап на Втората световна война и вписването на още 112 имена на воини ще поправи една историческа несправедливост. Това заяви Диана Борисова, директор на Дирекция „Култура“ в Община град Добрич, предаде кореспондент на  Радио „Фокус” . Монументалният паметник е открит през 1969 година. Състои се от фигура на войник в цял ръст, три бетонни призми и плоча с имена на загиналите. Към момента имената наброяват 254. Така е увековечена паметта на войници от Добричка област, загинали по време на заключителния етап от Втората световна война. Предвидено е да бъдат вписани имената на още 112 добруджанци, загинали на фронта. Имената са издирени благодарение на дългогодишната работа на Регионален исторически музей в Добрич и историка Радослав Симеонов. По думите на Диана Борисова, когато паметникът е бил издигнат, много от имената са били неизвестни, а проучвателската дейност все още не е била приключила. Паметната плоча, на която са изписани имената на загиналите, е с доста големи размери и е в доста тежко състояние, част от буквите са заличени, на места плочата е пукната. След ремонта й ще бъдат добавени новите имена, проучени и издирени досега. Композицията е дело на архитект Георги Стоилов,  \r\nскулптори са Никола Богданов, Асен Попов и Йордан Гаврилов.  \r\nЖулиета НИКОЛОВА", "date": "2019.07.31", "title": "Диана Борисова, Община град Добрич: Реновирането на паметника на загиналите добруджанци в заключителния етап на Втората световна война и вписването на още 112 имена на воини ще поправи една историческа несправедливост"}
{"url": "http://www.focus-news.net/news/2019/07/31/2685501/the-guardian-velikobritaniya-prizova-za-sreshta-s-frantsiya-i-sasht-za-obsazhdane-na-plana-za-deystvie-v-ormuzkiya-protok.html", "text": "Великобритания покани военни представители на САЩ, Франция и други европейски държави на среща в Бахрейн в опит да се създаде международна мисия по осигуряването на сигурността на корабите, преминаващи през Ормузкия проток, пише британският вестник  The Guardian . \r\nОбединеното кралство се надява да действа като медиатор в преговорите между САЩ, които са западната държава с най-силното военно присъствие в региона, и държави като Германия, която няма желание да се включва във военни операции, водени от Вашингтон.  \r\nИзточници от военното министерство на Великобритания съобщават, че предложението да се създаде европейска мисия, за да се предотвратят бъдещи инциденти като този със задържането на британски кораб от страна на Иран е все още актуално, въпреки оставката на Джеръми Хънт като външен министър на страната. \r\nНо те признаха, че успехът на операцията ще зависи от участието на САЩ, „дали начело на или в подкрепа на мисията“. Пети флот от ВМС на САЩ е базиран в Бахрейн. \r\nПреди две седмици Иран конфискува петролен танкер, плаващ под британски флаг. Tогава Великобритания обяви, че Техеран е действал нелегално в омански води.  \r\nСрещата е насрочена за сряда следобед и не се очаква да доведе до незабавни резултати, отбелязват британските власти. Те добавиха, че предложенията от срещата ще бъдат върнати на националните правителства за по-нататъшно обсъждане. \r\n \r\n Тереза Герова", "date": "2019.07.31", "title": "The Guardian: Великобритания призова за среща с Франция и САЩ за обсъждане на плана за действие в Ормузкия проток"}
{"url": "http://www.focus-news.net/news/2019/07/31/2685495/gazeta-express-hashim-tachi-se-sreshta-s-predsedatelya-na-tsik-vazmozhno-e-obyavyavane-na-data-za-izborite.html", "text": "Въпреки че измина повече от седмица след оставката на Рамуш Харадинай от поста министър-председател на Косово, президентът Хашим Тачи все още не е поканил политическите партии на консултации, както предвижда Конституцията, отбелязват от редакцията на електронното издание на прищинския ежедневник  Gazeta Express . \r\nИзглежда вече има раздвижване в тази посока. Очаква се в рамките на деня Тачи да се срещне с председателя на Централната избирателна комисия (ЦИК) Валдете Дака, за да се консултира за по-нататъшни стъпки в настоящата политическа среда. \r\nВ съобщение за пресата, разпространено от Президентството в Прищина се казва, че срещите с политически партии ще продължат през следващите дни, в зависимост от дневния ред и ангажиментите им.  \r\nНа 19 юли Рамуш Харадинай подаде оставка като министър-председател, след като бе призован от Специализираната прокуратура в Хага на разпит като заподозрян във военни престъпления. От този момент нататък политическият спектър призова президента Тачи да предприеме действия за преодоляване на ситуацията, било то чрез формиране на ново правителство или обявяване на нови избори. Тогава президентът на Косово обяви, че ще предприеме всички необходими действия в съответствие с правомощията му, предвидени в Конституцията на Република Косово. \r\n \r\n Тереза Герова", "date": "2019.07.31", "title": "Gazeta Express: Хашим Тачи се среща с председателя на ЦИК, възможно е обявяване на дата за изборите"}
{"url": "http://www.focus-news.net/news/2019/07/31/2685500/pazardzhik-75-naseleni-mesta-v-oblastta-popadat-v-20-kilometrovata-zona-okolo-pette-industrialni-svinefermi-v-regiona.html", "text": "75 населени места в област Пазарджик попадат в 20-километровата зона около петте индустриални свинеферми в Пазарджишкия регион, съобщи за  Радио „Фокус“ – Пазарджик  Мария Ловчинова, експерт в Областна администрация-Пазарджик.  \r\nСобствениците на свине, отглеждани в т.н „заден“ двор се задължават да заколят доброволно животните заради опасността от разпространение на африканска чума. В община Пазарджик това са селата: Априлци, Алеко Константиново, Братаница, Величково, Гелеменово, Главиница , Говедаре, Дебръщица , Добровница, Драгор, Звъничево, Ивайло, Крали Марко, Ляхово, Мало Конаре, Мирянци, Мокрище, Овчеполци, Огняново, Пазарджик, Паталеница, Пищигово, Росен, Сарая, Сбор, Синитово, Тополи дол, Хаджиево, Цар Асен, Црънча, Черногорово и Юнаците. В община Септември са: Бошуля, Варвара, Ветрен, Ветрен дол, Виноградец, Злокучене, Карабунар, Ковачево, Лозен, Семчиново, Септември и Симеоновец. В община Лесичово са: Боримечково, Динката, Памидово, Церово и Щърково. В община Панагюрище са: Елшица, Бъта, Баня, Попинци и Левски. В община Стрелча са: Свобода, Дюлево, Смилец и Благница. В община Пещера са: Пещера, Капитан Димитриево и Радилово. В община Брацигово са: Брацигово, Бяга, Жребичко, Исперихово, Козарско, Равногор и Розово. В община Батак са град Батак и селата Нова махала и Фотиново. В община Ракитово са: Ракитово, Костандово и Дорково.  Срокът, в който трябва да бъдат доброволно умъртвени свинете, е до 2 август. \r\nАлбена ЖИЛЕКОВА", "date": "2019.07.31", "title": "Пазарджик: 75 населени места в областта попадат в 20-километровата зона около петте индустриални свинеферми в региона"}
{"url": "http://www.focus-news.net/news/2019/07/31/2685505/daily-sabah-v-turtsiya-se-provede-6-chasova-sreshta-na-saveta-za-natsionalna-sigurnost.html", "text": "Турция ще продължи борбата с местни и чуждестранни терористични групи с решимост и ще предприеме необходимите предпазни мерки, за да осигури обезопасяването на границата си, се казва в съобщение след продължилия 6 часа Съвет за национална сигурност на Турция, пише електронното издание на вестник  Sabah . \r\nНа председателстваната от президента Реджеп Таийп Ердоган среща са обсъдени редица въпроси, включително операциите срещу терористичната групировка ПКК и нейната сирийска издънка „Отрядите за народна самоотбрана“ (ОНС), връзките с НАТО и настоящата ситуация в Източното Средиземноморие. \r\nКонтратерористичните операции „Нокът“ и „Нокът 2“ в Северен Ирак ще продължат до пълното ликвидиране на терористите, се казва в публикуваното след съвещанието съобщение, където се добавя, е Турция ще наблюдава отблизо събитията във връзка с убийството на турския дипломат Осман Кьосе в Ербил, Иракски Кюрдистан. \r\nНа срещата е повторено неодобрението на Турция за предоставената от западните страни помощ за ОНС, за която, според изданието, се знае, че използва деца за терористичните си дейности. \r\nВ отделно изявление Съветът за национална сигурност заключва, че изключването на някои високопоставени фигури от ОНС и Фетулахистката терористична организация (ФЕТО) от списъка на издирваните терористи причинява сериозни щети на основополагащите принципи на Интерпол. \r\nВ изявлението се потвърждава и решимостта на Турция да продължи да се стреми към създаване на „коридор на мира“ чрез почистване на терористите от сирийската гранична зона на фона на нарастващите заплахи срещу страната. \r\nЩо се касае до отношенията с НАТО, в съобщението се отбелязва, че Турция изпълнява своите ангажименти и очаква от съюзниците да правят същото по отношение на стратегическото партньорство, отбраната и сътрудничеството в сигурността. \r\nСъветът за сигурност също така изрази позицията на Турция по отношение на Кипър, като заяви, че страната поддържа принципна позиция към защита на своите права и интереси, както и тези на турците киприоти в Източното средиземноморие според международното право. \r\n \r\nПревод и редакция:", "date": "2019.07.31", "title": "Daily Sabah: В Турция се проведе 6-часова среща на Съвета за национална сигурност"}
{"url": "http://www.focus-news.net/news/2019/07/31/2685509/blagoevgrad-150-kanabisovi-rasteniya-s-s-obshto-teglo-okolo-375-kilograma-sa-otkriti-pri-politseyska-proverka-v-obosobena-niva-v-zemlishteto-na-selo-palat.html", "text": "На 30 юли 2019 г. от полицейски служители на Районно управление на МВР-Сандански е извършена проверка в местността Кръстилски връх, землище на село Палат, община Струмяни. Това съобщиха от  ОДМВР-Благоевград . В обособена нива са намерени засадени около 150 зелени, тревисти растения, които след направен полеви тест са реагирали положително на канабис с общо тегло около 375 килограма. На същата дата в местността Ганиица, землище на село Сливница, община Кресна, от полицейските служители, са намерени засадени 5 тревисти растения, които след направен полеви тест са реагирали положително на канабис с общо тегло около 1.25 килограма. По случаите са образувани досъдебни производства. Работата продължава.", "date": "2019.07.31", "title": "Благоевград: 150 канабисови растения с с общо тегло около 375 килограма са открити при полицейска проверка в обособена нива в землището на село Палат"}
{"url": "http://www.focus-news.net/news/2019/07/31/2685508/aktsenti-v-predavaneto-vsichki-v-chas-na-radio-fokus.html", "text": "В днешното издание на предаването ще се отправим до Русе и  Професионалната гимназия по строителство, архитектура и геодезия „Пеньо Пенев“ в Русе, директорът инж. Камелия Денчева ще ни каже какво включва мащабната модернизация на учебното заведение, на която наскоро бе дадена „първа копка“.  \r\nСлед това ще отидем до Асеновград, където за девета поредна година в Градската библиотека „Паисий Хилендарски“ се провежда инициативата „Ваканция в библиотеката“.  \r\nВ минутите до 11.00 часа ще насочим вниманието си към 106-годишно училище в село Крупник, в симитлийско, което е дало образованието на стотици жители на населеното място, а и на такива, които са от близките села.  \r\nВлезте в час между 10.00 и 11.00 часа с водещ Милослава Ангелова.", "date": "2019.07.31", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2019/07/31/2685510/prof-gencho-nachev-sashtestvuva-risk-ot-falit-na-zastrahovatelnite-zdravni-fondove-i-zatova-tryabva-da-se-napravi-garantsionen-fond.html", "text": "Съществува риск от фалит на застрахователните здравни фондове и  затова трябва да се направи гаранционен фонд. Това каза проф. д-р Генчо Начев, директор на Университетската многопрофилна болница за активно лечение „Св. Екатерина“, в интервю за  Агенция „Фокус“  по повод представената от Министерство на здравеопазването идея за нов здравноосигурителен модел.  \"За това демонополизиране на касата, съм малко резервиран. Аз никога не съм бил за демонополизиране на касата в интерес на истината. Тук трябва да чуем и другата страна -застрахователите. От тази гледна точка има и някои негативи. Първото, че не се предвиждат да влязат свежи пари в областта на здравеопазването. Второто, което е, че административните разходи ще се увеличат. В момента те са само в касата, но с тези застрахователни фондове, които ще влязат, те също ще имат административни разходи. Третото, има риск от фалит на такива фондове. Именно за това трябва да се направи един гаранционен фонд. Като се има предвид, че ще отделят пари за гаранционен фонд, смятам, че те не само, че няма да се увеличат, а директните пари за здравеопоазване могат да се намалят. При условие, че се направи всичко възможно ефективно да се харчат тези пари, няма проблем\", обясни проф. Начев. По отношение на достъпа до здравеопазване, проф. Начев подчерта, че няма такава страна в Европа, която да има толкова добър достъп до здравеопазване като България. \"На практика днес решавате и днес отивате при доктора и той ви приема. В цяла Европа се чака два, три, шест месеца, разбира се, ако не е спешно. Ако е планов преглед, се чака много, така че в България достъпът е много добър . Въпросът е друг и може би искате да кажете,  че не са равномерно разпределени високотехнологичните медицински услуги. Те са концентрирани в няколко града. За това се говори за недостатъчно добър достъп. Достъпът е много добър, просто трябва високо специализираните услуги да се разпространят равномерно на територията на страната. В момента се те са концентрирани в  София, Пловдив, Варна, донякъде в Русе и Плевен, но в определени места. Равномерното им разпределяне не е толкова лесно и не е съвсем належащо, тъй като разстоянията в България не са толкова големи\", посочи още той.  \r\nДеница КИТАНОВА", "date": "2019.07.31", "title": "Проф. Генчо Начев: Съществува  риск от фалит на застрахователните здравни фондове и  затова трябва да се направи гаранционен фонд"}
{"url": "http://www.focus-news.net/news/2019/07/31/2685512/emil-kabaivanov-sds-vpuskam-se-otnovo-v-bitkata-za-kmetskiya-post-na-karlovo-za-da-bada-polezniya-gradonachalnik.html", "text": "Впускам се отново в битката за кметския пост на Карлово, за да бъда полезния градоначалник. Това каза в предаването „Вече 30 години-времето е наше“ на  Радио „Фокус“  кметът на Карлово и зам.-председател на СДС Емил Кабаиванов. По думите му това, което се прави от общината през последните два мандата, проектите, които се реализират и тези, предвидени за осъществява през следващите пет години, дават увереност на местната администрация, че са в полза на гражданите. „Спечелихме няколко европейски проекта, вследствие на което сме извършили основни ремонти. Това включва подмяна на водопроводи, нов асфалт и нови тротоари на десет улици в Карлово, над 15 улици в населените места извън Карлово. Изградихме нови осем спортни площадки, 16 детски, спортна зала, нова детска градина, няколко парка в Карлово, площадни пространства в големите кметства. В момента тече реконструкция на най-натоварения общински път Карлово- Дъбене- Войнягова. Сменяне в девет кметства 30 километра водопроводи. Това всичко е плод на няколко години проектиране, подготовка за тези проекти. Имаме проекти за следващите пет години, които са предназначени за всяко кметство, за всяко населено място, освен общинския център Карлово“, обясни Кабаиванов. Той коментира още, че има пълната подкрепа на съпартийците си в СДС, като изрази надежда за поредна година и жителите на Карлово да му гласуват доверие.  \r\nВиктория-МЕСРОБОВИЧ-КУВЕНДЖИЕВА", "date": "2019.07.31", "title": "Емил Кабаиванов, СДС: Впускам се отново в битката за кметския пост на Карлово, за да бъда полезния градоначалник"}
{"url": "http://www.focus-news.net/news/2019/07/31/2685507/kardzhali-shofyor-s-324-promila-alkohol-e-opital-da-podkupi-politsai-v-oblastniya-grad.html", "text": "На 30 юли 2019 г. в град Кърджали, полицейски служители установили водач на лек автомобил, управляващ го след употреба на алкохол – 3.24 промила. Това съобщиха от  ОДМВР-Кърджали . При извършваната проверка водачът подхвърлил сума в размер на 105 лева в полицейския автомобил, с цел да не бъдат извършени действия по служба. Иззети са 2 банкноти с номинал 50 лв. и 1 банкнота с номинал 5 лв. По случая са образувани бързи производства за управление след употреба на алкохол и подкуп. Извършителят – жител на Кърджали – е задържан.", "date": "2019.07.31", "title": "Кърджали: Шофьор с 3.24 промила алкохол е опитал да подкупи полицаи в областния град"}
{"url": "http://www.focus-news.net/news/2019/07/31/2685513/gabrovo-propadnal-uchastak-zatrudnyava-dvizhenieto-po-patya-mezhdu-oblastniya-grad-i-vrah-shipka.html", "text": "Пропаднал участък затруднява движението по пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на юли, съобщиха за  Радио „Фокус“ – Велико Търново  от Областно пътно управление – Габрово. Времето в региона е предимно ясно и слънчево. Пътните настилки са сухи, но в по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до края на днешния ден. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, за ППС над 3.30 м, при км 46+800 по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.07.31", "title": "Габрово: Пропаднал участък затруднява движението по пътя между областния град и връх Шипка"}
{"url": "http://www.focus-news.net/news/2019/07/31/2685515/ria-novosti-sadat-v-sasht-zakri-deloto-po-iska-na-demokraticheskata-partiya-kam-rusiya-i-shtaba-na-donald-tramp.html", "text": "В САЩ закриха делото, в рамките на което демократите обвиняваха руските власти, Главното разузнавателно управление на Русия (ГРУ) и щаба на Доналд Тръмп в провиване на сървърите на партията по време на президентските избори през 2016 година, предава  РИА Новости . \r\nСлед като е разгледал всички материали, съдът е стигнал до извода, че аргументите на ищците нямат юридическа тежест или ценност, се казва в съобщението в базата съдебни документи. \r\nВ своя „Туитър“ Тръмп обяви решението за „голямо събитие“, особено предвид това, че то „идва от много уважаван съдия“, назначен от бившия президент Бил Клинтън. \r\n„Ловът на вещици отива към своя край“, добави американският лидер. \r\nКакто припомня РИА Новости, без да дочакат резултатите от разследването на специалния прокурор Робърт Мюлер за „намесата“ в американските избори, Националният комитет на демократич1еската партия през април 2018 година подаде иск в съда срещу руското правителство, ГРУ, предприемачите баща и син Агаларови, основателя на WikiLeaks Джулиан Асандж, както и изборният щаб на Доналд Тръмп. \r\nИскът бе свързан с хакерските атаки през 2015 и 2016 години, като партията подозираше сговор с цел нанасяне на вреда на демократите и в полза на Доналд Тръмп. \r\nСлед това разследването на Мюлер не намери сговор или координация на Тръмп и неговия екип с Русия. Но специалният прокурор стигна до извода, че все пак е имало опити за намеса, които Москва отрича. \r\n \r\nПревод и редакция:", "date": "2019.07.31", "title": "РИА Новости: Съдът в САЩ закри делото по иска на Демократическата партия към Русия и щаба на Доналд Тръмп"}
{"url": "http://www.focus-news.net/news/2019/07/31/2685517/sliven-patishtata-v-oblastta-sa-suhi-i-normalno-prohodimi-trafikat-e-intenziven-no-nyama-zadrastvaniya.html", "text": "Пътищата в Сливенска област са сухи и нормално проходими, съобщиха от  Областното пътно управление . Трафикът е интензивен, но няма задръствания. \r\nВ участъка от пътя между Твърдица и Елена от км 47+800 до км 48+000 е пропаднало част от пътното платно и се извършват ремонтни дейности, които трябва да приключат до 31 август. \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мост про км 10+868. Движението по път ІІІ-7306 Сунгурларе – Пъдарево в участъка с. Чубра – с Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до края на август.", "date": "2019.07.31", "title": "Сливен: Пътищата в областта са сухи и нормално проходими, трафикът е интензивен, но няма задръствания"}
{"url": "http://www.focus-news.net/news/2019/07/31/2685518/d-r-anton-koychev-sds-maya-manolova-ya-ochakva-razocharovanie-ako-se-vpusne-v-kmetskata-nadprevara-za-sofiya.html", "text": "Мая Манолова я очаква разочарование, ако се впусне в кметската надпревара за София. Това каза в предаването „Вече 30 години-времето е наше“ на  Радио „Фокус“  председателят на СДС-София и член на НИС на партията д-р Антон Койчев. Силните желания и заблудата на институционалния рейтинг, който е подвеждал много хора с далеч по-големи и ярко очертани политически кариери, и ги е водил към загуба, в случая ще се повтори подобна ситуация, смята той. „Това не е произволна прогноза, тя се базира на реално познаване на проблемите в града, които безспорно не са малко, но и реално познаване на това, което е свършено, плюс съпоставка на профила на двамата основни кандидати, които се очертават в изборите за столицата. Това, без разбира се все още настоящият кмет да е анонсирал официално своето участие. Неслучайно казва, че ще го направи през есента, но общо взето ГЕРБ биха загубили, ако не заложат на госпожа Фандъкова. Тя очевидно умее да печели доверие и се справя с управлението на града. Разбира се, че има кризи, има и неуспехи, има и неудачи, няма как да бъде иначе при един толкова мащабен процес, ангажиращ много, както различни по своята посока интереси, така и от всяка сфера на живот на гражданите“, обясни той. Д-р Анто Койчев коментира още, че ако на местните избори се сблъскат идеи, а не само личности, би било полезно за всички местни общности. „Както обикновено обаче, това ще се изроди в компроматна война или в безпочвени нападки, тъй като аргументите на опозиционно настроените политически сили към момента не предполагат качествен, съдържателен дебат“, допълни той.  \r\nВиктория МЕСРОБОВИЧ-КУВЕНДЖИЕВА", "date": "2019.07.31", "title": "Д-р Антон Койчев, СДС: Мая Манолова я очаква разочарование, ако се впусне в кметската надпревара за София"}
{"url": "http://www.focus-news.net/news/2019/07/31/2685519/tass-tramp-zapochna-da-ograzhda-beliya-dom-s-chetirimetrova-stena.html", "text": "Президентът на САЩ Доналд Тръмп разпореди започване на изграждането на четириметрова стена, но не на американско-мексиканската граница, а около резиденцията си във Вашингтон, предава руската информационна агенция  ТАСС.  \r\nОграденият участък минава и през „Пенсилвания Авеню“, от където се открива най-известната и обичана от туристите гледка към Белия дом, който сега е закрит от висока бяла строителна ограда.  \r\nРезиденцията обаче все още се вижда от улицата. Оградата е покрита с бял плат, на който се виждат някои от детайлите на проекта, както и архивни изображения на това как Белият дом е изглеждал в предишни епохи. \r\nСпоред плановете, описани на уебсайта на Службата на националните паркове на САЩ, сегашната ограда, висока приблизително два метра, трябва да бъде подменена с два пъти по-висока. Новото заграждение ще бъде с височина около 13 фута (почти 4 м) и за допълнителна сигурност по него бъдат монтирани технологии за откриване на нарушители.  \r\nСтроителните дейности ще се извършват постепенно и ще продължат до 2021 г. включително.  В резултат на това съществуващата стена ще бъде напълно подменена. В същото време някои от нейните секции ще бъдат запазени и предадени на музей. Като цяло външният вид на новата ограда няма да бъде много по-различен от съществуващата, като единствената съществена разлика ще бъде във височината.", "date": "2019.07.31", "title": "ТАСС: Тръмп започна да огражда Белия дом с четириметрова стена"}
{"url": "http://www.focus-news.net/news/2019/07/31/2685520/anadolska-agentsiya-turtsiya-prehvarlya-spetsnaz-i-voenna-tehnika-na-granitsata-sas-siriya.html", "text": "Турция прехвърля спецназ и военна техника на границата със Сирия. Колона от 12 камиона с бойци от спецназ от различни воински част на Турция е достигнала района на Джейланпинар в провинция Шанлиурф, съобщава  „Анадолската агенция“ . \r\nСпецназовците ще попълнят редиците на военнослужещите, разположени край турско-сирийската граница. Колоната се е придвижвала съпровождана от силите на жандармерията и полицията, отбелязва още турската държавна агенция. \r\n \r\nПревод и редакция:", "date": "2019.07.31", "title": "„Анадолска агенция“: Турция прехвърля спецназ и военна техника на границата със Сирия"}
{"url": "http://www.focus-news.net/news/2019/07/31/2685521/dobrich-artikuli-za-20-000-leva-noseshti-logoto-na-zapazeni-targovski-marki-bez-razreshitelno-sa-otkriti-pri-proverka-v-targovski-obekt-na-ul-erma.html", "text": "На 30 юли по ул. „Ерма” в град Добрич служители на Сектор „ПИП” извършват проверка на търговски обект. Това съобщиха от  ОДМВР-Добрич . В хода на проверката са установени 102 спортни екипа, 42 спортни долнища, 30 шапки, 35 броя шорти и 12 тениски, носещи логото на запазени търговски марки на обща стойност 20 000 лева. Собственикът на обекта не представя надлежено разрешително за разпространение и съхранение на притежателя на изключителното право. С полицейска мярка за срок от 24 часа е задържан 67-годишен мъж от град Добрич. Работата по случая продължава.", "date": "2019.07.31", "title": "Добрич: Артикули за 20 000 лева, носещи логото на запазени търговски марки без разрешително, са открити при проверка в търговски обект на ул. „Ерма”"}
{"url": "http://www.focus-news.net/news/2019/07/31/2685514/zeri-kosovo-hashim-tachi-ima-formula-sreshtu-predsrochnite-parlamentarni-izbori-v-kosovo.html", "text": "Държавният глава на Косово Хашим Тачи има формула срещу предсрочните парламентарни избори в страната, отбелязва електронното издание на прищинския ежедневник  Zeri . \r\nТачи тепърва ще се срещне с председателите на основните парламентарни партии след оставката на Рамуш Харадинай като министър-председател. Във вторник той проведе консултации с представители на „по-малки“ политически партии. В рамките им той намекна, че може да се сформира нова управляваща структура, въпреки факта, че партиите призовават за предсрочни парламентарни избори. \r\nСлед като се срещна с представители на „Турска демократическа партия на Косово“ и „Вакат“, Тачи заяви, че трябва да се намери ново управляващо решение или да има нов изборен цикъл, за да може Косово да има ново правителство възможно най-скоро. Вестникът също така отбелязва, че представители на опозиционните партии са заявили, че ще отидат на срещата, свикана от президента, само ако на нея се обсъждат предсрочни общи избори. \r\n \r\n Тереза Герова", "date": "2019.07.31", "title": "Zeri (Косово): Хашим Тачи има формула срещу предсрочните парламентарни избори в Косово"}
{"url": "http://www.focus-news.net/news/2019/07/31/2685524/bakir-izetbegovich-sarbiya-tryabva-da-priznae-genotsida-v-srebrenitsa-ako-iska-v-es.html", "text": "Сърбия трябва да признае геноцида в Сребреница и да спре да защитава военни престъпници, ако иска да стане членка на Европейския съюз, предупреди лидерът на основната мюсюлманска партия в Босна и Херцеговина (БиХ) „Партията на демократическото действие (ПДД) Бакир Изетбегович, синът на Алия Изетбегович, цитиран от белградския ежедневник  „Политика“ . \r\nВ интервю пред Радио Сараево той отговори по този начин на забележката на журналиста, че клането в Сребреница се отрича и че концепцията за Велика Сърбия не е изоставена. \r\nИзетбегович твърди, че геноцидът е условие за по-нататъшната интеграция на Сърбия в Съюза и че е видял това в документ на Брюксел, който засяга именно въпросът за европейския път на Белград. \r\n„Отслабването на ЕС, Брекзит, укрепването на автократите, укрепването на Русия и нейното присъствие на Балканите, ислямофобията и мигрантската криза, която отслаби позицията на мюсюлманите, а съответно и на бошняците в Европа, отвориха нови апетити сред сръбските лидери“, посочи синът на първия босненски президент и добави: \r\n„За тях е изключително важно да минимизират сръбските престъпления и да преувеличат тези на бошняците, тоест да ги направят равнозначни. Защото, ако всички сме извършили подобни престъпления, всички имаме еднаква политическа позиция и право да отправяме нови искания, включително самоопределение“, каза Изетбегович.  \r\nПо неговите думи, присъдите на Радован Караджич и Ратко Младич, както и на хърватите, начело със Слободан Праляк, предизвиква, вместо катарзис и разкаяние, солидарност между хърватските и сръбските политици в БиХ. \r\n„Бошняците бяха отстранени от ръководството на Съда на БиХи започна кампания за арестуване на военнослужещи от Армията на Република БиХ. Целта е да се изравнят враждуващите страни, а оттам и политическите страни, да се узаконят и исканията на тези страни, включително и реализацията на военните им цели“, оцени Изетбегович. \r\nНа въпрос как вижда преговорите между Белград и Прищина и предполагаемите усилия на Белград да наложи бавно Република Сръбска (РС) като условие за признаването на Косово, Изетбегович казва, че бъдещият статут на Косово няма да може да се свърже с никакъв нов статут на РС, защото, както каза той и в Косово, и в БиХ „същата сръбска страна извърши престъпления и геноцид, довели до намесата на международната общност и ударите на НАТО, за да се прекрати ужасяващото насилие над не сърбите“. \r\n„Няма исторически, морални или законови предпоставки за независимостта на Република Сръбска. Цивилизованият свят не може да осъди съвместното престъпно начинание, ръководено от Караджич и Младич, да ги изпрати и до живот в затвора и след това да позволи насилственият проект на двамата да бъде завършен с политически средства“, каза Изетбегович. \r\nТой заключи, че това ще бъде „поражението на цивилизацията пред варварите, поражението на международното право, поражението на силите и суперсилите, които са гаранти на Дейтънското мирно споразумение“. \r\n„Не вярвам, че нещата ще тръгнат в тази посока, но това е само допълнителен коз, с който трябва да се постигне по-благоприятно решение за Сърбия при определяне на бъдещия статут на Косово“, каза Изетбегович, предава Танюг. \r\n \r\n Додик трябва да реши проблемите, докато не е избухнала криза \r\n \r\nЛидерът на ПДД Бакир Изетбегович заяви, че ПДД не може да приеме, че мандатът за нов Министерски съвет се дава на някой, който няма да спазва Конституцията и върховенството на закона. \r\n„И това ще остане така. Компромисът, за който сме готови по отношение на интеграцията на БиХ в НАТО и неведнъж сме го казвали, е, че няма членство в тази асоциация без нови решения, които ще се основават на консенсус, тоест позицията на представителите на Република Сръбска“, каза той пред Радио Сараево. \r\nНо за достигането до това решение е изминат дълъг път, добави той. \r\n„И за Додик е по-разумно да реши този проблем, докато той не е набрал скорост, защото ако по неговата воля в БиХ се разрази най-голямата следвоенна криза, ако нямаме функциониращ парламент на БиХ, ако няма бюджет, ако се блокира европейския път на БиХ, ако бъде спряно изграждането на инфраструктура в БиХ, защото няма да можем да вземем кредити от международните банки, ако се интензифицира изселването на младите хора, а жизнения стандарт и пенсиите в РС продължат да падат, тогава те наистина ще трябва да погълнат не жаба, а констенурка“, заяви Изетбегович. \r\nНа въпрос дали бошнячеството ще спаси Босна, той посочи, че след разпада на Югославия народите в БиХ са били увлечени в кървав междуособен конфликт, така че недоверието и страховете, както и илюзиите, че някои хора в съседни страни са им по-близки, ще продължат. \r\n \r\nПревод и редакция:", "date": "2019.07.31", "title": "Бакир Изетбегович: Сърбия трябва да признае геноцида в Сребреница, ако иска в ЕС"}
{"url": "http://www.focus-news.net/news/2019/07/31/2685511/koha-ditore-kosovo-haradinay-provede-sreshta-s-koalitsionnite-partnyori-veseli-ne-se-yavi.html", "text": "Бившият косовски премиер Рамуш Харадинай се срещна във вторник с лидерите на коалиционните си партньори – Беджет Пацоли от Новият косовски алианс (НКА) и Фатмир Лимай от Социалдемократическата инициатива (НИСМА), но не и Кадри Весели от Демократическата партия на Косово (ПДК), който не се яви, пише прищинският ежедневник  Koha Ditore . \r\nДен преди срещата Весели бе попитан дали ще присъства и отговори, че в момента важното е парламентът да бъде разпуснат и да се върви към предсрочни избори без ненужно отлагане. Освен това той оцени оставката на министър-председателя като предварително калкулиран ход. \r\nХарадинай, от своя страна, обяви изявленията на Весели за част от изборната кампания. „Важно е, че чухме изявленията на Весели в подкрепа на изборите. Разбрахме се да не губим време. Да се координираме“, каза той след проведената във вторник среща. \r\nОсвен това Харадинай заяви, че ако президентът Хашим Тачи не предприеме стъпки за насрочване на избори, ще се предприемат действия за разпускане на парламента. „Ако има забавяния от страна на президента, следващата седмица ние ще инициираме вот на недоверие в парламента“, заяви бившият министър-председател, но отказа да посочи конкретни дати, кога може да се случи това. „Добре е за всички да не се ангажираме с конкретни дати, а да се координираме за време, с което ще са съгласни всички партии“. \r\nМеждувременно лидерът на НИСМА Фатмир Лимай, цитиран от прищинския ежедневник Zeri, заяви, че срещата с Харадинай е била консултативна. \r\n„Говорихме за последните събития и за това как да продължим напред. Ясно е, че страната е пред избори и този въпрос трябва да бъде разрешен възможно най-бързо“, заяви той. Според изданието Лимай е намекнал за възможността да не се предприемат никакви действия до провеждането на вътрешните избори в Демократическата лига на Косово (ЛДК). „Има определени процедури, които трябва да бъдат проследени, консултации с президента и, вярвам, ЛДК също трябва да проведе очаквания процес. Надявам се обаче, че следващата седмица всички въпроси ще бъдат разрешени“, заяви лидерът на НИСМА. \r\n \r\nПревод и редакция:", "date": "2019.07.31", "title": "Koha Ditore (Косово): Харадинай проведе среща с коалиционните партньори, Весели не се яви"}
{"url": "http://www.focus-news.net/news/2019/07/31/2685493/blagoevgrad-kmetat-na-bansko-specheli-natsionalniya-konkurs-kmet-na-mesetsa.html", "text": "Кметът на Банско спечели националния конкурс „Кмет на месеца“. Това съобщиха от пресцентъра на  Общината . Темата на надпреварата, в която жителите можеше да гласуват онлайн, бе „Спортно лято“. \r\nГеорги Икономов е класиран сред победителите заедно с колегите си от Община Стара Загора и Община Панагюрище. \r\nГласуването постави в съревнование общини, които от години се грижат да предложат забавления за хлапетата през лятната ваканция.  \r\nГрадове, в които кметските екипи организират много тренировки по различни видове спорт, в които малчуганите и младежите да тренират здрав дух и здраво тяло. Повечето от тях са безплатни за децата, а общините разчитат на добре подготвени учители и треньори.  \r\nОбщина Банско, оглавявана от Георги Икономов, спечели в категорията за общини с население до 20 000 жители. Той победи с 67.47% от вота. След него се нареди кметът на Белица Радослав Ревански със скромните 27.17% от гласовете. Трети остана кметът на Момчилград Сунай Халил с 5.37% от вота, споделят организаторите след обобщаване на резултатите. \r\nЕвропейският град на спорта Банско, отново получи признание чрез своя кмет.", "date": "2019.07.31", "title": "Благоевград: Кметът на Банско спечели националния конкурс „Кмет на месеца“"}
{"url": "http://www.focus-news.net/news/2019/07/31/2685516/t7-kosovo-dlk-i-samoopredelenie-tryabva-da-obedinyat-usiliya-za-formirane-na-novo-pravitelstvo-tvardi-nezavisim-deputat.html", "text": "Независимият член на парламента в Прищина Кораб Сейдиу заяви в интервю за телевизия  T7  , че Демократичната лига на Косово (ДЛК) и „Самоопределение“ трябва да обединят усилия, за да формират новото правителство.  \r\n„Тези две партии имат достатъчно капацитет, за да предложат управление, което е едновременно смело и интелигентно“, подчерта Сейдиу. Съгласно думите му, двете най-големи опозиционни партии в страната не трябва да се съсредоточават върху това кой ще получи поста министър-председател в новото правителство. „Техният приоритет трябва да бъде извеждането на страната от настоящата криза“, обясни независимият депутат. \r\n \r\n Тереза Герова", "date": "2019.07.31", "title": "T7 (Косово): ДЛК и „Самоопределение“ трябва да обединят усилия за формиране на ново правителство, твърди независим депутат"}
{"url": "http://www.focus-news.net/news/2019/07/31/2685526/sliven-32-godishna-zhena-e-udarila-mazh-s-bradva-pri-bitov-skandal-v-selo-seliminovo.html", "text": "Криминалисти на Районно управление на МВР-Сливен работят по случай на причинена телесна повреда. Това съобщиха от  ОДМВР-Сливен . На 30 юли в село Селиминово е възникнал битов скандал, довел до саморазправа между 32-годишната жена и мъж на 43 години. В резултат на конфликта жената е ударила с брадва в крака 43-годишния мъж. Той е настанен за лечение в МБАЛ-Сливен без опасност за живота. По случая е образувано досъдебно производство.", "date": "2019.07.31", "title": "Сливен: 32-годишна жена е ударила мъж с брадва при битов  скандал в село Селиминово"}
{"url": "http://www.focus-news.net/news/2019/07/31/2685528/manol-genov-bsp-partiyata-ni-e-bila-krayno-posledovatelna-v-pozitsiyata-za-otmyana-na-sanktsiite-sreshtu-rusiya.html", "text": "Партията ни е била крайно последователна в позицията за отмяна на санкциите срещу Русия. Това каза народният представител ПГ на „БСП за България“ и член на Изпълнителното бюро на партията Манол Генов  по време на брифинг в Народното събрание във връзка с внесеното от партията проекторешение за отмяна на санкциите срещу Русия, предаде репортер на  Агенция „Фокус“ . „Предлагали сме да се вземат такива решения неведнъж“, подчерта Манол Генов. Народният представител от БСП обърна внимание на двойния стандарт на санкциите, които се упражняват към Русия. „Защо такива големи корпорации като „Сименс“, Фолксваген“ спокойно си инвестират в Русия, печелят си своите парички, а България остава един „забравен остров“ в Европа по отношение на развитие на търговията в това общо европейско пространство“, изтъкна още Генов. \r\nДеница КИТАНОВА", "date": "2019.07.31", "title": "Манол Генов, БСП: Партията ни е била крайно последователна в позицията за отмяна на санкциите срещу Русия"}
{"url": "http://www.focus-news.net/news/2019/07/31/2685527/pg-na-bsp-za-balgariya-vnese-proektoreshenie-v-narodnoto-sabranie-za-otmyana-na-sanktsiite-sreshtu-rusiya.html", "text": "ПГ на \"БСП за България\" внесе проекторешение в Народното събрание за отмяна на санкциите срещу Русия. Това съобщи народният представител ПГ на „БСП за България“ Антон Кутев по време на брифинг в Народното събрание, предаде репортер на  Агенция „Фокус“ . От БСП искат страната ни да предложи на вниманието на Европейския съвет и на европейските институции българската позиция, че санкциите срещу Русия вредят не само на икономическите, но и на политическите, културните и всестранните отношения. Антон Кутев обърна внимание, че доводите и мотивите, които са записали от парламентарната група, са чисто икономически. „Както за България, така и за цяла Европа санкциите дават изключително лош икономически резултат“, посочи още Кутев. „Решението, което предлагаме на Народното събрание, e да се обяви срещу санкциите“, каза още Кутев.  „За нас най-важният довод за отмяна на санкциите си остава икономическият интерес. България има поне няколко сектори на икономиката, които губят от тези санкции. Това е българският интерес, това е икономическият интерес, това са работни места и пари. Между другото част от статистиката показва, че за последните четири години стокообменът между Русия и САЩ се увеличил 4 пъти“, допълни още той. Кутев отчете, че  логично и отговорно за нашата държава е да се отменят санкциите\", допълни още той.  \r\nДеница КИТАНОВА", "date": "2019.07.31", "title": "ПГ на \"БСП за България\" внесе проекторешение в Народното събрание за отмяна на санкциите срещу Русия"}
{"url": "http://www.focus-news.net/news/2019/07/31/2685523/prezidentat-rumen-radev-shte-se-sreshtne-s-predstaviteli-na-institutsiite-angazhirani-s-ovladyavane-na-krizata-v-sektor-svinevadstvo.html", "text": "От 15.00 часа на „Дондуков“ 2 президентът Румен Радев инициира среща с представители на институциите, които са ангажирани с предприетите действия за овладяване на кризата с разпространението на африканска чума по свинете. Това съобщиха от  прессекретариата на държавния глава . Ще бъдат обсъдени рисковете, финансовите и  социални последици, както и очакваните резултати от предприетите мерки.  \r\nВ срещата ще участват вицепремиерът Томислав Дончев, министърът на земеделието и храните Десислава Танева, министърът на околната среда и водите Нено Димов, изпълнителният директор на Българската агенция по безопасност на храните Дамян Илиев. Поканени са и представители на Министерството на вътрешните работи, на Министерството на отбраната, на Държавна агенция „Национална сигурност“. От Българския ловно-рибарски съюз и Националното сдружение на общините в Република България също ще присъстват на срещата.", "date": "2019.07.31", "title": "Президентът Румен Радев ще се срещне с представители на институциите, ангажирани с овладяване на кризата в сектор свиневъдство"}
{"url": "http://www.focus-news.net/news/2019/07/31/2685529/sofiya-spira-se-dvizhenieto-mezhdu-1-km-i-10-km-na-patya-etropole-pravets-zaradi-remontni-deynosti.html", "text": "Временно се ограничава движението на пътни превозни средства по републикански път III-3009 в участъка от 1 км до 10 км в светлата част на денонощието от 13.00 часа днес до 13.00 часа на 2 август поради извършването на ремонтни дейности по пътната настилка, съгласно заповед на Областно пътно управление-София. Това съобщиха от  ОДМВР-София . \r\nАлтернативен маршрут: път II-37 (Етрополе-Джурово) и път I-3 (Джурово-Правец).", "date": "2019.07.31", "title": "София: Спира се движението между 1 км и 10 км на пътя Етрополе - Правец заради ремонтни дейности"}
{"url": "http://www.focus-news.net/news/2019/07/31/2685530/inzh-kameliya-dencheva-direktor-na-pgsag-penyo-penev-iztsyalo-shte-badat-obnoveni-tri-ot-obshto-pet-uchebni-korpusa-na-gimnaziyata.html", "text": "Изцяло ще бъдат обновени три от общо пет учебни корпуса на Професионалната гимназия по строителство, архитектура и геодезия „Пеньо Пенев“. Това каза за образователното предаване „Всички в час“ на  Радио „Фокус“  инж. Камелия Денчева, директор на учебното заведение. По думите й единият от учебните корпуси е на 5 етаж, като ще бъде ремонтиран от покрива до основите, включително изграждане на асансьор. Ремонтът на трите корпуса ще включва вътрешно боядисване, отоплителната инсталация и изграждането на санитарни възли, така че училището да се превърне в съвкупност от прекрасна и естетическа среда, в която да се обучават мотивирани ученици, обясни инж. Денчева. „Ще се осигури мултифункционална зала, която в момента е разделена на две стаи, които не се използват. Тъй като нямаме зала,  в която да си провеждаме училищните мероприятия, преценихме, че това ще бъде изключително полезна за дейността ни – тя ще бъде с капацитет 400 места, климатизирана и обзаведена с необходимата мултимедийна техника, така че да си имаме зала за празненства и общи училищни мероприятия“, каза още директорът.  \r\nИнж. Денчева добави, че училището има 400 ученици и 100 души в общежития, които са на учебното заведение – с модерни условия за домуване, в стаи по трима със собствен санитарен възел във всяка една. За учениците се грижат петима възпитатели по 24 часа в денонощието, които им оказват и помощ при нужда за подготовката, а и за тяхната безопасност и спазването на правилника на училището, обобщи директорът на учебното заведение.  \r\nМилослава АНГЕЛОВА", "date": "2019.07.31", "title": "Инж. Камелия Денчева, директор на ПГСАГ \"Пеньо Пенев\": Изцяло ще бъдат обновени три от общо пет учебни корпуса на гимназията"}
{"url": "http://www.focus-news.net/news/2019/07/31/2685533/smolyan-obyaviyat-za-mestno-izdirvane-tefik-mehmedov-ot-s-krayna-e-otkrit-vav-vidimo-dobro-sastoyanie.html", "text": "75-годишният Тефик Исеинов Мехмедов от с. Крайна, общ. Мадан, който бе в  неизвестност от 27 юли 2019 г. е открит жив и здрав. Това съобщиха от  ОДМВР-Смолян . Възрастният мъж бе напуснал лечебно заведение „Хоспис-Мадан“ без да съобщи на никого. На 30.07.2019 г. при проведена специализирана полицейска операция от служители на РУ-Мадан мъжът е открит във видимо добро състояние и е приведен обратно в хосписа.", "date": "2019.07.31", "title": "Смолян: Обявият за местно издирване Тефик Мехмедов от с. Крайна е открит във видимо добро състояние"}
{"url": "http://www.focus-news.net/news/2019/07/31/2685531/burgas-obshtinata-podava-proekt-za-izgrazhdane-na-mladezhki-tsentar-v-zhilishten-kompleks-meden-rudnik.html", "text": "Легендарният бургаски Младежки културен център в центъра на града, където децата на 80-те и 90-те години ходеха на дискотека и да играят аркадни електронни игри, днес продължава да е пълен с живот със съвременната си функция на място за обучение и изява в изкуството, спорта, науката. Подобно средище Община Бургас иска да създаде в своя най-голям жилищен комплекс \"Меден рудник\", където са най-много и децата. Тя вече действа по въпроса и има готов инвестиционен проект, с който ще кандидатства по Финансовия механизъм на Европейското икономическо пространство (ФМ на ЕИП) 2014-2021. Това съобщиха от пресцентъра на  Общината . \r\nИзбраното място за новия Младежки център е в зелената площ до ОУ \"Петко Росен\", където досега се разполагаше коледната елха на \"Меден рудник\". Това не означава, че комплексът ще остане без празничното си дърво. В ход е друг проект - за изграждане на нов парк с амфитеатър, който ще се намира в същия район, зад \"Лакомата спирка\" (повече за него вижте тук: https://www.burgas.bg/bg/news/details/1/38798). От следващата година коледната елха на \"Меден рудник\" ще се издига там. \r\nСпоред проекта за новия Младежки център се предвижда обемно-планировъчната схема на сградата да бъде решена на два етажа, с един допълнителен по-малък междинен етаж. Той ще се разгърне на приблизително 1500 м2 застроена площ, в която са предвидени изграждането на различни по функционалност зони и помещения - голяма мултифункционална зала за провеждане на представления, концерти, конференции, форуми, кръгли маси и други, детски кът, смарт офиси, където младежите да провеждат обучения за работа с модерни технологии, кафене, зони за отдих.", "date": "2019.07.31", "title": "Бургас: Общината подава проект за изграждане на младежки център в жилищен комплекс \"Меден рудник\""}
{"url": "http://www.focus-news.net/news/2019/07/31/2685532/parlamentat-udalzhi-svoeto-rabotno-vreme-do-izcherpvane-na-dnevniya-red-i-vaprosite-za-parlamentarniya-kontrol.html", "text": "Парламентът удължи своето работно време до изчерпване на дневния ред и въпросите за парламентарния контрол, предаде репортер на  Агенция \"Фокус\" .  \r\nПредложението направи председателят на парламента Цвета Караянчева от парламентарната трибуна. \"За\" него гласуваха 130 народни представители, \"против\" - 4 и \"въздържали се\" - 5, с което то бе прието. Предстои депутатите да разгледат промените в Закона за съсловната организация на магистър-фармацевтите, проект за решение за отпускане на държавна парична награда за особени заслуги към българската държава и нация, както и второто четене на промените в Закона за физическото възпитание и спорта. След изчерпване на законодателната част е предвиден парламентарен контрол. В него ще  участват 9 министри от кабинета \"Борисов\" 3. На депутатски питания ще отговарят министъра на туризма Николина Ангелкова, на околната среда Нено Димов и на земеделието Десислава Танева, както  и на правосъдието Данаил Кирилов. Контролът се провежда в сряда, тъй като днес  е последният работен ден на депутатите за тази пленарна сесия. Съгласно правилника за организацията и дейността на парламента лятната ваканция на депутатите е от 1 до 31 август, включително.  \r\nДеница КИТАНОВА", "date": "2019.07.31", "title": "Парламентът удължи своето работно време до изчерпване на дневния ред и въпросите за парламентарния контрол"}
{"url": "http://www.focus-news.net/news/2019/07/31/2685525/indeksonline-kosovo-dlk-obsazhda-vatreshnite-izbori-i-razpuskaneto-na-parlamenta.html", "text": "Председателят на „Демократичната лига на Косово“ (ДЛК) Иса Мустафа проведе среща с ръководството на партията, на която са обсъдени вътрешните избори и разпускането на парламента в Прищина, съобщава новинарският портал  Indeksonline . \r\nВицепредседателят на партията Лютфи Хазири бе единственият, който даде изявление пред медиите след двучасовата среща. „Лидерът на ЛДК се консултира с ръководството по два въпроса: падане на правителството и дискусиите от следващата седмица с ръководството на парламента, за да се премине към разпускане. Вторият въпрос се отнася до вътрешния изборен процес, който ще приключи в събота, 3 август, когато ще бъде избран лидер на ЛДК“, поясни Хазири. \r\nИмената на кандидатите ще бъдат обявени в същия ден на изборите. \r\n \r\n Тереза Герова", "date": "2019.07.31", "title": "Indeksonline (Косово): ДЛК обсъжда вътрешните избори и разпускането на парламента"}
{"url": "http://www.focus-news.net/news/2019/07/31/2685534/shefik-dzhaferovich-kolinda-grabar-kitarovich-da-se-spravi-s-narastvashtata-radikalizatsiya-i-voynstvashtite-neofashistki-dvizheniya-v-neynata-strana.html", "text": "Членът на Президиума на Босна и Херцеговина (БиХ) от босненските мюсюлмани Шефик Джаферович коментира последното изказване на президента на Хърватия Колинда Грабар-Китарович от Израел, в което тя твърди, че БиХ е „под контрола на войнстващ ислям“ и че „БиХ се управлява от хора, свързани с Иран и терористични организации“,  като заяви, че това са гнусни лъжи, които не са подкрепени с никакви доказателства, пише електронното издание на сараевския ежедневник  Dnevni Avaz . \r\nВ отговор Джаферович подчерта, че за всички в Европа и света е ясно, че това са „лъжи, измислени от агресивната и ксенофобска политика на официален Загреб към Босна и Херцеговина и бошняците, която има всички елементи на фашизма“. \r\n„Изявленията на президента на Република Хърватска представляват същата пропагандна лексика, използвана от осъдени военни престъпници и лидери на т.нар. Херцег-Босна, когато се опитваха да оправдаят чудовищните престъпления, които извършиха срещу бошняци. Вместо да се дистанцира от посещението на заместник-председателя на Събранието (Босненското национално събрание в БиХ) Милиян Бъркич при осъдения военен престъпник Бруно Стоич, както би бил направил  президента на всяка цивилизована държава, Грабар-Китарович по този начин подкрепи тази съвместна политика за криминални начинания, която е истински източник на нестабилност и подкопаване на мира в региона“ - заяви члена на Президиума на БиХ. \r\nДжаферович призова хърватския президент да се справи с нарастващата радикализация и войнстващите неофашистки движения в нейната страна, вместо да се занимава със задните дворове и атаките на други хора, за да навреди на имиджа на БиХ, съобщиха от Президиума на БиХ. \r\n \r\nПревод и редакция:", "date": "2019.07.31", "title": "Шефик Джаферович: Колинда Грабар-Китарович да се справи с нарастващата радикализация и войнстващите неофашистки движения в нейната страна"}
{"url": "http://www.focus-news.net/news/2019/07/31/2685535/bild-izdadoha-zapoved-za-arest-na-eritreetsa-ubil-dete-na-garata-vav-frankfurt-na-mayn-mazhat-e-izdirvan-v-shveytsariya.html", "text": "Заповед за арест е издадена срещу убиеца на осемгодишно дете на Централната гара във Франкфурт на Майн. 40-годишният еритреец, който се опита да блъсне пред пристигащия влак и майката на детето,  е издирван и от властите в Швейцария, където живее от 2006 г., съобщава германският вестник  BILD . \r\nФедералният министър на вътрешните работи Хорст Зеехофер прекъсна лятната си отпуска заради престъплението, което разтърси Германия, и повика началниците на агенциите за сигурност на среща на върха в Берлин. На пресконференция Зеехофер, директорът на Федералната криминална служба Холгер Мюнч  и този на Федералната полиция Дитер Роман обявиха последните резултати от разследването по случая. \r\nЗеехофер говори за „хладнокръвно убийство\". Подобно събитие смайва и ни „удря в сърцето“. Министърът на вътрешните работи отново поднесе съболезнования  на майката на убитото момче. „Към момента нямаше информация за мотивите на извършителя\", призна Зеехофер. \r\nРоман информира, че мъжът е роден е през 1979 г. в Еритрея, баща е на три деца. През 2006 г. Хабте Арая пристигна в Швейцария, молбата му за убежище е уважена през 2008 г. - там той си намира работа. Швейцарските власти го определят като „пример за успешна интеграция“ и „добре интегриран“. \r\nОказва се, че 40-годишният бежанец от Еритрея е издирван не само от германската полиция, но и от швейцарската. Съответното бе обявено на пресконференция в Цюрих. Мъжът е получавал психиатрична помощ от началото на 2019 г. При претърсване на дома му след убийството във Франкфурт на Майн са намерени съответните документи. Твърди се, че е работил до януари, след което е бил в отпуск по болест заради „психични проблеми“. Дали лечението е било доброволно, все още не е ясно. \r\nОсвен това по време на претърсването на дома му не са открити доказателства за радикализация или идеологизация. Според Вернер Шмид, ръководител на регионалната полиция в кантона Цюрих, само четири дни преди убийството Арая в нападнал съседката си с нож. В резултат срещу него е издадена заповед за арест. Съпругата му алармирала полицията за извърешеното от него нападението. \r\nЗа семейството, според полицията, това е бил „изненадващ изблик\" на Арая. Засега в Швейцария той няма криминално досие. \r\n \r\n Тереза Герова", "date": "2019.07.31", "title": "BILD: Издадоха заповед за арест на еритрееца, убил дете на гарата във Франкфурт на Майн, мъжът е издирван в Швейцария"}
{"url": "http://www.focus-news.net/news/2019/07/31/2685536/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Членът на Президиума на Босна и Херцеговина (БиХ) от босненските мюсюлмани Шефик Джаферович коментира последното изказване на президента на Хърватия Колинда Грабар-Китарович от Израел, в което тя твърди, че БиХ е „под контрола на войнстващ ислям“ и че „БиХ се управлява от хора, свързани с Иран и терористични организации“,  като заяви, че това са гнусни лъжи, които не са подкрепени с никакви доказателства, пише електронното издание на сараевския ежедневник  Dnevni Avaz . \r\nВ отговор Джаферович подчерта, че за всички в Европа и света е ясно, че това са „лъжи, измислени от агресивната и ксенофобска политика на официален Загреб към Босна и Херцеговина и бошняците, която има всички елементи на фашизма“. \r\n„Изявленията на президента на Република Хърватска представляват същата пропагандна лексика, използвана от осъдени военни престъпници и лидери на т.нар. Херцег-Босна, когато се опитваха да оправдаят чудовищните престъпления, които извършиха срещу бошняци. Вместо да се дистанцира от посещението при заместник-председателя на Събранието (Босненското национално събрание в БиХ) Милиян Бъркич на осъдения военен престъпник Бруно Стоич, както би бил направил  президента на всяка цивилизована държава, Грабар-Китарович по този начин подкрепи тази съвместна политика за криминални начинания, която е истински източник на нестабилност и подкопаване на мира в региона“ - заяви члена на Президиума на БиХ. \r\nДжаферович призова хърватския президент да се справи с нарастващата радикализация и войнстващите неофашистки движения в нейната страна, вместо да се занимава със задните дворове и атаките на други хора, за да навреди на имиджа на БиХ, съобщиха от Президентството на БиХ. \r\n*** \r\n  Сърбия трябва да признае геноцида в Сребреница и да спре да защитава военни престъпници, ако иска да стане членка на Европейския съюз, предупреди лидерът на основната мюсюлманска партия в Босна и Херцеговина (БиХ) „Партията на демократическото действие (ПДД) Бакир Изетбегович, синът на Алия Изетбегович, цитиран от белградския ежедневник  „Политика“ . \r\nВ интервю пред Радио Сараево той отговори по този начин на забележката на журналиста, че клането в Сребреница се отрича и че концепцията за Велика Сърбия не е изоставена. \r\nИзетбегович твърди, че геноцидът е условие за по-нататъшната интеграция на Сърбия в Съюза и че е видял това в документ на Брюксел, който засяга именно въпросът за европейския път на Белград. \r\n„Отслабването на ЕС, Брекзит, укрепването на автократите, укрепването на Русия и нейното присъствие на Балканите, ислямофобията и мигрантската криза, която отслаби позицията на мюсюлманите, а съответно и на бошняците в Европа, отвориха нови апетити сред сръбските лидери“, посочи синът на първия босненски президент и добави: \r\n„За тях е изключително важно да минимизират сръбските престъпления и да преувеличат тези на бошняците, тоест да ги направят равнозначни. Защото, ако всички сме извършили подобни престъпления, всички имаме еднаква политическа позиция и право да отправяме нови искания, включително самоопределение“, каза Изетбегович.  \r\nПо неговите думи, присъдите на Радован Караджич и Ратко Младич, както и на хърватите, начело със Слободан Праляк, предизвиква, вместо катарзис и разкаяние, солидарност между хърватските и сръбските политици в БиХ. \r\n„Бошняците бяха отстранени от ръководството на Съда на БиХи започна кампания за арестуване на военнослужещи от Армията на Република БиХ. Целта е да се изравнят враждуващите страни, а оттам и политическите страни, да се узаконят и исканията на тези страни, включително и реализацията на военните им цели“, оцени Изетбегович. \r\nНа въпрос как вижда преговорите между Белград и Прищина и предполагаемите усилия на Белград да наложи бавно Република Сръбска (РС) като условие за признаването на Косово, Изетбегович казва, че бъдещият статут на Косово няма да може да се свърже с никакъв нов статут на РС, защото, както каза той и в Косово, и в БиХ „същата сръбска страна извърши престъпления и геноцид, довели до намесата на международната общност и ударите на НАТО, за да се прекрати ужасяващото насилие над не сърбите“. \r\n„Няма исторически, морални или законови предпоставки за независимостта на Република Сръбска. Цивилизованият свят не може да осъди съвместното престъпно начинание, ръководено от Караджич и Младич, да ги изпрати и до живот в затвора и след това да позволи насилственият проект на двамата да бъде завършен с политически средства“, каза Изетбегович. \r\nТой заключи, че това ще бъде „поражението на цивилизацията пред варварите, поражението на международното право, поражението на силите и суперсилите, които са гаранти на Дейтънското мирно споразумение“. \r\n„Не вярвам, че нещата ще тръгнат в тази посока, но това е само допълнителен коз, с който трябва да се постигне по-благоприятно решение за Сърбия при определяне на бъдещия статут на Косово“, каза Изетбегович, предава Танюг. \r\n \r\n Додик трябва да реши проблемите, докато не е избухнала криза \r\n \r\nЛидерът на ПДД Бакир Изетбегович заяви, че ПДД не може да приеме, че мандатът за нов Министерски съвет се дава на някой, който няма да спазва Конституцията и върховенството на закона. \r\n„И това ще остане така. Компромисът, за който сме готови по отношение на интеграцията на БиХ в НАТО и неведнъж сме го казвали, е, че няма членство в тази асоциация без нови решения, които ще се основават на консенсус, тоест позицията на представителите на Република Сръбска“, каза той пред Радио Сараево. \r\nНо за достигането до това решение е изминат дълъг път, добави той. \r\n„И за Додик е по-разумно да реши този проблем, докато той не е набрал скорост, защото ако по неговата воля в БиХ се разрази най-голямата следвоенна криза, ако нямаме функциониращ парламент на БиХ, ако няма бюджет, ако се блокира европейския път на БиХ, ако бъде спряно изграждането на инфраструктура в БиХ, защото няма да можем да вземем кредити от международните банки, ако се интензифицира изселването на младите хора, а жизнения стандарт и пенсиите в РС продължат да падат, тогава те наистина ще трябва да погълнат не жаба, а констенурка“, заяви Изетбегович. \r\nНа въпрос дали бошнячеството ще спаси Босна, той посочи, че след разпада на Югославия народите в БиХ са били увлечени в кървав междуособен конфликт, така че недоверието и страховете, както и илюзиите, че някои хора в съседни страни са им по-близки, ще продължат. \r\n*** \r\n  Бившият косовски премиер Рамуш Харадинай се срещна във вторник с лидерите на коалиционните си партньори – Беджет Пацоли от Новият косовски алианс (НКА) и Фатмир Лимай от Социалдемократическата инициатива (НИСМА), но не и Кадри Весели от Демократическата партия на Косово (ПДК), който не се яви, пише прищинският ежедневник  Koha Ditore . \r\nДен преди срещата Весели бе попитан дали ще присъства и отговори, че в момента важното е парламентът да бъде разпуснат и да се върви към предсрочни избори без ненужно отлагане. Освен това той оцени оставката на министър-председателя като предварително калкулиран ход. \r\nХарадинай, от своя страна, обяви изявленията на Весели за част от изборната кампания. „Важно е, че чухме изявленията на Весели в подкрепа на изборите. Разбрахме се да не губим време. Да се координираме“, каза той след проведената във вторник среща. \r\nОсвен това Харадинай заяви, че ако президентът Хашим Тачи не предприеме стъпки за насрочване на избори, ще се предприемат действия за разпускане на парламента. „Ако има забавяния от страна на президента, следващата седмица ние ще инициираме вот на недоверие в парламента“, заяви бившият министър-председател, но отказа да посочи конкретни дати, кога може да се случи това. „Добре е за всички да не се ангажираме с конкретни дати, а да се координираме за време, с което ще са съгласни всички партии“. \r\nМеждувременно лидерът на НИСМА Фатмир Лимай, цитиран от прищинския ежедневник Zeri, заяви, че срещата с Харадинай е била консултативна. \r\n„Говорихме за последните събития и за това как да продължим напред. Ясно е, че страната е пред избори и този въпрос трябва да бъде разрешен възможно най-бързо“, заяви той. Според изданието Лимай е намекнал за възможността да не се предприемат никакви действия до провеждането на вътрешните избори в Демократическата лига на Косово (ЛДК). „Има определени процедури, които трябва да бъдат проследени, консултации с президента и, вярвам, ЛДК също трябва да проведе очаквания процес. Надявам се обаче, че следващата седмица всички въпроси ще бъдат разрешени“, заяви лидерът на НИСМА. \r\n*** \r\n  Председателят на основната македонска опозиционна партия Християн Мицковски във вторник, заедно със своя заместник Александър Николовски, се срещна в Будапеща с унгарския премиер Виктор Орбан, пише вестник  „Нова Македония“ . \r\nНа срещата, както съобщават от ВМРО-ДМПНЕ, е обсъдена актуалната политическа и икономическа ситуация в Македония, основните предизвикателства, пред които тя е изправена, стратегическите интереси и перспективи, както и въпроси, свързани с двустранното сътрудничество на партийно ниво между фракциите на Мицковски и Орбан в рамките на Европейската народна партия (ЕНП). \r\nМицковски посочи, че за ВМРО-ДПМНЕ са изключително важни европейските перспективи на Скопие, които, по неговите думи, са под заплаха заради безотговорното правителство на премиера Зоран Заев. В тази връзка той е изразил загриженост от криминалните и корупционните скандали на настоящите македонски власти, както и от отсъствието на юридически решения на тези криминални афери, които заплашват функционирането на правовата държава, съобщават от опозиционната партия. \r\nНа срещата е станало въпрос и за перспективите за двустранно сътрудничество, особено в навечерието на Конгреса на ЕНП, където членуват и двете партии. \r\nМицковски е подчертал, че е за развитие на двустранното сътрудничество и потвърждение на стратегическите цели на Македония. \r\nСрещата на държавно ниво с премиера Орбан се състоя в официалната му резиденция в замъка Кармелита, където унгарският премиер се среща редовно с премиери, президенти и други високопоставени гости. \r\n*** \r\n  Изминаха само три седмици, откакто Никос Дендиас пое Министерството на външните работи на Гърция, но той вече изпрати много ясен сигнал относно външнополитическите приоритети на новото правителство, пише електронното издание на вестник  Kathimerini . \r\nПреди две седмици Дендиас посети САЩ, където се срещна с държавния секретар Майк Помпео, съветника по национална сигурност на Белия Дом Джон Болтън и законодатели с интерес в свързаните с Гърция въпроси. В неделя той пътува за Израел, където проведе срещи с президента Реувен Ривлин, премиера Бенямин Нетаняху и колегата си Ийзраел Катц. След това придружи гръцкия министър-председател Кириакос Мицотакис в Кипър. \r\nРанните действия показват, че Атина ще инвестира в същата ос на сигурността и общите интереси, както предишните гръцки правителства с различни цветове през предишните години. Така наречената инициатива за регионално сътрудничество 3 + 1 (която освен Гърция, Кипър и Израел включва и САЩ) е важна за всички четири страни. Трите съседни страни не споделят само демократичните ценности (което, трябва да се каже, не е правило за региона); те също развиват платформа за общи нужди и интереси. \r\nНа двустранното ниво в гръцко-израелските отношения има възможност за засилване на връзките още повече, особено в областта на икономиката и търговията. Вече броят на израелските посетители е скочил рязко, гръцка компания е много активна и успешна в добива на природен газ от израелските находища, докато иновациите могат да бъдат общият знаменател в много взаимноизгодни действия. Междувременно Гърция и Кипър са естественият портал за израелски износ към Европейския съюз. \r\nСигурността обаче остава централната зона на безпокойство, поради което сътрудничеството в отбраната включва съвместни военни учения (дълбочината на въздушното пространство е ключова за Израел). За гърците сътрудничеството с Израел се развива и задълбочава през последните девет години, тъй като оста Ерусалим-Атина прераства в дългосрочна, междупартийна стратегия. \r\nСАЩ и Израел са наясно с решителността, с която Гърция и Кипър са избрали да настояват за тази нова стратегическа схема за сигурност, възникваща в Източното Средиземноморие - схема, която в края на деня насърчава интересите на Вашингтон и Ерусалим чрез използването на военни бази и споделяне на информация. В същото време те са наясно със загрижеността на двете страни относно дейностите на Анкара и заплахите, идващи от турския президент Реджеп Тайип Ердоган и висши турски представители. \r\nЧрез тази стратегическа призма перспективата за сериозна турска провокация през следващия период би трябвало да представлява загриженост и за тях, като предизвика предпазливост и действия от тяхна страна, както символични, така и осезаеми, както при отворени, така и зад затворени врата. \r\n*** \r\n Президентът на Хърватия Колинда Грабар-Китарович, която е на тридневно посещение в Израел, в разговора си с държавния глава Реувен Ривлин отговори на въпрос за мигрантите, като заяви, че Босна и Херцеговина (БиХ)е нестабилна държава, контролирана от войнстващ ислям, пише белградският ежедневник  „Политика“ . \r\nКакто съобщава The Jerusalem Post, хърватският президент е заявила, че мигрантите не искат да остават в Хърватия, а през нея да стигнат до Германия.  Макар че те твърдят, че са сирийски бежанци, повечето от тях са от Африка или Пакистан и се опитват да пробият границата с Босна и Херцеговина, за която Китарович обясни, че е много нестабилна и в известна степен е превзета от хора, които имат връзки с Иран и терористични организации. \r\nСпоред цитата на израелското издание, БиХ в момента е контролирана от войнстващ ислям, който е доминиращ при определянето на дневния ред. \r\nЕдна от основните теми по време на срещата между Грабар Китарович и Ривлин са били възпоменанията на Холокоста, образованието, свързано с Холокоста и реституцията, свързана с него. \r\nГрабар-Китарович увери Ривлин, че Хърватия не се опитва да отрече миналото си, съобщава „Йерусалим пост“. \r\nВ закритата част на срещата хърватският президент е поискала съдействие от израелския си колега за решаването на спора между хърватското правителство, заедно с Община Загреб и Световния еврейски конгрес и еврейската общност в Хърватия. \r\nХърватското правителство предложи създаването на мемориал за жертвите на Холокоста и проектът е поет от община Загреб, но някои части от еврейската общност смятат, че общината се стреми да разкраси фашисткото минало на Хърватия, според израелски вестник. \r\nГрабар-Китарович увери Ривлин, че това не е така и Хърватия не се опитва да отрича миналото си. \r\nОбщина Загреб дори предложи да се изгради втори паметник в съответствие с желанията на еврейската общност, но тази оферта не помогна за прекратяване на спора.", "date": "2019.07.31", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/07/31/2685538/burgas-vremenna-organizatsiya-na-dvizhenieto-shte-bade-vavedena-za-metalhead-beer-fest-na-3-i-4-avgust.html", "text": "„Metalhead beer fest“ идва в началото на август с приятна смесица от крафт бира, вкусна храна, рок концерт и забавления за децата. Фестивалът ще се проведе на 3 и 4 август, събота и неделя, в парк \"Минерални бани\" в квартал \"Ветрен\" в Бургас. Това съобщиха от пресцентъра на  Община Бургас . Входът е свободен. По време на празника автомобили в зоната за отдих няма да се допускат с изключение на превозните средства, които обслужват събитието. \r\nЗа провеждането на бирфеста се въвежда специална организация на движението в района на парк \"Минерални бани\". Спазването на наложените правила ще позволи безпроблемното придвижване и провеждане на събитието. \r\nАвтомобилите ще спират в крайните десни ленти по посока на движението по улица \"Александър Стамболийски\" (от главния път Бургас - Айтос до Туристически комплекс \"Акве Калиде\"), на кръговия пътен възел при ТК \"Акве Калиде\" и в близкия паркинг в дясно от кръговото движение. \r\nОрганизатори на събитието са местната пивоварна METALHEAD със съдействието и подкрепата на Община Бургас.", "date": "2019.07.31", "title": "Бургас: Временна организация на движението ще бъде въведена за „Metalhead beer fest“ на 3 и 4 август"}
{"url": "http://www.focus-news.net/news/2019/07/31/2685537/parlamentat-prie-promeni-v-danachno-osiguritelniya-protsesualen-kodeks-na-vtoro-chetene.html", "text": "Парламентът прие промени в Данъчно-осигурителния процесуален кодекс на второ четене, предаде репортер на  Агенция „Фокус“ . Със законопроекта се въвеждат в българското законодателство изискванията на европейска директива за механизмите за разрешаване на спорове във връзка с данъчното облагане в Европейския съюз. Основна цел на директивата, съответно на законопроекта, е подобряване на съществуващите механизми за разрешаване на спорове, възникнали между държавите - членки на Европейския съюз. Законопроектът урежда документацията за трансферно ценообразуване. Тя включва местно досие и обобщено досие. Местното досие съдържа обща информация за лицето и собственика или собствениците на акциите или  дяловете му, както и данни за контролираните сделки и за прилаганите методи за определяне на пазарните цени. Обобщеното досие съдържа информация за организационната структура и дейността на многопрофилната група предприетия, контролираните сделки, функциите на лицата от групата и прилаганата политика на трансферно ценообразуване. \r\nДеница КИТАНОВА", "date": "2019.07.31", "title": "Парламентът прие промени в Данъчно-осигурителния процесуален кодекс на второ четене"}
{"url": "http://www.focus-news.net/news/2019/07/31/2685541/montana-pri-politseyska-operatsiya-v-selo-vasilovtsi-e-otkrita-oranzheriya-v-koyato-se-otglezhda-kanabis.html", "text": "На 28 юли 2019 г. е получен сигнал в Районно управление на МВР-Лом за изградена оранжерия, в която се отглежда канабис в частен имот в село Василовци. Това съобщиха от  ОДМВР-Монтана . За проверка на сигнала е планирана и проведена специализирана полицейска операция. В хода на проверката в имот на улица „Кирил и Методий“ в село Василовци са установени трима души, двама от които с адрес в София, на по 27 години, и 33 годишна руска гражданка. При извършените огледи и претърсвания в имота са открити 3 буркана, съдържащи 100 грама суха маса канабис. В една от стаите в процес на сушене са открити още 900 грама канабис. В двора на имота е изградена оранжерия за отглеждане на домати. Между насажденията са засадени 12 растения от вида на конопа с височина до 2.70 метра. Общото тегло на наркотичните растения е 15 кг. В оранжерията са изградени и система за капково напояване и система за видеонаблюдение. Установените на място извършители са задържани.", "date": "2019.07.31", "title": "Монтана: При полицейска операция в село Василовци е открита оранжерия, в която се отглежда канабис"}
{"url": "http://www.focus-news.net/news/2019/07/31/2685540/emil-kabaivanov-kmet-na-karlovo-na-izborite-naesen-shte-se-tarsyat-varianti-za-yavyavane-pod-formata-na-mestna-koalitsiya-ochakvame-reshenieto-na-gerb.html", "text": "На изборите наесен ще се търсят варианти за явяване под формата на местна коалиция. Това каза в предаването „Вече 30 години-времето е наше“ на  Радио „Фокус“  кметът на Карлово и зам.-председател на СДС Емил Кабаиванов. Една от успешните формули за явяване на местните избори са коалициите, добави той.  „Колегите от ГЕРБ, с които формираме мнозинство в Общинския съвет вече втори мандат и те участват в управлението на общината, имат зам.-кмет, председател на Общински съвет, те ще имат събрание на 8 август, на което ще решат за явяването си на местните избори. Аз искам да мине тяхното събрание, след като да се запозная с тяхното решение дали ще ме подкрепят, или ще издигнат своя кандидатура, тогава ще решим формата, под която да участваме. Но при всички случаи ние ще си партнираме, защото за мен партии и хора, които са идейно близки, организации, които са членове на едно европейско семейства, като ЕНП, които са заедно в местното управление, имат опита и желанието да продължат да работят, трябва да бъдат заедно и в следващия мандат. Конкретната формула ще стане ясна, след като колегите проведат своето събрание. Ние сме в ежедневни разговори, обменяме мисли, идеи как да намерим най-добрата форма, за да имаме мнозинство в Общинския съвет, да постигнем най-добър резултат за кмет на общината и да имаме повече кметове на кметства в Община Карлово“, обясни Емил Кабаиванов. На няколко общини в България СДС или ще има кмет на община, или ще има достатъчно на брой общински съветници, за да бъде фактор в това, което ще се случва в българското местно самоуправление, прогнозира зам.-председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.07.31", "title": "Емил Кабаиванов, кмет на Карлово: На изборите наесен ще се търсят варианти за явяване под формата на местна коалиция, очакваме решението на ГЕРБ"}
{"url": "http://www.focus-news.net/news/2019/07/31/2685545/inzh-kameliya-dencheva-direktor-na-pgsag-penyo-penev-biznesat-proyavyava-otnoshenie-kam-uchebniya-protses-v-gimnaziyata.html", "text": "При нужда бизнесът винаги проявява отношение към учебния процес в Професионалната гимназия по строителство, архитектура и геодезия „Пеньо Пенев“.  Това каза образователното предаване „Всички в час“ на  Радио „Фокус“  инж. Камелия Денчева, директор на учебното заведение. Тя уточни, че бизнесът винаги е насреща, когато работодателите са включвани в държавните квалификационни комисии, както и при нужда за получаване на финансова подкрепа. „Иска ми се да контактуват с учениците и да си презентират своите фирми и възможностите, които предоставят, за да привлекат младите да отидат при тях след завършването си“, обясни тя. Инж. Денчева добави, че училището акцентира основно в две посоки, една от които са традиционните „Строителство и архитектура“, „Геодезия“, „Транспортно строителство“ и „Архитектурна реставрация, а другата посока е интериорът – „Графичен дизайн“, „Интериорен дизайн“ и „Компютърна графика“. „Този баланс на специалности отговаря на интересите на обществеността, учениците, които постъпват при нас както и на стратегията на гимназията, за да имаме широка палитра от специалности, които да предлагаме с образователните услуги. Най-голям интерес предизвикват специалностите „Строителство и архитектура“, „Геодезия“, „Компютърна графика“, „Графичен дизайн“, както и „Интериорен дизайн“, поясни тя. Директорът на учебното заведение уточни, че въпреки глада за кадри в строителството, масово учениците продължават образованието си в университетите, а малко остават в реалното производство. „Извънкласните занимания също са съществена част от нашата дейност, като освен заниманията по интереси, направихме 11 клуба, включващи ателиета по живопис, по народни танци, занимателна математика и др. Там се включиха 190 ученици от 400. Гимназията е единствената, която има харта „мобилност“  за целия град, която се получава за доказан международен опит за работа по международни проекти, основно по „Еразъм“. Имаме направени 10 мобилности, в които са се включили около 80 учители и 120 ученици“, обобщи инж. Денчева.  \r\nМилослава АНГЕЛОВА", "date": "2019.07.31", "title": "Инж. Камелия Денчева, директор на ПГСАГ \"Пеньо Пенев\": Бизнесът проявява отношение към учебния процес в гимназията"}
{"url": "http://www.focus-news.net/news/2019/07/31/2685522/premierat-boyko-borisov-blagodarya-na-vsichki-koito-sa-rabotili-po-strategicheskiya-proekt-za-prevaorazhavane-na-balgarskata-armiya.html", "text": "Благодаря на всички, които са работили по стратегическия проект за превъоръжаване на Българската армия. Това каза министър-председателят Бойко Борисов на заседание на Министерски съвет, предаде репортер на  Агенция „Фокус“ . Бойко Борисов поздрави Министерството на отбраната, Министерството на финансите, Министерството на икономиката и всички, които са работили по стратегическия проект за превъоръжаване на българската армия. \"Сега Финансовото министерство довършва работата си. Това, което излиза от департамента на САЩ, го четат всички. Никой извън България не би си помислил, че българското и американското правителство са били подвластни на лобизъм или на корупционни действия\", добави той относно поздравите на САЩ за самолетите F-16. Борисов каза още, че след Промените Българската армия не е била превъоръжавана. \"28 години след Промените такова нещо не се е случило. Все още Българската армия е въоръжена със старите руски оръжия\", поясни той. Министър-председателят заяви, че след изтърпяното досега оценката на департамента на САЩ е достатъчно ясна. \"Истински съжалявам, че нашите партньори вдясно нито веднъж не се опитаха да ни помогнат и защитят, защото това е и геостратегическо решение\", изрази съжалението си Борисов.", "date": "2019.07.31", "title": "Премиерът Бойко Борисов: Благодаря на всички, които са работили по стратегическия проект за превъоръжаване на Българската армия"}
{"url": "http://www.focus-news.net/news/2019/07/31/2685542/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Срещата в Бахрейн за обсъждане на мисия в Ормузкия проток, отказът на Берлин да включи страната във водена от САЩ военна мисия в региона, разследване на убийството на осемгодишно дете на централната железопътна гара във Франкфурт на Майн, както и нова надпревара във въоръженията на Балканите са част от основните теми, върху които акцентират водещите печатни издания в Германия.  . \r\n \r\n \r\n*** \r\n  Заповед за арест е издадена срещу убиеца на осемгодишно дете на Централната гара във Франкфурт на Майн. 40-годишният еритреец, който се опита да блъсне пред пристигащия влак и майката на детето,  е издирван и от властите в Швейцария, където живее от 2006 г., съобщава германският вестник  BILD . \r\nФедералният министър на вътрешните работи Хорст Зеехофер прекъсна лятната си отпуска заради престъплението, което разтърси Германия, и повика началниците на агенциите за сигурност на среща на върха в Берлин. На пресконференция Зеехофер, директорът на Федералната криминална служба Холгер Мюнч  и този на Федералната полиция Дитер Роман обявиха последните резултати от разследването по случая. \r\nЗеехофер говори за „хладнокръвно убийство\". Подобно събитие смайва и ни „удря в сърцето“. Министърът на вътрешните работи отново поднесе съболезнования  на майката на убитото момче. „Към момента нямаше информация за мотивите на извършителя\", призна Зеехофер. \r\nРоман информира, че мъжът е роден е през 1979 г. в Еритрея, баща е на три деца. През 2006 г. Хабте Арая пристигна в Швейцария, молбата му за убежище е уважена през 2008 г. - там той си намира работа. Швейцарските власти го определят като „пример за успешна интеграция“ и „добре интегриран“. \r\nОказва се, че 40-годишният бежанец от Еритрея е издирван не само от германската полиция, но и от швейцарската. Съответното бе обявено на пресконференция в Цюрих. Мъжът е получавал психиатрична помощ от началото на 2019 г. При претърсване на дома му след убийството във Франкфурт на Майн са намерени съответните документи. Твърди се, че е работил до януари, след което е бил в отпуск по болест заради „психични проблеми“. Дали лечението е било доброволно, все още не е ясно. \r\nОсвен това по време на претърсването на дома му не са открити доказателства за радикализация или идеологизация. Според Вернер Шмид, ръководител на регионалната полиция в кантона Цюрих, само четири дни преди убийството Арая в нападнал съседката си с нож. В резултат срещу него е издадена заповед за арест. Съпругата му алармирала полицията за извърешеното от него нападението. \r\nЗа семейството, според полицията, това е бил „изненадващ изблик\" на Арая. Засега в Швейцария той няма криминално досие. \r\n \r\n \r\n*** \r\n  Дискусиите за необходимостта от защита на петролните танкери в Персийския залив придобиха конкретни военни измерения. Представителите на американски и британски части ще обсъдят в Бахрейн възможностите за съвместна военна мисия в Ормузки проток, съобщава германският национален ежедневник  Die Frankfurter Allgemeine Zeitung . \r\nИнформацията бе потвърдена от Министерство на отбраната на Великобритания и говорител на Пети флот на ВМС на САЩ. Подробности обаче не бяха разкрити. \r\nМинистерството в Лондон говори за „няколко международни партньори\", които ще присъстват на срещата. Детайли не бяха споменати. Всичко все още е на „дискусионно ниво\", увериха от военното ведомство. Според говорителя на Пети флот на ВМС на САЩ, срещата ще се проведе зад затворени врати, а подробности за резултатите й ще бъдат представени в четвъртък. \r\nОбединеното кралство и САЩ искат да гарантират безопасното транспортиране на петрол в региона, който е от ключово значение за международната търговия. В САЩ дискусиите продължават вече няколко седмици. \r\nГермания също беше помолена за възможно участие. От МВнР в Берлин обаче поясниха, че не се очаква страната да се включи в планираната американска мисия. Дори политици от управляващите партии ХДС и ГСДП отхвърлиха ръководена от САЩ мисия. \r\n \r\n \r\n*** \r\n  Официален Берлин потвърди: въпреки призивите на САЩ, Германия няма да участва във водена от САЩ военна мисия за охрана на търговските кораби в Ормузкия проток. Съответното потвърди вицеканцлерът на ФРГ Олаф Шолц, съобщава изданието  Der Spiegel . \r\nШолц бе категоричен - федерално правителство отхвърля участието на Германия в американска военноморска мисия в района на Персийския залив. Самият той призна, че е „много скептично“ настроен към подобна инициатива под ръководството на Вашингтон.  \r\nПреди няколко дни стана известно , че САЩ официално са поискахали подкрепа от Германия за международна военна коалиция за защита на петролните танкери в Ормузския проток. Преди това Великобритания предложи европейска военноморска мисия за осигуряване на морския трафик в района на Персийския залив. \r\nНа въпрос дали федералното правителство вече официално е отхвърлило искането на САЩ, Шолц отговори, че позицията на Берлин по въпроса е известна „не само от вчера\". „Мнозина казаха, че искаме да обсъдим с нашите френски и британски партньори как да наблюдаваме ситуацията, но никой не говореше за мисия“, припомни социалдемократът. \r\nМорска мисия за защита на цивилното корабоплаване в региона на Персийския залив може да доведе до изостряне на ситуацията в региона. „Най-лошото би било истински военен конфликт там, тогава корабоплаването наистина би било в опасност\", предупреди Шолц. \r\nДори бившият канцлер Герхард Шрьодер (ГСПД) отхвърли идеята. Германия не бива да бъде въвлечена в конфликта между САЩ и Иран, категоричен бе политикът. „Това би било последващо легитимиране на войната в Ирак\". \r\nПрез 2003 г. Шрьодер, като канцлер, не отговори на искането за германско участие в американската инвазия в Ирак. По това време САЩ бяха сформирали „коалиция на желаещите“. \r\nОткакто САЩ се отказаха от международната ядрена сделка с Иран, напрежението в региона на Персийския залив нараства с всеки един изминал месец. От началото на май има серия инциденти, свързани с кораби, за които Вашингтон обвинява Иранската революционна гвардия. На 20 юли в Ормузкия проток между Персийския и Оманския залив, Иран задържа британски танкер. \r\n \r\n \r\n*** \r\n  В Югоизточна Европа купуват оръжие, както никога досега. Междувременно напрежението между враждебните настроените една спрямо друга етнически групи нараства. На фона на ситуацията Русия се намесва доколкото е възможно - и по този начин допълнително увеличава потенциала за конфликт в покрайнините на ЕС, коментират в редакцията на германския национален ежедневник  Die Welt . \r\nНа 26 юли Румъния обяви, че е спряла руски трансфер на оръжие за Сърбия по река Дунав. Той се състоеше от десет използвани, но модернизирани БРДМ-2, част от необичаен подаръчен пакет за Сърбия: 30 модернизирани бойни танка Т-72 и 30 бронирани превозни средства. Подарък на руския народ за сръбския. \r\nДействията на Букурещ бяха аргументирани с настоящите санкции на Европейския съюз срещу Русия за присъединяването на Кримския полуостров през 2014 г. След това руснаците предадоха танковете на Сърбия по въздух, използвайки въздушното пространство на Унгария, чийто премиер Виктор Орбан винаги се стреми към добри отношения с руския президент Владимир Путин. Държавният глава на Сърбия Александър Вучич изрично благодари на Путин на 29 юли за приноса му да „подсили мощта на сръбските въоръжени сили\". \r\nНовината подчертава амбициите на Сърбия да модернизира силите си и да изгради своя мощна отбранителна индустрия. Това е експлозивно - защото Сърбия разчита на Русия в това си начинание, а тя е страна, показала в Украйна волята за увеличаване на собствената си сфера на влияние чрез оръжие.  \r\n \r\nОсвен това Сърбия е водила войни срещу Хърватия и Косово при Слободан Милошевич и помага на Белград по време на войната в Босна. На този фон предупреждението на сръбското правителство, че ще нападне Косово, в случай че страната създаде своя собствена армия, звучи особено заплашително. За създаването на армия на Косово бе взето решение през декември миналата година от парламента в Прищина - не на последно място, защото Сърбия се превъоръжава. \r\n \r\nПолша е тежката категория в региона \r\n \r\nПроцесът е част от общото превъоръжаване в Източна Европа. Особено новите членки на ЕС, от Полша и Унгария до България, бързат да модернизират своите безнадеждно остарели арсенали от съветски стил. Всички страни в региона имат дългосрочни програми за въоръжение, в зависимост от страната от 2014 г. или 2017 г. до 2026 г. или дори 2030 г. \r\nТези страни са членки на НАТО. Те купуват новите си оръжия от САЩ и ЕС. Полша е тежката категория в региона. Страната увеличава масово военните си разходи - през 2017 г. до десет милиарда, 2018 г. дори до дванадесет милиарда долара. Сега е една от малкото страни-членки на НАТО, които изпълняват исканията на САЩ за отбрана в размер на два процента от БВП, поискан от американския президент Доналд Тръмп. До 2030 г. Варшава иска да надмине тази цифра и да похарчи 2,5 процента от своя БВП за въоръжение, особено за закупуване на супермодерните американски изтребители F-35. \r\nУнгария също обмисля закупуването на F-35 и през следващата година отново ще увеличи военния си бюджет с 20%. Популярни са и германските танкове „Леопард“ и хеликоптерите „Еърбъс“. Румъния също е увеличила разходите си за отбрана: само през 2017 г. страната удвои разходите си за отбрана от два на четири милиарда долара. И Хърватия иска да купи американски изтребители F-16 възможно най-скоро, за да замени остарелите си МиГ 21. \r\nВсичко това означава укрепване на НАТО в региона, така че не е изненадващо, че Русия се противопоставя на процеса. Докато в страните от бивша Югославия НАТО се фокусира главно върху Албания, Косово и Хърватия, Русия се съсредоточава върху Сърбия и Република Сръбска. В Косово САЩ разполагат с една от най-големите си военни бази  – „Бондстийл“. Русия иска да изгради военна база в Република Сръбска. \r\n \r\nРусия подарява на Сърбия танкове и изтребители \r\n \r\nТъй като сърбите са икономически по-слаби от членовете на ЕС в региона, Москва им дава оръжие: освен споменатите по-горе танкове, Белград получи шест бойни самолета МиГ-29, Беларус добави още осем. Последната доставка беше през февруари тази година. Сърбия сега има най-силните военновъздушни сили в региона. \r\nСамолетите и танковете са подаръци, но така или иначе те струват пари. Според съобщения в медиите Белград трябва да плати сам за модернизацията на самолетите. Сумата е 185 милиона долара. Следват системите за противовъздушна отбрана от тип „Бук 2“ и „Бук 3“. \r\nСърбия харчи най-много пари за покупка на въоръжение от страните от бивша Югославия - през 2017 г. тя отдели 731 милиона долара. Албания остана на второ място със 168 милиона долара. Ако се вземат предвид плановете на Косово да похарчи 98 милиона долара през следващата година за планираната си армия (с числена сила 5000 войници), албанският фактор има сериозна тежест във военния баланс на Балканите. \r\nНовата надпревара във въоръжението на Балканите е преплетена с политически аргументи. Албания и Косово са взели решение за митнически съюз. В Сърбия това се разглежда като опит да се създаде „Велика Албания“ - термин, с който албанското правителство обича да провокира. \r\nОсвен това все още съществува идеята на сръбския президент Вучич и косовския му колега Хашим Тачи да разрешат проблема в двустранните си отношения с размяна на територии. Това от своя страна би могло да доведе до домино ефекти - като разцепление на Босна и Херцеговина. Или дори в Македония, където живеят много албанци. \r\nИменно защото подобни идеи имат голям потенциал за конфликти, ЕС се опитва да заглуши този дебат. В момента темата вече не е на дневен ред. САЩ обаче изглеждат отворени за размяна на територии, ако тя донесе стабилност в дългосрочен план. Опцията все още не е на масата за преговори. Сигурното обаче е, че колкото повече се актуализира, толкова по-голяма ще бъде опасността от политически конфликти стават в региона. \r\n \r\n***", "date": "2019.07.31", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/07/31/2685543/dobrich-obshtiyat-broy-na-noshtuvkite-vav-vsichki-mesta-za-nastanyavane-v-oblastta-registrirani-prez-may-e-87-200.html", "text": "Общият брой на нощувките във всички места за настаняване в област Добрич, регистрирани през май 2019 г., е 87 200, или с 13.6% по-малко в сравнение със същия месец на предходната година. Това съобщи Илга Иванова, гл. експерт в отдел „Статистически изследвания – Добрич“ към Териториално статистическо бюро – Североизток, предаде кореспондент на  Радио „Фокус” . През май 2019 г. в област Добрич са функционирали 99 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 7 800., а на леглата - 16 300. В сравнение с май 2018 г. общият брой на местата за настаняване и стаите в тях намаляват съответно с по 3.9%, а леглата в тях с 4.2%. Общата заетост на леглата в местата за настаняване през май 2019 г. намалява с 2.6 процентни пункта в сравнение със същия период на 2018 г., като достига 17.8%. Приходите от нощувки през май 2019 г. достигат 4 839 400 лв., като приходите от български граждани са 26.6%, а от чужди граждани - 73.4%. От всички пренощували лица 38.1% са българи, като по-голямата част от тях ( 63.1%) са нощували в места за настаняване с 1, 2 или 3 звезди. Пренощувалите чужденци са 16 300. Чуждестранните туристи посетили област Добрич са предимно от Румъния (43.8%), Германия (21.2%), Франция (6.3%) и Русия (4.5%). \r\nЖулиета НИКОЛОВА", "date": "2019.07.31", "title": "Добрич: Общият брой на нощувките във всички места за настаняване в областта, регистрирани през май, е 87 200"}
{"url": "http://www.focus-news.net/news/2019/07/31/2685544/harvatskiyat-chlen-na-prezidiuma-na-bih-zhelko-komshich-nestabilna-e-grabar-kitarovich-a-ne-bih-govori-brutalni-lazhi.html", "text": "Хърватският член на Президиума на Босна и Херцеговина (БиХ) Желко Комшич остро нападна хърватският държавен глава Колинда Грабар-Китарович заради изявлението й, че БиХ е „под контрола на войнстващ ислям“, пише електронното издание на хърватския ежедневник  24 sata . \r\nГрабар-Китарович заяви по време на посещението си в Израел, че БиХ е „много нестабилна и в някои отношения се управлява от хора, свързани с Иран и терористични организации“. „Страната е под контрола на войнстващ ислям, който е доминиращ при определянето на дневния ред“, добави държавният глава, цитирана от The Jerusalem Post. \r\nКомшич каза на Колинда Грабар-Китарович, че „нестабилна е тя, а не БиХ“. \r\n„Съжалявам, че президентът на Хърватия продължава с пропагандната дейност в ущърб на БиХ и разпространява брутални лъжи. Изглежда обаче, че това не е изключение, а правило в отношението на Грабар-Китарович към БиХ\", каза хърватският член на Президиума на БиХ. \r\nТой я обвини в „злонамерено отношение“ към съседна държава и заключи, че фона на подобни изявления може да има за цел само да навреди на репутацията на БиХ и да застраши нейното оцеляване. \r\n„Подобна упоритост в пропагандата срещу БиХ само още повече  засилва убеждението ни, че именно службите на Република Хърватска искат да инсценират нещо в БиХ, което да навреди на репутацията на страната ни, да затвори вратите й за членство в НАТО и ЕС и по този начин да постави под въпрос нейната жизнеспособност“, уверен е Комшич. \r\n \r\nПревод и редакция:", "date": "2019.07.31", "title": "Хърватският член на Президиума на БиХ Желко Комшич: Нестабилна е Грабар-Китарович, а не БиХ; говори брутални лъжи"}
{"url": "http://www.focus-news.net/news/2019/07/31/2685546/ombudsmanat-maya-manolova-neobhodim-e-zakon-za-chastniya-falit-koyto-da-okurazhi-predpriemchivite-balgari.html", "text": "Необходим е Закон за частния фалит, който да окуражи предприемчивите българи. Това каза омбудсманът Мая Манолова пред журналисти в Народното събрание във връзка със Закона за личния фалит, предаде репортер на  Агенция „Фокус“ .„Днес внасяме Закона за гражданската несъстоятелност, един дълго чакан и изстрадан закон от българките граждани, които са изпаднали в дългово робство, във финансово бреме, които нямат шанс и перспектива за себе си и своите семейства. България е единствената държава в ЕС, която няма такъв закон. В същото време ние сме на четвърто място по свръхзадлъжнялост на гражданите. Близо 800 млн. годишно са лошите, необслужваните кредити. Става дума не само за дългове към банки, но и за дългове към фирми за бързи кредити, към лизингови компании, към колектори, към различни монополни дружества. Освен огромен проблем за вечните длъжници в България, които са се превърнали в бегълци за собствената си държава, този закон е изключително важен и чакан от младите хора, от предприемачите, от тези, които искат да започнат собствен бизнес, защото липсата на такова законодателство, лошата среда за започване на бизнес са сериозна преграда пред предприемаческия дух на младия българин. Страхът от грешка наистина превръща започването на бизнес в руска рулетка, при която ти имаш право на една грешка, на един изстрел. Това е заради липсата на Закона за частния фалит, който да окуражи младите, предприемчивите да рискуват, да бъдат смели, да започват бизнес. За това те го правят извън границите на България“, заяви Манолова. По думите й младите рискуват и започват бизнес и успяват в други държави, но това носи полза на чужди икономики. „Моето настояване е този закон да бъде приет, опитали сме се да осигурим баланс между различните интереси. Между тези на кредиторите, на фиска, на обществото и интересите на предприемачите и на българските домакинства“, посочи още омбудсманът. „Наистина за един кредитор не е по-добре да вземе нула лв. от своя длъжник, а 30-40 % от дълга си, когато човекът е образно казано финансово затънал, отколкото да го изпрати в сивия сектор, отколкото да не получи нищо от дължимите си суми“, допълни още Манолова.  \r\nДеница КИТАНОВА", "date": "2019.07.31", "title": "Омбудсманът Мая Манолова: Необходим е Закон за частния фалит, който да окуражи предприемчивите българи"}
{"url": "http://www.focus-news.net/news/2019/07/31/2685547/blagoevgrad-kmetat-d-r-atanas-kambitov-osiguri-na-sportistite-v-grada-nov-boksov-ring-kopie-na-ringa-na-kubrat-pulev.html", "text": "Нов боксов ринг е на разположение на спортистите в Благоевград. Той е осигурен от Община Благоевград, а целта е да се предоставят по-добри условия за местните клубове. Това съобщиха от пресцентъра на  Общината . Рингът е копие на една от площадките за бокс в „Спортен център Пулев“.  Той е ситуиран в зала „Орфей“ в парк „Македония и е с размери 5x5 м. Настилката е изработена от висококачествен материал, с дебелина 4 см., която намалява риска от контузии по време на мач. \r\nРингът ще може да бъде използван от всички боксови клубове, като предстои да се изготви и конкретен график.  \r\n „До момента в Благоевград нямаше подобен ринг. Благодарим на кмета д-р Атанас Камбитов за предоставените условия“, коментира отец Андон Шавулев, президент и треньор на БК „Пирин“. \r\nПрез 2014 година Община Благоевград осигури и ринг с олимпийски размери, който се ползва за състезания.  Същият ще бъде на разположение на спортистите през месец октомври, когато в Благоевград предстои да се проведе отборно първенство за мъже.   \r\nС осигуряването на подходящи условия, Община Благоевград цели да насърчи физическата активност сред младите хора и развитие на спорта в областния център.", "date": "2019.07.31", "title": "Благоевград: Кметът д-р Атанас Камбитов осигури на спортистите в града нов боксов ринг, копие на  ринга на Кубрат Пулев"}
{"url": "http://www.focus-news.net/news/2019/07/31/2685548/d-r-borislav-kamenov-odbh-dobrich-ne-namerihme-trupove-na-umreli-kozi-na-plazha-kray-durankulak.html", "text": "Не намерихме трупове на умрели кози на плажа край Дуранкулак. Това съобщи за  Радио „Фокус“ – Варна  директорът на Областната дирекция по безопасност на храните (ОДБХ) в Добрич д-р Борислав Каменов във връзка с подаден вчера сигнал за трупове на кози на плажа край Дуранкулак. Той обясни, че след подадения сигнал веднага на място е изпратен екип от ОДБХ, заедно с представители на Община Шабла, които са обходили близо 2.5-километрова зона от къмпинга на Дуранкулак до централния плаж, но не са открили трупове на кози. На място е имало екип и на Регионалната инспекция по околната среда и водите (РИОСВ), които също не са открили следи от животните по крайбрежната ивица. Д-р Каменов обясни, че и в момента на място има служители на ОДБХ-Добрич и Община Шабла, които отново проверяват зоната.  \r\nПо думите му след вчерашния сигнал не са подавани нови такива за следи от кози по плажа или в морето край Дуранкулак. Специалистът обясни, че в такива случаи опасност за хората няма, тъй като ОДБХ предприема незабавни действия по загробване на животното и дезинфекция на мястото. „Има определено място в общините където се загробват тези трупове. На мястото, където е открит трупа, се извършва дезинфекция. Така, че за плажа и за плажуващите не е опасно това нещо след като бъде извършена дезинфекция. Ако става на въпрос за прасе, изхвърлено от морето, взема се проба от него и се изпраща в София в референтната лаборатория да бъде изследвано за Африканска чума по свинете задължително. А трупа по същия начин се загробва и се извършва дезинфекция“, обясни директорът на ОДБХ-Добрич. Той припомни, че Българската агенция по безопасност на храните и нейните регионални звена, отговарят за случаи на ранени или мъртви домашни животни. За защитените видове отговаря РИОСВ. \r\nБояна АТАНАСОВА", "date": "2019.07.31", "title": "Д-р Борислав Каменов, ОДБХ-Добрич: Не намерихме трупове на умрели кози на плажа край Дуранкулак"}
{"url": "http://www.focus-news.net/news/2019/07/31/2685553/ombudsmanat-maya-manolova-deputatite-se-razseyvat-za-promenite-v-grazhdanskiyaprotsesualen-kodeks-za-svrahpravomoshtiyata-na-bankite-i-balgariya-shte-bade-sanktsionirana-zaradi-tova.html", "text": "Депутатите се разсейват за промените в Гражданския–процесуален кодекс за свръхправомощията на банките и България ще бъде санкционирана заради това. Това каза омбудсманът Мая Манолова пред журналисти в Народното събрание във връзка със Закона за личния фалит, предаде репортер на  Агенция „Фокус“ . Във връзка със законопроекта на Манолова за Гражданско-процесуалния кодекс и в отговор на въпрос дали ЕК ще глоби страната ни, омбудсманът заяви, че парламентът се разсейва в решимостта си. „Всъщност липсва всякаква решимост и воля да бъдат приети предложените промени за ограничаване на свръхправомощията на банките и за привилегията на монополните дружества в съдебната фаза. След  като проектът, който внесох през януари и който е в пълно съответствие с европейската директива беше приет ентусиазирано на първо четене, замръзна в шкафа на някои от членовете на Правната комисия, вероятно на нейното ръководство и няма абсолютно никакво движение. В България е в наказателна процедура заради това, че не осигурява служебна проверка за неравноправни клаузи в договорите с банки и с монополни дружества. Ние сме го предложили как точно да се случи.  Тъй като става и тук за сериозни икономически интереси, депутатите се разсейват и нямат никаква активност по придвижването и приемането на този закон. Да, България ще бъде санкционирана. След като е предупредена, че нарушава европейското законодателство, не съобразява привилегията на банките с изискванията на Европа, следващата фаза е да бъде осъдена и да плаща на дневна база сериозни суми, затова че не изпълнява своите ангажименти към европейската директива“, допълни още Манолова. \r\nДеница КИТАНОВА", "date": "2019.07.31", "title": "Омбудсманът Мая Манолова: Депутатите се разсейват за промените в Гражданския–процесуален кодекс за свръхправомощията на банките и България ще бъде санкционирана заради това"}
{"url": "http://www.focus-news.net/news/2019/07/31/2685551/ombudsmanat-maya-manolova-zadalzhenieto-da-bade-priet-zakon-za-lichniya-falit-proizticha-ot-evropeyska-direktiva-koyato-stana-fakt-prez-yuni.html", "text": "Задължението да бъде приет Закон за личния фалит произтича от европейска директива, която стана факт през юни. Това каза омбудсманът Мая Манолова пред журналисти в Народното събрание във връзка със Закона за личния фалит, предаде репортер на  Агенция „Фокус“ . Манолова отчете, че директивата е влязла преди 10 дни, която задължава България  в следващите 2 години да приведе законодателството си в съответствие  и да приеме закон, който да даде втори шанс да предприемачите, но и на гражданите потребители. „Ние сме разработили този закон“, допълни още тя. „Искам да кажа, че този закон ще бъде в полза и на г-н Горанов, защото ще осигури повече данъци, на г-н Петков, социалният министър, защото ще осигури повече осигуровки и по-малко социални плащания. Ще бъде в помощ на г-н Андронов и на г-н Велев, като представители на кредиторите, защото ще осигури справедливост при удовлетворяване на интересите на кредиторите при свръзадлъжнели длъжници. Опитали сме се да осигурим баланс и да сложим пред скоби принципът на добросъвестността при това законодателство“, допълни още Манолова. „Предлагаме съдебна процедура, която започва по искане на длъжника и в зависимост от това дали той разполага с имущество, дали разполага с доходи, които са над несеквестируемиия минимум, процедурите са различни. Предвижда се справедливост при удовлетворяването на кредиторите, като длъжникът се задължава да изплаща съответните суми в резултат на три или пет години. От своя страна кредиторите се отказват от част от своите вземания, така че става дума и за опрощаване на дълговете в размер до 50 % от обезпечените и необезпечените задължения. \r\n   \r\nДеница КИТАНОВА", "date": "2019.07.31", "title": "Омбудсманът Мая Манолова: Задължението да бъде приет Закон за личния фалит произтича от европейска директива, която стана факт през юни"}
{"url": "http://www.focus-news.net/news/2019/07/31/2685506/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Срещата в Бахрейн за обсъждане на мисия в Ормузкия проток, нова надпревара във въоръженията на Балканите, както и последните развития около Брекзит са част от основните теми, върху които акцентират водещите европейски издания . \r\n \r\n \r\n*** \r\n  Великобритания покани военни представители на САЩ, Франция и други европейски държави на среща в Бахрейн в опит да се създаде международна мисия по осигуряването на сигурността на корабите, преминаващи през Ормузкия проток, пише британският вестник  The Guardian . \r\nОбединеното кралство се надява да действа като медиатор в преговорите между САЩ, които са западната държава с най-силното военно присъствие в региона, и държави като Германия, която няма желание да се включва във военни операции, водени от Вашингтон.  \r\nИзточници от военното министерство на Великобритания съобщават, че предложението да се създаде европейска мисия, за да се предотвратят бъдещи инциденти като този със задържането на британски кораб от страна на Иран е все още актуално, въпреки оставката на Джеръми Хънт като външен министър на страната. \r\nНо те признаха, че успехът на операцията ще зависи от участието на САЩ, „дали начело на или в подкрепа на мисията“. Пети флот от ВМС на САЩ е базиран в Бахрейн. \r\nПреди две седмици Иран конфискува петролен танкер, плаващ под британски флаг. Tогава Великобритания обяви, че Техеран е действал нелегално в омански води.  \r\nСрещата е насрочена за сряда следобед и не се очаква да доведе до незабавни резултати, отбелязват британските власти. Те добавиха, че предложенията от срещата ще бъдат върнати на националните правителства за по-нататъшно обсъждане. \r\n \r\n*** \r\n  В Югоизточна Европа купуват оръжие, както никога досега. Междувременно напрежението между враждебните настроените една спрямо друга етнически групи нараства. На фона на ситуацията Русия се намесва доколкото е възможно - и по този начин допълнително увеличава потенциала за конфликт в покрайнините на ЕС, коментират в редакцията на германския национален ежедневник  Die Welt . \r\nНа 26 юли Румъния обяви, че е спряла руски трансфер на оръжие за Сърбия по река Дунав. Той се състоеше от десет използвани, но модернизирани БРДМ-2, част от необичаен подаръчен пакет за Сърбия: 30 модернизирани бойни танка Т-72 и 30 бронирани превозни средства. Подарък на руския народ за сръбския. \r\nДействията на Букурещ бяха аргументирани с настоящите санкции на Европейския съюз срещу Русия за присъединяването на Кримския полуостров през 2014 г. След това руснаците предадоха танковете на Сърбия по въздух, използвайки въздушното пространство на Унгария, чийто премиер Виктор Орбан винаги се стреми към добри отношения с руския президент Владимир Путин. Държавният глава на Сърбия Александър Вучич изрично благодари на Путин на 29 юли за приноса му да „подсили мощта на сръбските въоръжени сили\". \r\nНовината подчертава амбициите на Сърбия да модернизира силите си и да изгради своя мощна отбранителна индустрия. Това е експлозивно - защото Сърбия разчита на Русия в това си начинание, а тя е страна, показала в Украйна волята за увеличаване на собствената си сфера на влияние чрез оръжие.  \r\n \r\nОсвен това Сърбия е водила войни срещу Хърватия и Косово при Слободан Милошевич и помага на Белград по време на войната в Босна. На този фон предупреждението на сръбското правителство, че ще нападне Косово, в случай че страната създаде своя собствена армия, звучи особено заплашително. За създаването на армия на Косово бе взето решение през декември миналата година от парламента в Прищина - не на последно място, защото Сърбия се превъоръжава. \r\n \r\nПолша е тежката категория в региона \r\n \r\nПроцесът е част от общото превъоръжаване в Източна Европа. Особено новите членки на ЕС, от Полша и Унгария до България, бързат да модернизират своите безнадеждно остарели арсенали от съветски стил. Всички страни в региона имат дългосрочни програми за въоръжение, в зависимост от страната от 2014 г. или 2017 г. до 2026 г. или дори 2030 г. \r\nТези страни са членки на НАТО. Те купуват новите си оръжия от САЩ и ЕС. Полша е тежката категория в региона. Страната увеличава масово военните си разходи - през 2017 г. до десет милиарда, 2018 г. дори до дванадесет милиарда долара. Сега е една от малкото страни-членки на НАТО, които изпълняват исканията на САЩ за отбрана в размер на два процента от БВП, поискан от американския президент Доналд Тръмп. До 2030 г. Варшава иска да надмине тази цифра и да похарчи 2,5 процента от своя БВП за въоръжение, особено за закупуване на супермодерните американски изтребители F-35. \r\nУнгария също обмисля закупуването на F-35 и през следващата година отново ще увеличи военния си бюджет с 20%. Популярни са и германските танкове „Леопард“ и хеликоптерите „Еърбъс“. Румъния също е увеличила разходите си за отбрана: само през 2017 г. страната удвои разходите си за отбрана от два на четири милиарда долара. И Хърватия иска да купи американски изтребители F-16 възможно най-скоро, за да замени остарелите си МиГ 21. \r\nВсичко това означава укрепване на НАТО в региона, така че не е изненадващо, че Русия се противопоставя на процеса. Докато в страните от бивша Югославия НАТО се фокусира главно върху Албания, Косово и Хърватия, Русия се съсредоточава върху Сърбия и Република Сръбска. В Косово САЩ разполагат с една от най-големите си военни бази  – „Бондстийл“. Русия иска да изгради военна база в Република Сръбска. \r\n \r\nРусия подарява на Сърбия танкове и изтребители \r\n \r\nТъй като сърбите са икономически по-слаби от членовете на ЕС в региона, Москва им дава оръжие: освен споменатите по-горе танкове, Белград получи шест бойни самолета МиГ-29, Беларус добави още осем. Последната доставка беше през февруари тази година. Сърбия сега има най-силните военновъздушни сили в региона. \r\nСамолетите и танковете са подаръци, но така или иначе те струват пари. Според съобщения в медиите Белград трябва да плати сам за модернизацията на самолетите. Сумата е 185 милиона долара. Следват системите за противовъздушна отбрана от тип „Бук 2“ и „Бук 3“. \r\nСърбия харчи най-много пари за покупка на въоръжение от страните от бивша Югославия - през 2017 г. тя отдели 731 милиона долара. Албания остана на второ място със 168 милиона долара. Ако се вземат предвид плановете на Косово да похарчи 98 милиона долара през следващата година за планираната си армия (с числена сила 5000 войници), албанският фактор има сериозна тежест във военния баланс на Балканите. \r\nНовата надпревара във въоръжението на Балканите е преплетена с политически аргументи. Албания и Косово са взели решение за митнически съюз. В Сърбия това се разглежда като опит да се създаде „Велика Албания“ - термин, с който албанското правителство обича да провокира. \r\nОсвен това все още съществува идеята на сръбския президент Вучич и косовския му колега Хашим Тачи да разрешат проблема в двустранните си отношения с размяна на територии. Това от своя страна би могло да доведе до домино ефекти - като разцепление на Босна и Херцеговина. Или дори в Македония, където живеят много албанци. \r\nИменно защото подобни идеи имат голям потенциал за конфликти, ЕС се опитва да заглуши този дебат. В момента темата вече не е на дневен ред. САЩ обаче изглеждат отворени за размяна на територии, ако тя донесе стабилност в дългосрочен план. Опцията все още не е на масата за преговори. Сигурното обаче е, че колкото повече се актуализира, толкова по-голяма ще бъде опасността от политически конфликти стават в региона. \r\n \r\n*** \r\n  САЩ поискаха официално от Германия да се включи в тяхната военноморска мисия в Персийския залив за защита на корабоплаването, потвърдиха от американското посолство в Берлин, пише европейската редакция на  Politico . \r\n„Поискахме формално Германия да се присъедини към Франция и Обединеното кралство и да помогне да се обезопаси Ормузкия пролив и да се противостои на иранската агресия“, заяви говорител на дипломатическата мисия. В момента САЩ вече осигуряват сигурност за търговските  дейности в Ормузкия пролив единствения морски проход от Персийския залив до открития океан, посочва изданието. \r\nПравителството на САЩ миналата седмица предложи съвместна европейска мисия за защита на корабоплаването в региона и вече изпрати два военни кораба по стратегическия воден път. Това се случи след като Иран и Великобритания завладяха по един танкер една на друга. \r\nГерманското правителство обаче е дълбоко разделено дали да участва. Норберт Рьотген, висш представител в консервативния Християндемократически съюз на канцлера Ангела Меркел, заяви пред \"Дойче веле\" миналата седмица, че Германия има морално задължение да се ангажира и че „просперитетът на страната зависи от свободното корабоплаване“. \r\nНовият министър на отбраната Анегрет Крамп-Каренбауер все още не е компентирала публично искането на САЩ, но по-рано заяви пред местните медии, че всяко решение трябва да бъде направено според „много конкретната ситуация и след претегляне на всички аргументи“. \r\nМладшите коалиционни партньори на консерваторите – Германската социалдемократическа партия (ГСДП), призоваха за предпазливост. Временният лидер на фракцията в парламента Ролф Мюцениш предупреди в понеделник срещу рисковете от мисия със САЩ, като каза пред Süddeutsche Zeitung, че това само ще увеличи „изключително висок риск от ескалация“. \r\nМеждувременно опозиционните политици във вторник настояха американското искане да бъде отхвърлено. Лидерът на Левицата в парламента Сара Вагенкнехт написа в „Туитър“, че правителството трябва „да отхвърли категорично“ предложението и да не се замесва в „американската коалиция на желаещите, която нарушава международното право, с участието на германски войници“. \r\nЛидерът на „Зелените“ Аналена Баербок предупреди в интервю с радио RBB срещу „ескалация в региона“ и поиска повече дипломатически усилия. \r\n \r\n*** \r\n  Очаква се британският премиер Борис Джонсън да окаже натиск върху Брюксел да преговаря за по-добра сделка за Брекзит, като същевременно намеква, че няма да се водят разговори, ако ЕС не приеме обещанието за ново споразумение, пише базираното в Брюксел издание  New Europe . \r\nПреди отпътуването за ферма в Уелс, от Даунинг стрийт 10 заявиха, че Брекзит ще позволи на Великобритания да отхвърли общата селскостопанска политика на Съюза и да изнася повече храна и селскостопанска продукция по целия свят, когато правителството е свободно да сключва нови търговски сделки извън ЕС. „Ще имаме историческа възможност да въведем нови схеми за подпомагане на земеделието - и ще се погрижим фермерите да постигнат по-добра сделка“, каза Джонсън. „Брекзит представя огромни възможности за страната ни и е време да гледаме към бъдещето с гордост и оптимизъм.“ \r\nПреди датата на излизане на Великобритания на 31 октомври, Джонсън предоставя повече пари за планиране на извънредни ситуации и за масова обществена информационна кампания, за да съветва бизнеса и гражданите как да се подготвят. \r\nМинистър-председателят на Обединеното кралство повтори, че иска страната да излезе от ЕС със споразумение, но различно от настоящото, такова, което ще премахне така наречената гаранция за ирландската граница. \r\n„Премиерът ще е щастлив да седне с лидерите, когато тяхната позиция се промени, но той дава ясно да разберат на всички, че първо трябва да се случи промяна“, заяви говорителят на Джонсън Алисън Донъли. \r\n \r\n***", "date": "2019.07.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/07/31/2685554/pernik-kmetat-vyara-tserovska-inspektira-remonta-v-sportniya-kompleks-druzhba.html", "text": "Кметът на Община Перник Вяра Церовска инспектира ремонта в спортния комплекс „Дружба“.  Тя разгледа как текат  ремонтните дейности във волейболната зала. Това съобщиха от пресцентъра на  Общината . \r\n„Следваме поетите ангажименти, както сме се разбрали с министър Красен Кралев. Получихме подкрепа  и финансиране от Министерството на спорта. Обществената поръчка е извършена от тях и е определена фирмата, която ще направи тези ремонтни действия, за което ние сме изготвили предварителен проект.   Размерът е на стойност 98 000 лв. Ремонтът включва  подновяване на  подовата настилка, тавана и стените. Разбира се, че ще се сложат и електрически табла, за да  отговаря залата на съвременните изисквания. Жалко е, че от 2004 година досега в нея е нямало  спортен живот“, сподели кметът Вяра Церовска.  \r\nТя допълни, че в залата ще се  тренира волейбол, ще се използва и от малките грации от спортния клуб по художествена гимнастика „Виктория“.  \r\n„Надявам се, че ще се радваме на много спортни събития, след като обектът бъде  изцяло ремонтирана“, допълни кметът.  \r\nСъвсем  скоро ще бъде готово и спортното игрище в село Дивотино, което ще се използва от многократните републикански  шампиони по ръгби в Перник.  \r\n„Това са едни момчета, които заслужават вниманието на всички перничани. В момента се поставя напоителна система  и се подновява тревната площ . Заедно с това там ще бъдат извършени и укрепителни дейности на базата, която ще бъде отворен дом за всички спортисти“, допълни Вяра Церовска.", "date": "2019.07.31", "title": "Перник: Кметът Вяра Церовска инспектира ремонта в спортния комплекс „Дружба“"}
{"url": "http://www.focus-news.net/news/2019/07/31/2685539/der-spiegel-berlin-potvardi-germaniya-nyama-da-se-vklyuchi-v-misiya-na-sasht-v-persiyskiya-zaliv.html", "text": "Официален Берлин потвърди: въпреки призивите на САЩ, Германия няма да участва във водена от САЩ военна мисия за охрана на търговските кораби в Ормузкия проток. Съответното потвърди вицеканцлерът на ФРГ Олаф Шолц, съобщава изданието  Der Spiegel . \r\nШолц бе категоричен - федерално правителство отхвърля участието на Германия в американска военноморска мисия в района на Персийския залив. Самият той призна, че е „много скептично“ настроен към подобна инициатива под ръководството на Вашингтон.  \r\nПреди няколко дни стана известно , че САЩ официално са поискахали подкрепа от Германия за международна военна коалиция за защита на петролните танкери в Ормузския проток. Преди това Великобритания предложи европейска военноморска мисия за осигуряване на морския трафик в района на Персийския залив. \r\nНа въпрос дали федералното правителство вече официално е отхвърлило искането на САЩ, Шолц отговори, че позицията на Берлин по въпроса е известна „не само от вчера\". „Мнозина казаха, че искаме да обсъдим с нашите френски и британски партньори как да наблюдаваме ситуацията, но никой не говореше за мисия“, припомни социалдемократът. \r\nМорска мисия за защита на цивилното корабоплаване в региона на Персийския залив може да доведе до изостряне на ситуацията в региона. „Най-лошото би било истински военен конфликт там, тогава корабоплаването наистина би било в опасност\", предупреди Шолц. \r\nДори бившият канцлер Герхард Шрьодер (ГСПД) отхвърли идеята. Германия не бива да бъде въвлечена в конфликта между САЩ и Иран, категоричен бе политикът. „Това би било последващо легитимиране на войната в Ирак\". \r\nПрез 2003 г. Шрьодер, като канцлер, не отговори на искането за германско участие в американската инвазия в Ирак. По това време САЩ бяха сформирали „коалиция на желаещите“. \r\nОткакто САЩ се отказаха от международната ядрена сделка с Иран, напрежението в региона на Персийския залив нараства с всеки един изминал месец. От началото на май има серия инциденти, свързани с кораби, за които Вашингтон обвинява Иранската революционна гвардия. На 20 юли в Ормузкия проток между Персийския и Оманския залив, Иран задържа британски танкер. \r\n \r\n Тереза Герова", "date": "2019.07.31", "title": "Der Spiegel: Берлин потвърди: Германия няма да се включи в мисия на САЩ в Персийския залив"}
{"url": "http://www.focus-news.net/news/2019/07/31/2685550/kyustendil-devet-dushi-sa-dopusnati-do-vtori-etap-ot-konkursa-za-personal-v-tsentara-za-patronazhna-grizha-v-dupnitsa.html", "text": "Девет души са допуснати до втори етап от конкурса за персонал в Центъра за патронажна грижа в Дупница. Това съобщиха за  Радио „Фокус” – Кюстендил  от Община Дупница. Шестима са кандидатите за социални медиатори, а трима за диспечери. На 1 август, от 10.00 часа, в сградата на Община Дупница ще се проведе събеседване с допуснатите кандидати. Община Дупница извършва процедура по подбор на екип за работа по проект  „Патронажна грижа за възрастни хора и лица с увреждания в Община Дупница“. Проектът се финансира със средства от Оперативна програма „Развитие на човешките ресурси”. По проекта трябва да бъдат назначени двама социални медиатори и един диспечер. Предстои да бъдат обявени още 15 места за различни длъжности по проекта. \r\nВенцеслав ИЛЧЕВ", "date": "2019.07.31", "title": "Кюстендил: Девет души са допуснати до втори етап от конкурса за персонал в Центъра за патронажна грижа в Дупница"}
{"url": "http://www.focus-news.net/news/2019/07/31/2685552/kaloyan-pargov-bsp-sofiya-nastoyavame-kmetat-fandakova-nezabavno-da-prekrati-obshtestvenata-porachka-za-chistotata-na-grada.html", "text": "Настояваме кметът Фандъкова незабавно да прекрати обществената поръчка за чистотата на града. Това каза председателят на Градския съвет на БСП в София Калоян Паргов на пресконференция, предаде репортер на  Агенция „Фокус“ . „ГЕРБ служебно искат да си купят изборите в София. Кое наложи точно сега в края на мандата в този отпускарски месец август тихомълком да се обяви тази поръчка? Защо се връзват ръцете на бъдещия кмет на София и на бъдещия Общински съвет?“, запита Паргов. „От групата на „БСП – Лява България“ настояваме тази комунална дейност да се изпълнява от общинско дружество“, добави още Паргов. Той настоя решението да остане за следващия кмет и следващия Общински съвет.", "date": "2019.07.31", "title": "Калоян Паргов, БСП - София: Настояваме кметът Фандъкова незабавно да прекрати обществената поръчка за чистотата на града"}
{"url": "http://www.focus-news.net/news/2019/07/31/2685560/dobrich-nad-12-000-lv-shte-badat-prenasocheni-tselevo-za-finansirane-na-remont-poddrazhka-i-izgrazhdane-na-detski-ploshtadki-na-teritoriyata-na-obshtinata.html", "text": "Над 12 000 лв. ще бъдат пренасочени целево за финансиране на ремонт, поддръжка и изграждане на детски площадки с прилежащите им съоръжения на територията на община Добрич. Общинските съветници одобриха на свое заседание предложение средствата да бъдат прихода за периода от юли до декември тази година в размер на малко над 12 389 лв., предаде кореспондент на  Радио „Фокус” . В капиталовата програма има включени 9 000 лв. за изграждане на детска площадка в междублоковото пространство на улица „Боряна“. Към момента обаче много от съоръженията на детските площадки са счупени и се нуждаят от подмяна или ремонт. Необходими са средства за поддържане на общо 51 детски площадки, изградени в Добрич. Сред основните мотиви за предложението са три - Общинският съвет на Добрич не е изготвил цялостна концепция за ремонта, поддръжката и експлоатацията на детските площадки в града; общността не е достатъчно отговорна и изградените детски площадки се рушат. Освен това липсва ефикасен контрол от страна на правоохранителните  органи за предотвратяване на подобен род престъпления. \r\nЖулиета НИКОЛОВА", "date": "2019.07.31", "title": "Добрич: Над 12 000 лв. ще бъдат пренасочени целево за финансиране на ремонт, поддръжка и изграждане на детски площадки на територията на общината"}
{"url": "http://www.focus-news.net/news/2019/07/31/2685559/deputatite-prieha-promeni-v-zakona-za-za-saslovnata-organizatsiya-na-magistar-farmatsevtite-na-vtoro-chetene.html", "text": "Депутатите приеха промени в Закона за за съсловната организация на магистър- фармацевтите на второ четене, предаде репортер на  Агенция \"Фокус\" . Законопроектът цели подобряване формирането на състава на висшия колективен орган на управление на конгреса на БФС, като се прецизира квотата на представителството съобразно увеличения брой членове. В заложените промени се предлага още членовете на централните органи на управление, които имат право на глас и които са избрани от регионалната фармацевтична колегия за представители, да участват в работата на конгреса. Очаква се посочените изменения да осигурят предвидимост и гаранции за провеждане на редовни и извънредни заседания на висшия национален орган на управление на съсловната организация. Съгласно текстовете Общото събрание на регионалната фармацевтична колегия се формира на делегатски принцип при норма на представителство един делегат на трима членове. Общото събрание се свиква на редовни заседания веднъж годишно и на извънредни заседания. Редът за свикване на общото събрание, правилата за работа и вземане на решения се определят в устава на регионалната фармацевтична колегия. Поканата за свикване на редовно заседание се публикува на интернет страницата на БФС не по-късно от 30 дни преди определената дата на заседанието.  \r\nДеница КИТАНОВА", "date": "2019.07.31", "title": "Депутатите приеха промени в Закона за за съсловната организация на магистър-фармацевтите на второ четене"}
{"url": "http://www.focus-news.net/news/2019/07/31/2685555/ombudsmanat-maya-manolova-zakonat-za-lichniya-falit-e-rezultat-ot-ednogodishnata-rabota-na-moya-ekip.html", "text": "Законът за личния фалит е резултат от едногодишната работа на моя екип. Това каза омбудсманът Мая Манолова пред журналисти в Народното събрание във връзка със  Закона за личния фалит, предаде репортер на  Агенция „Фокус“ . Попитана дали внася този закон, за да си осигури подкрепата на младите хора в кметската надпревара, Манолова отговори: „Повече от една година ние заедно с магистрати, с експерти разработихме първо концепция, след това писахме текстове. Това е нашият едногодишен труд. Преди една година и половина, когато започнахме работа и през ум не би ви минало да ми зададете този въпрос“, посочи още Манолова.  Според Манолова е важно депутатите да чуят какво е очакването на хилядите българи, вечни длъжници и бегълци в собствената си държава, които се крият, защото са в невъзможност да си платят дълговете, а и  младите хора, които искат да започнат бизнес, да проявят смелост, да организират по един добър начин своя живот и на семействата си. „Очаквам депутатите да чуят младите хора. Ако искаме да ги върнем в България, трябва да създадем среда те да бъдат тук. Приемането на този закон е част от тази среда, от задължителната нормативна база, да имат сигурността да инвестират, да започнат бизнес, да бъдат предприемачи и да допринасят тук в България“, каза още Манолова. На въпрос дали има депутат, който ще припознае законопроекта й, Манолова посочи,че очаква той да бъде подкрепен от всички парламентарни групи. „Ако чуват хората, ако чуват младите хора, както и тези, които са в тежко дългово робство и избирателите си, би следвало депутати от всички цветове да внесат този законопроект“, допълни още омбудсманът. \"Изрично това законодателство, този закон ще се прилага само на добросъвестни длъжници\", допълни още Манолова и посочи, че добросъвестността на един длъжник са ясно изписани в закона. По думите й това са лица, които не са ползвали кредити и средства за луксозни разходи, непремерени инвестиции. \"Така или иначе добросъвестността ще бъде преценявана във всеки конкретен случай по ясни критерии\", обясни още омбудсманът.  \r\nДеница КИТАНОВА", "date": "2019.07.31", "title": "Омбудсманът Мая Манолова: Законът за личния фалит е резултат от едногодишната работа на моя екип"}
{"url": "http://www.focus-news.net/news/2019/07/31/2685556/milka-hristova-bsp-sofiya-nachinat-na-realizirane-na-obshtestvenata-porachka-za-chistotata-na-sofiya-ogranichava-obshtinskite-savetnitsi-da-izrazyat-stanovishte-i-da-predpriemat-deystvie.html", "text": "Начинът, по който се реализира обществената поръчка за чистотата на София, ограничава възможността на общинските съветници да изразят становище и да предприемат действие по една от най-важните комунални политики. Това каза зам.-председателят на Столичния общински съвет от БСП Милка Христова на пресконференция предаде репортер на  Агенция „Фокус“ . Христова добави, че целта е да се опровергае тезата, че държавата и общината са лоши стопани. „Тя не е лош, но в някои случай е безотговорен стопанин. Искаме да спасим общинското дружество „Чистота Искър“, каза още Милка Христова.  \r\nТеодора ПАВЛОВА", "date": "2019.07.31", "title": "Милка Христова, БСП-София: Начинът на реализиране на обществената поръчка за чистотата на София ограничава общинските съветници да изразят становище и да предприемат действие"}
{"url": "http://www.focus-news.net/news/2019/07/31/2685558/babh-oshte-edna-industrialna-ferma-e-s-polozhitelni-probi-za-afrikanska-chuma-po-svinete-v-oblast-veliko-tarnovo.html", "text": "Българската агенция по безопасност на храните (БАБХ) констатира ново огнище на африканска чума по свинете (АЧС) в индустриална ферма в село Българско сливово, община Свищов, област Велико Търново. Това съобщиха от пресцентъра на  БАБХ . Положителните проби бяха лабораторно потвърдени днес, 31 юли 2019 г., от Националната референтна лаборатория в Националния диагностичен научноизследователски ветеринарномедицински институт в София. \r\nВ засегнатия свинекомплекс се отглеждат 17 000 животни. Това е петата индустриална ферма с потвърдено огнище със заболяването и първи за областта. \r\nДнес се свиква областна епизоотична комисия в град Свищов. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. \r\nПредстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания.", "date": "2019.07.31", "title": "БАБХ: Още една индустриална ферма е с положителни проби за африканска чума по свинете в област Велико Търново"}
{"url": "http://www.focus-news.net/news/2019/07/31/2685549/al-jazeera-balkani-bivsh-premier-na-harvatiya-se-izvini-za-dumite-na-kolinda-grabar-kitarovich.html", "text": "Бившият министър-председател на Хърватия Ядранка Косор се извини на Босна и Херцеговина и гражданите й заради изявлението на държавния глава Колинда Грабар-Китарович, че „войнстващият ислям властва“ в страната, предава  Al Jazeera  в балканската си редакция. \r\n„Извинения за съседна и приятелска Босна и Херцеговина. За всичките й нации”, написа Косор в социалната мрежа „Туитър“. Въпреки че тя не спомена изрично какво точно визира, реакцията й бе предшествано именно от изявление на хърватския президент, че Босна и Херцеговина е нестабилна страна под контрола на войнстващия ислям. \r\nДумите на Грабар-Китарович бяха изречени в рамките на посещението й в Израел, където се срещна с колегата си Риувен Ривин. Хърватският президент подчерта, че страната й страда от мигрантския наплив. Въпреки че почти всички твърдят, че са сирийски бежанци, те са предимно африкански или пакистански мигранти, които се опитват да пробият границата от Босна и Херцеговина, която, по думите на Грабар-Китарович, е  „много нестабилна и е превзета по някакъв начин от хора, свързани с Иран и терористични организации“. \r\n \r\n Тереза Герова", "date": "2019.07.31", "title": "Al Jazeera (Балкани): Бивш премиер на Хърватия се извини за думите на Колинда Грабар-Китарович"}
{"url": "http://www.focus-news.net/news/2019/07/31/2685562/narodniyat-predstavitel-ot-nfsb-slavcho-atanasov-vnese-promyana-v-zmsma-koyato-zadalzhava-kmetovete-da-imat-priemen-den.html", "text": "Народният представител от НФСБ Славчо Атанасов и кмет на Пловдив в мандат 2007-2011 внесе в деловодството на Народното събрание поправка в Закона за местното самоуправление и местна администрация (ЗМСМА), с която кметовете се задължават да имат приемен ден за граждани. Това съобщиха от пресцентъра на  НФСБ . Съвносители на законопроекта са колегите му, народни представители от НФСБ – съпредседателят на ПГ на „Обединени патриоти“ Валентин Касабов, зам.-председателят Борис Ячев и Христиан Митев, секретар на парламентарната група. \r\n„Промяната е продиктувана от наблюдаваното в ежедневната практика недобросъвестно поведение от страна на много кметове, в това число и на кмета на Пловдив, които изолират гражданите, неглижират техните проблеми, не взимат под внимание мнението и желанията на обществените групи, и по никакъв начин не осъществяват пряк контакт с тях“, посочи Славчо Атанасов.  \r\nПо думите му подобни примери не са само изолирани и единични явления, а по-скоро се превръщат в практика и манталитет на местната власт по принцип. „А, подобно отношение от страна на администрацията не е допустимо в условията на правовата държава и демократичното управление на Република България, което налага въвеждането на задължаващи органите на местната администрация да въведе и най-вече да изпълнява в действителност приемането и изслушването на гражданите, като част от правата да участват в местното самоуправление, дадени им от закона“, посочи още мотиви Славчо Атанасов. \r\nПроектът регламентира изрично задължение  в т. 20 на чл.44, ал.1, за кмета на общината, респективно на районния кмет,  да приема и изслушва граждани в определени дни. Условията и реда за приемане и изслушва на гражданите се утвърждават със заповед, като информацията се публикува на интернет страницата на общината. \r\nПриемните дни са  живата връзка между гражданите и  техния кмет и се провеждат с цел осъществяване на възможността гражданите лично да поставят своите проблеми, въпроси и предложения пред човека, когото са избрали да управлява населеното място, се казва още в мотивите. Изслушването на гражданите в точно определени дни и часове от седмицата се налага от практиката, за да се осигури технологично време за решаване на поставените въпроси от предходния прием, за своевременно, компетентно и ефективно решаване на молбите и предложенията им.  \r\nПроектът включва и създаване на Глава  „Административно-наказателните разпоредби“, продиктувано от необходимостта да се гарантира стриктно спазване на задълженията, които законът възлага на кмета в чл.44, ал.1.  Със създаването на глава „Административно наказателни разпоредби“ ще се гарантира по-голяма контрол и по отношение на изпълнение на сроковете по чл.44, ал.1, т.18 и ал.5.  \r\nВносителите посочват още, че с предложените промени ще се постигне в по-голяма степен  публичност и прозрачност при вземане на решения; участие на гражданите в управлението; създаване на активни местни общности, които да определят местните политики и насоките на развитие. Както и спазването на върховния принцип, заложен в Конституцията на Република България, където в чл. 1. (2) е записано: Цялата държавна власт произтича от народа. Тя се осъществява от него непосредствено и чрез органите, предвидени в тази Конституция.", "date": "2019.07.31", "title": "Народният представител от НФСБ Славчо Атанасов внесе промяна в ЗМСМА, която задължава кметовете да имат приемен ден"}
{"url": "http://www.focus-news.net/news/2019/07/31/2685561/predsedatelyat-na-antikoruptsionniya-organ-plamen-georgiev-e-podal-ostavka.html", "text": "Председателят на КПКОНПИ Пламен Георгиев е подал оставка, предаде репортер на  Агенция \"Фокус\" . Той е подал оставка на 31 юли 2019 г. Това съобщи председателят на парламента Цвета Караянчева. Тя предложи точката за предсрочното му освобождане да бъде включена в дневния ред на депутатите за днес и това бе подкрепено от пленарна зала.  \r\n \r\nДеница КИТАНОВА", "date": "2019.07.31", "title": "Председателят на Антикорупционния орган Пламен Георгиев е подал оставка"}
{"url": "http://www.focus-news.net/news/2019/07/31/2685563/sport-grigor-dimitrov-vleze-v-osnovnata-shema-na-mastarsa-v-monreal.html", "text": "Григор Димитров официално ще участва в предстоящия турнир от сериите Мастърс в Монреал. Това стана ясно, след като Пабло Куевас се отказа от участие в надпреварата и така българинът влезе като \"първи изчакващ\". Той се нуждаеше от малко късмет, за да намери място в основната схема на Монреал чрез класирането си в световната ранглиста. Тъй като не бе в „Топ 44“ в момента на определяне на първоначалния списък с участници, той трябваше да се надява, че четирима души преди него няма да заявят присъствие - направиха го Роджър Федерер, Новак Джокович, Хуан Мартин дел Потро и сега вече Куевас.  \r\nДимитров не влиза директно в основната схема и на следващия „Мастърс“ в Синсинати, но има всички шансове да получи \"уайлд кард\", след като все пак е шампион от 2017 година.", "date": "2019.07.31", "title": "Спорт: Григор Димитров влезе в основната схема на Мастърса в Монреал"}
{"url": "http://www.focus-news.net/news/2019/07/31/2685564/pregled-na-osnovnite-temi-vav-varnenskiya-pechat.html", "text": "„Медицинският университет поема управлението на Очна болница“, е водещото заглавие на вестник  „Черно море“ . Това решиха на свое заседание 3 постоянни комисии към Общинския съвет – по здравеопазване, собственост и стопанство и правна. Във връзка с това бяха приети и изменения в наредбата за упражняване правата на собственост върху частта на община Варна от капитала на търговските дружества. На практика отношенията община – МУ ще бъдат уредени с договор, в който са регламентирани всички задължения на новия стопанин на лечебното заведения. Всички въпроси, свързани с продажбата на обособени части от сградата на Очна болница, отдаването им под наем или разпоредителни сделки, могат да се реализират само след съгласие на кмета на общината и решение на Общинския съвет, поясни неговият председател Тодор Балабанов. „Спират колите в местността Салтанат“, съобщава изданието. Със свое решение Комисията по безопасност на движението на територията на община Варна е изразила становище за актуализация на генералния план за организация на движението, целящ забрана за движение на МПС в Приморския парк. При проверка, свързана с безопасността на движението, е установено, че в действащия генерален план за организация на движението не е взета предвид съществуващата в местността Салтанат алейна мрежа. Да се забрани движението на моторни и пътни превозни средства в местността Салтанат, която е част от Морската градина, гласуваха общинските съветници от ПК „Транспорт“ към ОбС – Варна. Като основни аргументи по време на заседанието бяха изтъкнати отчетените в района над нормата шум и прах. „45 бебета се родиха по общинската ин витро програма“, пише още вестникът. Това съобщи на заседанието на постоянната комисия по здравеопазване нейният председател доц. Антоанета Цветкова. Поводът бе отпускането на поредните помощи на двойки с репродуктивни проблеми. Тази година бюджетът на ин витро програмата е 160 000 лв. Предвидени са възможности за плащане до 2000 лв. на двойка, използваща собствен генетичен материал, и до 3500 лв. – на двойка с донорски генетичен материал. „Варненец ще пуска писма в бутилки по време на експедицията АБОРА ІV“, е друг акцент в броя. Единственият български участник в международната експедиция с тръстиков кораб АБОРА ІV Теодор Роков от Варненския исторически музей се похвали, че смята да хвърля по една бутилка с писмо в трите морета, през които ще премине плаването – Черно, Егейско и Средиземно. Роков вече е прилагал веднъж „корабокрушенската“ тактика при плаването си с ладията „Одисей“ през 2010 г. по част от маршрута на пеласгите. Тогава хвърлил в морето край Калиакра бутилка, а в писмото вътре написал електронната си поща с молба, който я намери, да го извести. „1125 непълнолетни са започнали работа във Варненско“, съобщава ежедневникът. За наемане на непълнолетни работници от Инспекцията по труда във Варна са издали 1125 заявления от началото на годината. Това съобщи в интервю нейният ръководител инж. Иван Иванов. От 1 юни до 25 юли са близо 2/3 от входираните заявления – 801. Увеличението е очаквано и се обяснява с лятната ваканция и началото на туристическия сезон. Интересното е, че за първа година, от последните 3 – 4, няма регистрирани сериозни нарушения.", "date": "2019.07.31", "title": "Преглед на основните теми във варненския печат"}
{"url": "http://www.focus-news.net/news/2019/07/31/2685566/the-jerusalem-post-pravitelstvoto-na-izrael-odobri-postroyavaneto-na-700-palestinski-zaselnicheski-domove-na-zapadniya-bryag.html", "text": "Кабинетът за сигурност на Израел одобри издаването разрешения за построяването на 700 палестински заселнически жилища в Зона С на Западния бряг, съобщава вестник  The Jerusalem Post , позовавайки се на  телевизия KAN. \r\nПроектът все пак трябва да бъде одобрен и от гражданската администрация.  Кабинетът на министър-председателя отказа да коментира темата.  \r\nСпоред първоначалната информация, премиерът на Израел Бенямин Нетаняху  е провел заседание на кабинета за сигурност, за да прокара план за изграждане на палестински заселнически домове в Зона C, преди посещението на американския дипломатически пратеник Джаред Къшнър.  \r\nПравителствен служител заяви пред The Jerusalem Post, че е проведена дискусия за построяването на 700 жилищни единици за палестинци в Зона C и за допълнителни 6000 единици за селища в Западния бряг. \r\nОдобренията за такъв голям брой палестински разрешения за строеж са рядкост. Десните политици и представители на заселниците твърдят, че се води териториална битка с Палестинската администрация в Зона С. Те се противопоставят на издаването на разрешителни и се застъпват срещу незаконния палестински строеж в зоната. \r\nНякои от ръководителите на заселниците са притеснени, че внезапното одобрение на подобен проект е породено от натиск от страна на Вашингтон. \r\n„Ако е вярно, че това е американско искане, тогава очакваме нашето правителство да каже силно и ясно – достатъчно!“, каза Шломо Нееман, председател на Регионалния съвет на Гуш Ецион. Министър-председателят „трябва да спре налудничавите искания на на нашия голям приятел (президента на САЩ Доналд Тръмп),който, ако е наш приятел, ще разбере“, добави той.  \r\nНееман призова правителството да анексира Зона С от Западния бряг вместо да проправя път за палестинско развитие.  \r\nДепутатът Офър Софер, член на Обединената десница, обвини Нетаняху в това, че е подкрепил завземането на Зона С от Палестинската автономия с финансовата подкрепа на Европейския съюз. Софер призова десните избиратели да попречат на премиера да премине вляво на политическата карта след изборите на 17 септември, като подкрепят неговата партия в изборния ден. „Трябва да сме максимално силни“, каза Софер. \r\nПредседателят на Регионалния съвет на Бинямин Израел Ганц и ръководителят на Съвета на Самария Йоси Даган заявиха, че се надяват, че планът за строителство в Палестина на Нетаняху не показва посоката, в която ще се движи правителството след изборите.  \r\nТе предупредиха, че Палестинската автономия вече строи огромен брой незаконни сгради в Зона С, с „очевидна цел да установи терористична държава в сърцето на страната“.  \r\nДясната неправителствена организация „Регавим“, която провежда кампания срещу незаконното палестинско строителство в зоната, също осъди действията на Нетанянху. \r\nВ разпространено от нея изявление се допълва, че НПО се надява информацията да е неточна и премиерът да не се съсредоточи върху одобряването на план, който обслужва Палестинската автономия, и „ще служи като сребърната чиния, на която ще му бъде поднесена терористичната държава в сърцето на Израел, за която той мечтае“.", "date": "2019.07.31", "title": "The Jerusalem Post: Правителството на Израел одобри построяването на 700 палестински заселнически домове на Западния бряг"}
{"url": "http://www.focus-news.net/news/2019/07/31/2685565/adelina-stefanova-hram-vavedenie-bogorodichno-blagoevgrad-na-bogorodichni-zagovezni-se-zagovyava-ot-meso-i-mlechni-produkti.html", "text": "а Богородични заговезни се заговява от месо и млечни продукти. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. Тя посочи, че празникът се отбелязва последния ден преди богородичните пости. „Винаги преди голям постен период има ден, в който се заговява. Това е денят, в който за последен път се консумират млечни и месни продукти. В своите представи за Божията майка ние сме съхранили дълбока обич и почитане към нейната непорочна справедливост и вълшебна сила“, коментира храмовият уредник. Стефанова отбеляза, че през тези две постни седмици църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 август и 15 август. По думите й в първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис. \r\nНатали СТЕФАНОВА", "date": "2019.07.31", "title": "Аделина Стефанова, храм „Въведение Богородично“-Благоевград: На Богородични заговезни се заговява от месо и млечни продукти"}
{"url": "http://www.focus-news.net/news/2019/07/31/2685557/spetsializiranata-prokuratura-vnese-v-sada-iskane-za-zadarzhane-pod-strazha-na-obvineniya-za-podbuditelstvo-kam-kiberterorizam-ivan-todorov.html", "text": "Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на обвинения за подбудителство към кибертероризъм Иван Тодоров, собственик на „Тад груп“. Това съобщиха от  Апелативната специализирана прокуратура . От 13.00 часа, преди началото на делото по мярката, в сградата на „Черковна“ 90 изявление по казуса ще направят прокурор Евгения Станкова, завеждащ отдел „Антитероризъм“ в СП и наблюдаващия делото прокурор Калин Близнаков. \r\nИзявления от представителите на прокуратурата ще бъдат направени и след края на делото.", "date": "2019.07.31", "title": "Специализираната прокуратура внесе в съда искане за задържане под стража на обвинения за подбудителство към кибертероризъм Иван Тодоров"}
{"url": "http://www.focus-news.net/news/2019/07/31/2685571/svetlana-angelova-gerb-dragomir-stoynev-beshe-nekerokten-i-ne-se-izkaza-po-temata-za-otpuskane-na-darzhavnata-parichna-nagrada-za-osobeni-zaslugi-kam-balgarskata-darzhava.html", "text": "Драгомир Стойнев беше некероктен и не се изказа по темата за отпускане на държавната парична награда за особени заслуги към българската държава. Това каза зам.-председателят на Социалната комисия и депутат от ГЕРБ Светлана Ангелова в процедура по начина на водене по време на дебата по проекторешението за отпускане на държавна парична награда за особени заслуги към българската държава и нацията, предаде репортер на  Агенция \"Фокус\" . \"Вие говорите за пенсии, г-н Стойнев. Може би сте забравили като председател на Социалната комисия до януари 2013 г., че този чл. 91 от Кодекса за социално осигуряване е за особени заслуги. Това не е пенсия\", посочи още Ангелова. Тя отчете че от 1 януари 2013 г действа Закона за награждаване на лица за особени заслуги към държавата. \"Г-н Стойнев, това не е пенсия, това е държавна награда, която сме приели да се получава от лица, които имат особени заслуги\", допълни още Ангелова.  \r\nДеница КИТАНОВА", "date": "2019.07.31", "title": "Светлана Ангелова, ГЕРБ: Драгомир Стойнев беше некероктен и не се изказа по темата за отпускане на държавната парична награда за особени заслуги към българската държава"}
{"url": "http://www.focus-news.net/news/2019/07/31/2685570/pazardzhik-vremenno-dvizhenieto-po-pat-ii84-velingrad-yundola-v-rayona-na-s-sveta-petka-se-osashtestvyava-v-edna-lenta-poradi-obarnat-tovaren-kamion.html", "text": "Временно движението по път II–84 Велинград – Юндола в района на с. Света Петка се осъществява в една лента поради обърнат товарен камион. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\". \r\nШофьорите е необходимо да се движат с повишено внимание и съобразена скорост.", "date": "2019.07.31", "title": "Пазарджик: Временно движението по път II–84 Велинград – Юндола в района на с. Света Петка се осъществява в една лента поради обърнат товарен камион"}
{"url": "http://www.focus-news.net/news/2019/07/31/2685569/dragomir-stoynev-bsp-krayno-vreme-e-da-preizchislim-pensiyata-i-tova-e-reshenieto-na-golyama-chast-ot-problemite.html", "text": "Крайно време е да преизчислим пенсията и това е решението на голяма част от проблемите. Това каза зам.-председателят на ПГ на \"БСП за България\" по време на дебата по проекторешението за отпускане на държавна парична награда за особени заслуги към българската държава и нацията, предаде репортер на  Агенция \"Фокус\" . Стойнев отчете, че подобна стъпка е правена през 2008 г. \"Не разбирам защо вие в момента не предлагате подобна мярка или не подкрепяте подобна мярка\", попита Стойнев.  \r\n\"Ние ще подкрепим този законопроект и всички други законопроекти за тези честни и достойни българи, но считаме, че това не е справедливо. Всеки път, ако в зала водим дебати и гласуваме, институциите не вършат своята работа. Най-голямата институция е българският парламент, който кове законите и който внася още по-голяма несправедливост. Ние от опозицията имаме решение на този въпроси  преди няколко седмици ви го предложихме. Вие обаче го отхвърлихте без да дадете нужното обяснение\", посочи още Стойнев във връзка с преизчисляването на пенсиите.  \r\nДеница КИТАНОВА", "date": "2019.07.31", "title": "Драгомир Стойнев, БСП: Крайно време е да преизчислим пенсията и това е решението на голяма част от проблемите"}
{"url": "http://www.focus-news.net/news/2019/07/31/2685573/pazardzhik-etnokulturniyat-festival-kultura-na-badeshteto-i-badeshteto-na-kulturata-se-provezhda-za-peti-pat-v-peshtera.html", "text": "Етнокултурният фестивал „Култура на бъдещето и бъдещето на културата“ се провежда за пети път в Пещера, съобщиха от пресцентъра на  Общината . В първата вечер зрителите имаха удоволствието да видят танцов състав от далечна Индия, щата Пенджап, с ръководител Давиндир Синкх Чина. Имаше и изненада, защото вместо формация от Молдова, своя фолклор демонстрира ансамбъл от град Сарагоса, Испания, с ръководител Анхел Мартинес Касава. Заедно с чуждестранните гости, пред публиката се изправиха и танцьори от Радилово и Капитан Димитриево.  Преди традиционното дефиле за откриване на фестивала, представители на гостуващите групи се срещнаха с кмета на Община Пещера Николай Зайчев. Пред градоначалника те споделиха положително впечатление за Пещера, придобито от туристическа обиколка на града. Участници и зрители бяха приветствани от кмета, след което публиката се пренесе в различните светове на Индия и Испания.  \r\nВъв втората фестивална вечер на централния площад „България“ в Пещера ще танцуват състави от екзотично Мали и съседна Сърбия.", "date": "2019.07.31", "title": "Пазарджик: Етнокултурният фестивал „Култура на бъдещето и бъдещето на културата“ се провежда за пети път в Пещера"}
{"url": "http://www.focus-news.net/news/2019/07/31/2685577/kaloyan-pargov-bsp-sofiya-novata-obshtestvena-porachka-za-chistotata-na-stolitsata-ostavya-samnenieto-che-sofiyantsi-shte-plashtat-nay-skapata-tsena-za-ton-za-smetosabirane-i-smetoizvozvane.html", "text": "Новата обществена поръчка за чистотата на столицата оставя съмнението, че софиянци ще плащат най-скъпата цена за тон за сметосъбиране и сметоизвозване. Това каза председателят на Градския съвет на БСП в София Калоян Паргов след пресконференция, предаде репортер на  Агенция „Фокус“ . Паргов направи сравнение със сумите, които се заплащат в други европейски градове: „Цената е 90 евро в София, за справка: в Прага е 45 евро, в Мюнхен е 55 евро, а ние като най-бедната държава в ЕС в столицата се налага да плащаме почти двойно“. Той разясни, че това е ситуацията в момента, но, че и новата обществена поръчка за чистотата на столицата оставя съмнението, че ситуацията няма да се промени. „Оставаме в недоумение защо най-бедните ще плащат най-скъпо“, посочи Паргов. \r\nТой коментира и темата за избора между машинното и ръчното метене на улиците в столицата. „Машинното миене на улиците е и по-ефективно, и е по-евтино. В новата обществена поръчка за чистотата на София отново се залага на ръчно метене на улиците и недоумяваме защо не се предпочете машинното“, добави Паргов.  \r\nТеодора ПАВЛОВА", "date": "2019.07.31", "title": "Калоян Паргов, БСП – София: Новата обществена поръчка за чистотата на столицата оставя съмнението, че софиянци ще плащат най-скъпата цена за тон за сметосъбиране и сметоизвозване"}
{"url": "http://www.focus-news.net/news/2019/07/31/2685567/tass-vtorata-faza-na-dostavkite-na-s-400-za-turtsiya-mozhe-da-zapochne-prez-2020-godina.html", "text": "Турция очаква втората фаза на доставките на руските системи за противовъздушна отбрана С-400 да започне през 2020 г. Това заяви в сряда в телевизионния канал TRT директорът на Службата за отбранителна индустрия (OPS) Исмаил Демир, предава  TACC . \r\n„Втората фаза на доставките на С-400 може да започне през следващата година. Турция ще управлява системите\", поясни Демир. \r\nТой също така подчерта, че САЩ нямат законови основания за изключване на страната от програмата за производство на изтребителите F-35. „САЩ нямат правно основание да ни изключат от програмата за F-35. Това решение далеч не е рационално\", подчерта Демир, като същевременно отбеляза, че в момента Анкара „не е получила официални документи за изключването й от програмата\" за създаването на изтребителя. \r\nДиректорът на OPS добави, че Турция „е информирала САЩ за желанието си да остане в проекта\", както и че „има път назад\" за Анкара да продължи участието си в програмата. \r\nПрез септември 2017 г. Русия обяви договор с Турция за доставка на зенитно-ракетни системи С-400. Първите доставки започнаха на 12 юли тази година. В тази връзка Белият дом обяви, че решението на Анкара за придобиване на С-400 прави невъзможно участието й в създаването на F-35. Вашингтон отбеляза, че САЩ ще продължат да си сътрудничат с Турция във военната сфера, като вземат предвид ограниченията, свързани с покупката на руски системи за ПВО. Турското външно министерство призова за „изоставяне на това погрешно решение, което може да причини непоправима вреда на двустранните отношения“. \r\n \r\n   \r\n \r\n Тереза Герова", "date": "2019.07.31", "title": "ТАСС: Втората фаза на доставките на С-400 за Турция може да започне през 2020 година"}
{"url": "http://www.focus-news.net/news/2019/07/31/2685579/narodnoto-sabranie-prie-promeni-v-zakona-za-fizicheskoto-vazpitanie-i-sporta-na-vtoro-chetene.html", "text": "Народното събрание прие промени в Закона за физическото възпитание и спорта на второ четене, предаде репортер на  Агенция „Фокус“ . Измененията са внесени от ПГ на ГЕРБ. Те имат за цел да усъвършенстват  и отстранят констатирани непълноти във влезлия в сила на 18 януари 2019 г. Закон за физическото възпитание и спорта. Аспектите са няколко: режимът на лицензиране на спортните федерацииции; надграждаването на спортисти, постигнали високи спортни резултати и правото на децата на починали олимпийски медалисти да получават месечна парична помощ от Министерство на младежта и спорта. В закона се предвижда при конкуренцията между повече от един кандидати за получаване на спортен лиценз по един вид спорт, предимство да има кандидатът, който е член на международната спортна организация или е получил права за организиране на спортни дейности. Предлага се правото на награди да се разшири върху по-широк кръг спортисти, постигнали високи спортни резултати. \r\nДеница КИТАНОВА", "date": "2019.07.31", "title": "Народното събрание прие промени в Закона за физическото възпитание и спорта на второ четене"}
{"url": "http://www.focus-news.net/news/2019/07/31/2685572/kyustendil-lyatnoto-kino-v-park-rila-v-dupnitsa-predstavya-filmat-mazhe-ot-stomana.html", "text": "Лятното кино в парк „Рила” в Дупница представя филмът „Мъже от стомана”. Това съобщи за  Радио „Фокус” – Кюстендил  Марин Михалков, експерт към Община Дупница. Филмът ще бъде прожектиран на голям екран от 21.30 часа. В продължение на два месеца Община Дупница ще прожектира някои от касовите филми напълно безплатно за жителите и гостите на града на големия екран. Кино под звездите се организира за шеста поредна година. Следващите прожекции са в събота и неделя. Тогава ще бъдат представени филмите „Ярост” и „Сериен убиец”. \r\nВенцеслав ИЛЧЕВ", "date": "2019.07.31", "title": "Кюстендил: Лятното кино в парк „Рила” в Дупница представя филмът „Мъже от стомана”"}
{"url": "http://www.focus-news.net/news/2019/07/31/2685574/gerb-sofiya-shte-dade-izvanreden-brifing.html", "text": "ГЕРБ-София ще даде извънреден брифинг в Централата на партията в столицата (пл. „България“ 1, НДК, Административна сграда, ет.17). Това съобщиха от пресцентъра на  ПП ГЕРБ . \r\nСъбитието ще се проведе от 14.00 ч.", "date": "2019.07.31", "title": "ГЕРБ-София ще даде извънреден брифинг"}
{"url": "http://www.focus-news.net/news/2019/07/31/2685568/oblastna-administratsiya-yambol-do-2-avgust-tryabva-da-se-preustanovi-otglezhdaneto-na-praseta-v-zaden-dvor-v-oblastta-v-20-km-sanitarna-zona-okolo-industrialnite-fermi.html", "text": "До 2 август трябва да се преустанови отглеждането на прасета в „заден двор“ в област Ямбол, в 20 км санитарна зона около индустриалните ферми. Това съобщиха от пресцентъра на  Областната администрация . \r\nВ 20 километровата зона около индустриалните ферми намиращи се на територията на област Ямбол да се преустанови отглеждането на свине в обекти тип „заден двор“, реши Централния епизоотичен съвет. Решението е изпратено на областния управител на област Ямбол и за него са информирани в спешен порядък кметовете на засегнатите общини Ямбол, „Тунджа“, Елхово, Стралджа, Болярово. \r\nМярката е във връзка с предприемане на превантивни мерки за недопускане на заболяването африканска чума по прасетата на територията на нашата област. \r\nСрокът за изпълнение на мярката за доброволно клане на животните в определената за сигурност зона е 2 август, петък. \r\nСлед изтичане на определение срок компетентният орган Областна дирекция по безопасност на храните, съгласно Закона за ветеринарномедицинската дейност, пристъпва към умъртвяване на животните. \r\nОбластният управител информира всички кметове за необходимите бързи мерки, които трябва да се предприемат, за да бъдат информирани всички стопани на животни в определената зона.", "date": "2019.07.31", "title": "Областна администрация-Ямбол: До 2 август трябва да се преустанови отглеждането на прасета в „заден двор“ в областта в 20 км санитарна зона около индустриалните ферми"}
{"url": "http://www.focus-news.net/news/2019/07/31/2685582/burgas-detskiyat-festival-dni-na-kuklite-zapochva-na-4-avgust-na-stsena-ohlyuva.html", "text": "Любимият фестивал на малчуганите в Бургас „Дни на куклите“ започва на 4 август от 19.00 часа на сцена „Охлюва“. Това съобщиха от пресцентъра на  Община Бургас . Своеобразен семеен албум от своята 65-годишна история представя Държавен куклен театър – Бургас. Емоционалната изложба събира най-вълнуващите спомени на театъра в 24 фотоса. Проявата е част от VII – то издание на фестивала „Дни на куклите“ и вече радва минувачите пред алеята на Културен център „Морско казино“. Експозицията „65-години Държавен куклен театър – Бургас“ показва вълнуващи моменти от творческия процес по създаването на един спектакъл, задгранични и национални турнета на трупата през годините, участия в интересни фестивали и емоционални моменти на сцената. Изложбата включва почти всички представления поставяни през последните 25 години, както и няколко заглавия от по-далечното минало оставили трайна следа в историята на бургаския куклен театър.  \r\nОт 4 до 11 август на открита сцена „Охлюва“ започват най-чаканите летни дни – „Дни на куклите“. Ще бъдат представени любими детски приказки – „Снежанка и седемте джуджета“, „Дъщерята на самурая“, „Котаракът в чизми“, „Рибарят и златната рибка“ „Принцесите и змеят“ и „Чудните готвачи“. Във фестивала ще се включат и театри от Англия, Испания и Естония . В афиша на събитието са включени чуждестранните постановки „Куклен цирк“ на театър „Notsy Oyster“, „Изгубеното време“ на театър „PLUS“ и „Умка – полярното мече“ на театър „Проект“. Официалното откриване ще бъде на 4-ти август от 19.00 часа на открита сцена „Охлюва“, а веднага след това от 19.15 часа, публиката ще се наслади на една от най-обичаните приказки „Снежанка и седемте джуджета“ на Държавен куклен театър-Бургас. Вечерта ще продължи с чудната история „Меко казано“ на ДКТ – Бургас. Представлението ще започне в 20.00 часа. На 5 август ще бъде представена книгата „Заешки истории“, а след това от 18.30 часа ще започне представлението „Принцесата и змеят“ на ДКТ-Бургас, а след него – „Мечтата на пътуващия актьор“ на театър „Ателие 313“ – София. Постановката „Дъщерята на Самурая“ на театрална формация „Сенджу“ започва от 20.30 часа. По три спектакъла ще се играят от 8-ми до 10-ти август в часовете – 18.30, 19.30 и 20.30. Това са представленията „Куклен цирк“, „Изгубеното време“, „Момче и вятър“, „Принцесата и свинаря“, „Бон бон оле“, „Цяло лято чели“, „Бисерни сълзи“ и др. На 9 август от 21.15 часа публиката ще има възможност да надникне „Зад завесата на водния куклен театър“ – уъркшоп на Малък куклен театър „Слон“. Последните представления на 11 август са „Чудните готвачи“ на ДКТ-Варна от 18.30 часа и „Концертът“ на Центъра за изкуства „За Родопите“ – с. Бостина от 19.30 часа. Всички постановки са с вход свободен. \r\n Организатор на проявата е Държавен куклен театър (ДКТ)-Бургас в партньорство с Община Бургас.", "date": "2019.07.31", "title": "Бургас: Детският фестивал „Дни на куклите“ започва на 4 август на сцена „Охлюва“"}
{"url": "http://www.focus-news.net/news/2019/07/31/2685576/oblastna-administratsiya-smolyan-do-2-avgust-e-srokat-za-izpalnenie-na-myarkata-za-dobrovolno-klane-na-svine-ot-obekti-tip-zaden-dvor-za-yuzhna-balgariya.html", "text": "Срокът за изпълнението на мярката за доброволно клане на свине от стопаните им е 31 юли 2019 г. за Северна България и 2 август 2019 г. – за Южна България, заради опасността от разпространение на африканска чума по свинете. След изтичане на посочения срок ще се пристъпва към умъртвяване на животните от компетентния орган – съответната Областна дирекция по безопасност на храните, съгласно разпоредбата на чл. 139а от Закона за ветеринарно-медицинската дейност. Това съобщиха от пресцентъра на  Областна администрация – Смолян . Това е едно от указанията взети на заседание на Централния епизоотичен съвет, проведено на 29 юли 2019 г. \r\nВ 20 км зони около индустриални ферми да се преустанови отглеждането на свине в обекти от тип „заден двор“. Подобна практика е показала положителни резултати в борбата с разпространението на заболяването на територията на страната. \r\nСобствениците на свине от обекти тип „заден двор“ следва за знаят, че добитото месо от собствени животни може да се съхранява дълго само след топлинна обработка за минимум 30 минути на 70 градуса по Целзий, достигнати във вътрешността на късовете месо, предвид факта, че вирусът на африканската чума по свинете (АЧС) е изключително устойчив при изсушаване, осоляване, опушване, охлаждане и замразяване на месото (съгласно Научно становище за разпространение на АЧС в България, Европа и света на Центъра за оценка на риска по хранителната верига).", "date": "2019.07.31", "title": "Областна администрация – Смолян: До 2 август е срокът за изпълнение на мярката за доброволно клане на свине от обекти тип „заден двор“ за Южна България"}
{"url": "http://www.focus-news.net/news/2019/07/31/2685583/vzglyad-ruskata-armiya-se-gotvi-da-forsira-evropeyskite-reki.html", "text": "Министерството на отбраната на Русия планира да възстанови понтонно-мостовите полкове и отделните ремонтно-възстановителни бригади, които бяха разпуснати при Горбачов и Сердюков. По-рано с ремонт на бронетехниката се занимаваха отделни частни компании по договор, но през пролетта военният министър Сергей Шойгу изрази своето разочарование от тяхната работа. Що се касае до понтонните полкове, то тяхното разпускане при Горбачов бе явен жест на дружелюбие към НАТО, пише руското издание  „Взгляд“  в материал, представен без редакторска намеса. \r\nВ понеделник стана известно за решението на Министерството на отбраната за възраждане на видовете съединения, ликвидирани през последните 30 години. Това съобщи в понеделник командирът на 2-ра гвардейска общовойскова армия генерал-майор Андрей Колотовкин. \r\n„През тази година в армията бе формиран собствен ремонтен батальон, което несъмнено ще увеличи техническите възможности на обединението при изпълнение на учебно-боеви задачи в полеви условия. В бойна обстановка е много важно да имаме под ръка подразделения, способни, например, бързо да въведат в строя танк, който е загубил гъсенична лента на мина“, заяви Колотовкин пред „Красная звезда“. \r\nПо неговите думи, наскоро в армията се е появил свой инженерен полк, снабден с нов модел понтонен парк ПП-91 . който позволява за един час да бъде положен 250-метров мост над река. Като цяло, ремонтно-възстановителните батальони са разформирани през 2008 година по нареждане на министъра на отбраната Анатолий Сердюков, но повечето понтонно-мостови съединения прекратяват съществуването си още в края на 80-те години при управлението на Михаил Горбачов. \r\nГлавният редактор на списание „Арсенал Отечества“ Виктор Мураховский заяви, че решението за разформироване на ремонтно-възстановителните батальони и понтонно-мостовите съединения са взето по погрешка и това е било продиктувано от конкретната политическа обстановка. По неговите думи, в перспектива могат да бъдат възстановени и други части и подразделения, които по-рано са влизали в „армейските комплекти“. \r\n„Преди всичко имам предвид десантно-щурмовите батальони и отделните вертолетни полкове. Говори се за това, но засега не сме дорасли до там. Появи се първата вертолетна бригада, но не се случи завръщането на десантно-щурмовите подразделения в състава на общовойсковите формирования“, цитира думите му РИА Новости. \r\nМоже да изглежда, че възраждането на понтонно-мостовите полкове и ремонтно-възстановителните батальони се е наложило заради зачестилите повреди на бронетехниката в рамките на все по-честите маневри, отбелязва редакторът на списание „Арсенал Отечества“ Алексей Леонков. \r\n„Всъщност, това е свързано с концепциите за мобилизационна готовност и логистиката. На танковете не им трябват пътища, на танковете им трябват посоки. По тези посоки може да има различни препятствия. За прехвърлянето на механизираните части, окомплектовани с тежка бронетехника, са нужни съединенията, за които става въпрос в момента“, заяви той пред вестник „Взгляд“. \r\n„Действително, през последните години значително се увеличи броят на войсковите учения в сравнение с деветдесетте години. Появиха се сложни сценарии, например, мащабни войскови операции с противник, способен да разруши комуникациите. Тук е включено и оперативното прехвърляне на войски, прехвърляне на снабдяване за армията по необорудвани пътища, изтегляне на войските из-под удар и т.н. Но този арсенал, с който днес разполага Русия, е абсолютно недостатъчен за оперативно прехвърляне на войски“, обяснява Леонков. \r\nСега доукомплектоването на инженерните войски може да отнеме от една до две години, констатира събеседникът на изданието. Още една причина за възстановяването на тези части е остарялата техника. Обновяват се танковете, БМП и БТР, но инженерните войски не трябва да изостават от тях. \r\n„Научно-изследователския институт за инженерна техника край Москва разработва много надеждни и съвременни модели, при използването на които участието на човека е сведено до минимум. Колкото по-мобилни са войските, толкова по добра е логистиката и толкова по-бързо се изпълняват бойните задачи“, отбеляза Алексей Леонков. \r\nРешението на Сердюков по отношение на ремонтните батальони беше взето като част от общо прехвърляне на много армейски функции на аутсорсинг, припомня военният експерт Александър Голц. Той счита, че в много аспекти аутсорсингът се е оправдал. \r\n„Самите реформи на Сердюков бяха с революционен характер. За първи път армията бе лишена от функциите на държава в държавата, когато тя се хранеше сама, обличаше се и също така изпълняваше други функции, които не са свойствени за нея в нормалния живот. Например, освен авиационните заводи, напълно удачно бе организиран ремонтът на бронетехниката. Т.е. там, където възникват нормални пазарни отношения, всичко премина успешно. Друг въпрос е, че щом възникне такова нещо, като държавна поръчка в условията на Русия, веднага се изяснява, че има монополисти“, счита експертът. \r\nАко пазарната икономика се развива, тогава бъдещето, разбира се, е аутсорсинг за армията, уверен е Голц. \r\nНапомняме, че през март министърът на отбраната Сергей Шойгу заяви, че системата на аутсорсинг, въведена в армията през 2012 година, не се е оправдала. По неговите думи, задачите за обезпечаване на армията в бойни условия не са решени. Конкретно, техниката не е била ремонтирана, а в районите на полевите изходни точки не са доставяни горивни и смазочни материали. \r\n„Но за Горбачов ликвидацията на понтонните полкове беше политическа мярка. Ние вече не планирахме да форсираме европейските реки“, поясни Голц пред вестник „Взгляд“. „Изобщо, понтоните са нужни само за форсирането на реки. Ако в руската военна стратегия се поставя акцент на танковите войски, ще се наложи да се форсират реки“. \r\n \r\nПревод и редакция:", "date": "2019.07.31", "title": "„Взгляд“: Руската армия се готви да форсира европейските реки"}
{"url": "http://www.focus-news.net/news/2019/07/31/2685575/deputatite-reshiha-uchitelkata-stoyanka-nasteva-da-poluchi-darzhavna-parichna-nagrada-za-osobeni-zaslugi-kam-balgarskata-darzhava-i-natsiyata.html", "text": "Депутатите решиха учителката Стоянка Настева да получи държавна парична награда за особени заслуги към българската държава и нацията, предаде репортер на  Агенция \"Фокус\" . Съгласно проекторешението на Настева ще й бъде изплащана месечна сума в размер на 500 лв. Стоянка Настева е детски музикален педагог. Тя бе наградена за изключителни постижения и цялостен принос в областта на образованието. Настева е предложена за наградата от Инициативен комитет от Русе.  \r\nДеница КИТАНОВА", "date": "2019.07.31", "title": "Депутатите решиха учителката Стоянка Настева да получи държавна парична награда за особени заслуги към българската държава и нацията"}
{"url": "http://www.focus-news.net/news/2019/07/31/2685581/krum-zarkov-bsp-shte-reshavame-sadbata-na-kpkonpi-bez-da-imame-predstava-zashto-plamen-georgiev-e-podal-ostavka.html", "text": "Ще решаваме съдбата на КПКОНПИ без да имаме представа защо Пламен Георгиев е подал оставка. Това каза заместник-председателят на  ПГ на БСП Крум Зарков на по време на дебатите по оставката на Пламен Георгиев като председател на КПКОНПИ, предаде репортер на   Агенция „Фокус“ . Зарков припомни, че БСП са предложили предсрочното прекратяване на мандата му още на 4 април тази година. „Преди малко с аплодисменти приехме един закон и можеше така да свърши тази сесия. Само за две минути квесторите минаха по коридорите, раздадоха хвърчащо листче, две минути по-късно вие питате има ли дебат, има ли изказвания по тази точка. Какви изсказавния може да има от хора, които преди пет минути нямаха и представа, че ще обсъждат не какво да е, а съдбата на председателя на КПКОНПИ“, каза още Зарков. „Не мислите ли, че човекът, който вие защитавахте, човекът, срещу когото ние се противопоставяхме, трябва да му дадете шанс да дойде и да каже какво е свършил и какво не“, попита още Зарков. Той попита дали очакванията от тази комисия са се сбъднали и тя е създала повече скандали. Зарков отчете, че е недопустим начинът, по който се предлага освобождаването на Пламен Георгиев. „Това показва, че към тези постове се гледа само като капии“, подчерта още Зарков. \r\nДеница КИТАНОВА", "date": "2019.07.31", "title": "Крум Зарков, БСП: Ще решаваме съдбата на КПКОНПИ без да имаме представа защо Пламен Георгиев е подал оставка"}
{"url": "http://www.focus-news.net/news/2019/07/31/2685585/burgas-obshtinata-izgradi-parking-s-50-mesta-do-bl-41-v-zhilishten-kompleks-lazur.html", "text": "Общината изгради паркинг с 50 места до бл. 41 в гъстонаселения жилищен комплекс „Лазур“ в Бургас. Той е вторият за тази година. Това съобщиха от пресцентъра на Община Бургас. През април между блокове 68, 69 и 159, в непосредствена близост до 5-то Районно управление на МВР, беше пуснат в експлоатация още един такъв паркинг, също с 50 места. Междувременно, Община Бургас продължава да събира мнения от своите жители дали и къде в града да бъдат изградени етажни паркинги.", "date": "2019.07.31", "title": "Бургас: Общината изгради паркинг с 50 места до бл. 41 в жилищен комплекс „Лазур“"}
{"url": "http://www.focus-news.net/news/2019/07/31/2685584/deputatite-pokaniha-plamen-georgiev-da-obyasni-zashto-e-podal-ostavka-kato-predsedatel-na-kpkonpi.html", "text": "Депутатите поканиха Пламен Георгиев да дойде в парламента и да обясни защо е подал оставка като председател на КПКОНПИ, предаде репортер на  Агенция „Фокус“ .  Това се случи по предложение на секретаря на ПГ на \"БСП за България\" Филип Попов. „За“ предложението гласуваха 106 народни представители, „против“ – 32 и „въздържали се“ – 12, с което депутатите решиха Пламен Георгиев да дойде в Народното събрание.  \r\nДеница КИТАНОВА", "date": "2019.07.31", "title": "Депутатите поканиха Пламен Георгиев да обясни защо е подал оставка като председател на КПКОНПИ"}
{"url": "http://www.focus-news.net/news/2019/07/31/2685588/odmvr-burgas-77-godishen-mazh-ot-burgas-e-nameren-martav-v-radomirsko.html", "text": "77-годишен мъж от Бургас е намерен мъртъв в Радомирско. Това съобщи за  Радио „Фокус“ – Бургас  Цветелина Рандева от ОДМВР-Бургас. На 28 юли, около 09.00 часа, е подаден сигнал от водачка на туристическа група, че вечерта е загубила телефонна връзка с мъж от групата, който е на 77 години. Туристите от Бургаско правели преход в Радомирско. Служители на полицията и кмета на село Дрен започнали обход на района. След около час мъжът е бил намерен мъртъв между селата Дрен и Горна Диканя. Тялото му е закарано в Съдебна медицина – Перник за аутопсия. Започнато е досъдебно производство и работата по случая продължава. \r\nМария КУРТЕВА", "date": "2019.07.31", "title": "ОДМВР – Бургас: 77-годишен мъж от Бургас е намерен мъртъв в Радомирско"}
{"url": "http://www.focus-news.net/news/2019/07/31/2685578/inzh-angel-kuzmanov-rdg-pazardzhik-izvarsheni-sa-174-proverki-na-divite-praseta-v-oblastta-zasega-nyama-zarazeni-s-afrikanska-chuma.html", "text": "Общо 174 проверки са били направени за дивите прасета в област Пазарджик и евентуалното им заразяване с африканска чума, съобщи за  Радио „Фокус“ – Пазарджик  инж. Ангел Кузманов, директор на Регионалната дирекция по горите (РДГ). По думите му на този етап няма открити мъртви или болни от африканска чума животни. „ \r\nДадени са насоки популацията на глиганите да бъде намалена, но не чрез гонки и групов лов, тъй като по този начин дивечът се плаши и е способен да пробяга много големи разстояния, като дори може да достигне до съсдени горски области. Към момента е разрешено само подборното ловуване“, уточни инж. Кузманов. Той допълни, че всички ловни стопанства в региона са задължени всеки понеделник да подават информация дали има отстреляни или болни диви прасета. \r\nАлбена ЖИЛЕКОВА", "date": "2019.07.31", "title": "Инж. Ангел Кузманов, РДГ-Пазарджик: Извършени са 174 проверки на дивите прасета в областта, засега няма заразени с африканска чума"}
{"url": "http://www.focus-news.net/news/2019/07/31/2685592/dobrich-blizo-100-000-kasa-nelegalni-tsigari-sa-otkriti-ot-mitnicheski-sluzhiteli-v-oblastta.html", "text": "Митнически служители от Главна дирекция „Митническо разузнаване и разследване” (ГДМРР) откриха 3120 кутии (62 400 къса) контрабандни цигари от марките „Минск“ и „Parliament“ в туристически автобус с българска регистрация, пътуващ от Беларус, при проверка в района на ГКПП  „Дуранкулак“ на 29 юли 2019 г. Това съобщиха от  Агенция „Митници” . Цигарите с белоруски бандерол са били укрити във фабрична кухина на автобуса. При проверката на превозното средство са открити и 7 бутилки с хладилен газ тип R134а, всяка с нето тегло над 13 кг, за който не са били представени необходимите документи. \r\nПри последвали оперативни действия е установен обект, използван за съхранение на нелегални акцизни стоки. При извършена проверка в обект – частен имот, находящ се в село в обл. Добрич, митнически служители от ГДМРР установяват наличие на още 1793 кутии (35 860 къса) цигари без валиден български бандерол, както и над 200 бутилки водка от 0,5л. с украински бандерол. \r\nОбщо са иззети 98 260 къса цигари, 207 бутилки водка и 7 бутилки хладилен газ. Образувани са две досъдебни производства по описа на ГДМРР под надзора на районните прокуратури в Каварна и Добрич.", "date": "2019.07.31", "title": "Добрич: Близо 100 000 къса нелегални цигари са открити от митнически служители в областта"}
{"url": "http://www.focus-news.net/news/2019/07/31/2685593/pregled-na-mezhdunarodnite-novini-do-1300-chasa-agentsiya-fokus.html", "text": "Турция е решена да защити интересите си в Кипър и в Източното Средиземноморие. Това увери Съветът за национална сигурност на страната след заседание, проведено късно във вторник, съобщава електронното издание на гръцкия вестник  Kathimerini . \r\nНа среща, председателствана от президента Реджеп Тайип Ердоган, Съветът потвърди намеренията на Анкара да защити правата и интересите на турците и турските киприоти в Източното Средиземноморие на основание международното право.  \r\nТурция спазва своите ангажименти и задължения съгласно международното право и очаква същото от своите съюзници, подчерта още Съветът.  \r\nВъв вторник Атина обвини Анкара в подкопаване на сигурността в региона, извършвайки сондажи за петрол и газ в района на остров Кипър, припомня изданието. \r\n*** \r\n  Турция очаква втората фаза на доставките на руските системи за противовъздушна отбрана С-400 да започне през 2020 г. Това заяви в сряда в телевизионния канал TRT директорът на Службата за отбранителна индустрия (OPS) Исмаил Демир, предава  TACC . \r\n„Втората фаза на доставките на С-400 може да започне през следващата година. Турция ще управлява системите\", поясни Демир. \r\nТой също така подчерта, че САЩ нямат законови основания за изключване на страната от програмата за производство на изтребителите F-35. „САЩ нямат правно основание да ни изключат от програмата за F-35. Това решение далеч не е рационално\", подчерта Демир, като същевременно отбеляза, че в момента Анкара „не е получила официални документи за изключването й от програмата\" за създаването на изтребителя. \r\nДиректорът на OPS добави, че Турция „е информирала САЩ за желанието си да остане в проекта\", както и че „има път назад\" за Анкара да продължи участието си в програмата. \r\nПрез септември 2017 г. Русия обяви договор с Турция за доставка на зенитно-ракетни системи С-400. Първите доставки започнаха на 12 юли тази година. В тази връзка Белият дом обяви, че решението на Анкара за придобиване на С-400 прави невъзможно участието й в създаването на F-35. Вашингтон отбеляза, че САЩ ще продължат да си сътрудничат с Турция във военната сфера, като вземат предвид ограниченията, свързани с покупката на руски системи за ПВО. Турското външно министерство призова за „изоставяне на това погрешно решение, което може да причини непоправима вреда на двустранните отношения“. \r\n*** \r\n  Сърбия трябва да признае геноцида в Сребреница и да спре да защитава военни престъпници, ако иска да стане членка на Европейския съюз, предупреди лидерът на основната мюсюлманска партия в Босна и Херцеговина (БиХ) „Партията на демократическото действие (ПДД) Бакир Изетбегович, синът на Алия Изетбегович, цитиран от белградския ежедневник  „Политика“ . \r\nВ интервю пред Радио Сараево той отговори по този начин на забележката на журналиста, че клането в Сребреница се отрича и че концепцията за Велика Сърбия не е изоставена. \r\nИзетбегович твърди, че геноцидът е условие за по-нататъшната интеграция на Сърбия в Съюза и че е видял това в документ на Брюксел, който засяга именно въпросът за европейския път на Белград. \r\n„Отслабването на ЕС, Брекзит, укрепването на автократите, укрепването на Русия и нейното присъствие на Балканите, ислямофобията и мигрантската криза, която отслаби позицията на мюсюлманите, а съответно и на бошняците в Европа, отвориха нови апетити сред сръбските лидери“, посочи синът на първия босненски президент и добави: \r\n„За тях е изключително важно да минимизират сръбските престъпления и да преувеличат тези на бошняците, тоест да ги направят равнозначни. Защото, ако всички сме извършили подобни престъпления, всички имаме еднаква политическа позиция и право да отправяме нови искания, включително самоопределение“, каза Изетбегович.  \r\nПо неговите думи, присъдите на Радован Караджич и Ратко Младич, както и на хърватите, начело със Слободан Праляк, предизвиква, вместо катарзис и разкаяние, солидарност между хърватските и сръбските политици в БиХ. \r\n„Бошняците бяха отстранени от ръководството на Съда на БиХи започна кампания за арестуване на военнослужещи от Армията на Република БиХ. Целта е да се изравнят враждуващите страни, а оттам и политическите страни, да се узаконят и исканията на тези страни, включително и реализацията на военните им цели“, оцени Изетбегович. \r\nНа въпрос как вижда преговорите между Белград и Прищина и предполагаемите усилия на Белград да наложи бавно Република Сръбска (РС) като условие за признаването на Косово, Изетбегович казва, че бъдещият статут на Косово няма да може да се свърже с никакъв нов статут на РС, защото, както каза той и в Косово, и в БиХ „същата сръбска страна извърши престъпления и геноцид, довели до намесата на международната общност и ударите на НАТО, за да се прекрати ужасяващото насилие над не сърбите“. \r\n„Няма исторически, морални или законови предпоставки за независимостта на Република Сръбска. Цивилизованият свят не може да осъди съвместното престъпно начинание, ръководено от Караджич и Младич, да ги изпрати и до живот в затвора и след това да позволи насилственият проект на двамата да бъде завършен с политически средства“, каза Изетбегович. \r\nТой заключи, че това ще бъде „поражението на цивилизацията пред варварите, поражението на международното право, поражението на силите и суперсилите, които са гаранти на Дейтънското мирно споразумение“. \r\n„Не вярвам, че нещата ще тръгнат в тази посока, но това е само допълнителен коз, с който трябва да се постигне по-благоприятно решение за Сърбия при определяне на бъдещия статут на Косово“, каза Изетбегович, предава Танюг. \r\n \r\n Додик трябва да реши проблемите, докато не е избухнала криза \r\n \r\nЛидерът на ПДД Бакир Изетбегович заяви, че ПДД не може да приеме, че мандатът за нов Министерски съвет се дава на някой, който няма да спазва Конституцията и върховенството на закона. \r\n„И това ще остане така. Компромисът, за който сме готови по отношение на интеграцията на БиХ в НАТО и неведнъж сме го казвали, е, че няма членство в тази асоциация без нови решения, които ще се основават на консенсус, тоест позицията на представителите на Република Сръбска“, каза той пред Радио Сараево. \r\nНо за достигането до това решение е изминат дълъг път, добави той. \r\n„И за Додик е по-разумно да реши този проблем, докато той не е набрал скорост, защото ако по неговата воля в БиХ се разрази най-голямата следвоенна криза, ако нямаме функциониращ парламент на БиХ, ако няма бюджет, ако се блокира европейския път на БиХ, ако бъде спряно изграждането на инфраструктура в БиХ, защото няма да можем да вземем кредити от международните банки, ако се интензифицира изселването на младите хора, а жизнения стандарт и пенсиите в РС продължат да падат, тогава те наистина ще трябва да погълнат не жаба, а констенурка“, заяви Изетбегович. \r\nНа въпрос дали бошнячеството ще спаси Босна, той посочи, че след разпада на Югославия народите в БиХ са били увлечени в кървав междуособен конфликт, така че недоверието и страховете, както и илюзиите, че някои хора в съседни страни са им по-близки, ще продължат. \r\n*** \r\n  Турция прехвърля спецназ и военна техника на границата със Сирия. Колона от 12 камиона с бойци от спецназ от различни воински част на Турция е достигнала района на Джейланпинар в провинция Шанлиурф, съобщава  „Анадолската агенция“ . \r\nСпецназовците ще попълнят редиците на военнослужещите, разположени край турско-сирийската граница. Колоната се е придвижвала съпровождана от силите на жандармерията и полицията, отбелязва още турската държавна агенция. \r\n*** \r\n  Великобритания покани военни представители на САЩ, Франция и други европейски държави на среща в Бахрейн в опит да се създаде международна мисия по осигуряването на сигурността на корабите, преминаващи през Ормузкия проток, пише британският вестник  The Guardian . \r\nОбединеното кралство се надява да действа като медиатор в преговорите между САЩ, които са западната държава с най-силното военно присъствие в региона, и държави като Германия, която няма желание да се включва във военни операции, водени от Вашингтон.  \r\nИзточници от военното министерство на Великобритания съобщават, че предложението да се създаде европейска мисия, за да се предотвратят бъдещи инциденти като този със задържането на британски кораб от страна на Иран е все още актуално, въпреки оставката на Джеръми Хънт като външен министър на страната. \r\nНо те признаха, че успехът на операцията ще зависи от участието на САЩ, „дали начело на или в подкрепа на мисията“. Пети флот от ВМС на САЩ е базиран в Бахрейн. \r\nПреди две седмици Иран конфискува петролен танкер, плаващ под британски флаг. Tогава Великобритания обяви, че Техеран е действал нелегално в омански води.  \r\nСрещата е насрочена за сряда следобед и не се очаква да доведе до незабавни резултати, отбелязват британските власти. Те добавиха, че предложенията от срещата ще бъдат върнати на националните правителства за по-нататъшно обсъждане. \r\n*** \r\n  Министърът за Брекзит на Великобритания Стивън Баркли говори с главния преговарящ за Брекзит от страна на Брюксел Мишел Барние и му каза, че Лондон иска сделка, но ще излезе от Европейския съюз на 31 октомври с или без такава, предава  Reuters . \r\n„Днес разговарях с Мишел Барние и изясних нашата позиция: Искаме сделка, но излизаме от ЕС на 31 октомври с или без такава“, написа той в „Туитър“. \r\n*** \r\n САЩ ще излязат официално от руско-американския Договор за ликвидация на ракетите със среден и малък обсег (ДРСМО) в петък, 2 август, предава  ТАСС . \r\nТова заяви помощникът на президента на САЩ по национална сигурност Джон Болтън на студентска конференция на консервативния фонд „Млада Америка“ във Вашингтон. \r\n„Официалното прекратяване на ДРСМО ще се състои в петък, когато САЩ ще излязат (от договора)“, потвърди Болтън. \r\nТой за пореден път обвини Русия, че нарушава ДРСМО. „Прекалено дълго САЩ спазваха договора, докато Русия продължаваше да разработва съвременни балистични и хиперзвукови системи с цел модернизация на своите въоръжения – в нарушение на договора“, заяви той. \r\nБолтън посочи и друг проблем, който според него е свързан с ДРСМО. „Този договор ни връзваше ръцете, докато същевременно Китай разработваше свои въоръжения със среден обсег и не беше ограничен от никакви договорни задължения. В интерес на нашата национална сигурност ние решихме да си развържем ръцете, за да защитаваме ефективно Америка през XXI век“, поясни помощникът на Доналд Тръмп. \r\n„Гледаме на контрола над въоръженията като средство за постигане на целите, а не като самоцел“, посочи той. \r\n \r\n START-3 \r\n \r\nБолтън каза също, че руско-американският договор за мерки за по-нататъшно намаляване и ограничаване на стратегическите нападателни оръжия (START, неофициалното име е START-3) едва ли ще бъде удължен, но администрацията на Вашингтон все още не е взела никакви решения по този въпрос. \r\n„Новият START, ратифициран през 2010 г., имаше пропуски от самото начало. Той не обхващаше тактическото ядрено оръжие с малък обсег и новите руски системи за доставка. Изтича през февруари 2021 г. Досега не е взето решение, но едва ли ще бъде подновен“, - каза Болтън. \r\n„Защо да продължаваме настоящите недостатъци на системата, за да можем просто да кажем, че имаме договор? Трябва да се съсредоточим върху нещо по-добро и ще се съсредоточим“, заяви помощникът на президента. \r\nТой посочи важността на воденето на преговори за контрол над въоръженията с Русия и Китай. \r\n \r\n Диалог с Русия и Китай по въпросите на контрола върху оръжията \r\n \r\nСАЩ вярват, че е дошъл моментът да се откажат от двустранните договори и искат да преговарят с Русия и Китай по въпросите на контрола върху оръжията, заяви Болтън \r\n„Светът се отдалечи от Студената война и двустранните договори, които обхващат ограничени видове ядрено оръжие или само определен обсег на действие на ракетите на противника. Президентът (на САЩ Доналд Тръмп) иска ефективен контрол над въоръженията, който обезпечава реална сигурност за американския народ и нашите съюзници. Във връзка с това той стигна до извода, че ние сме длъжни да водим преговори както с Русия, така и с Китай“, отбеляза Болтън. \r\n„Контролът на оръжията може да допринесе за националната сигурност на Съединените щати и на нашите съюзници“, смята помощникът на държавния глава. \r\n*** \r\n  Северна Корея е провела в сряда нови тестове на балистични ракети в района на Японско море, но те са били с малък обсег на действие, предава  РИА Новости , като се позовава на южнокорейската информационна агенция „Рьонхап“. \r\n„Нашите въоръжени сили днес по изгрев в 05,06 и 05,27 (местно време, съответно 23,06 и 23,27 българско във вторник) са фиксирали в района на Калма край град Вонсан пускове на две балистични ракети с малък обсег на действие в североизточно направление“, заявиха от обединения комитет на началниците на щабове на въоръжените сили на Южна Корея. \r\nМинистърът на отбраната на Южна Корея Чон Гьон Ду съобщи, че ракетите са преодолели разстояние от 240 до 330 километра. Максималната височина на техния полет е била 30 километра. \r\nВ самата Северна Корея не се съобщава нищо за изстрелването на ракетите. \r\nНа 25 юли Пхенян също проведе изпитания на две управляеми ракети с малък радиус след отказа на САЩ и Южна Корея да изпълнят искането за отмяна на военните учения. Според информация от Сеул, именно същите ракети са били изпитани и в сряда, като новите ракети се отличават с по-ниската височина на полета. \r\nВъв връзка с новите изпитания в Корейската народно-демократична република (КНДР) Южна Корея свика извънредно заседание на Съвета за национална сигурност. \r\n*** \r\n  Президентът на Хърватия  \r\nКолинда Грабар-Китарович заяви, че Босна и Херцеговина е нестабилна държава, която е под контрола на военизиран ислям, предава  “Макфакс“ . \r\nВ рамките на тридневно посещение в  Израел, тя изказа мнението, че Хърватия страда от мигрантски поток, който няма нищо общо с проблемите на Европа.  \r\nТя ясно заяви, че прави разлика между мигранти и бежанци и че страната е готова да даде убежище на бягащите от война, но мигрантите търсещи по-добър живот трябва да уважават международните граници.  \r\nВъпреки че официално се представят за сирийци, повече от мигрантите, според държавния глава, са от Африка или Пакистан, опитващи се да преминат нелегално през границата между Босна и Херцеговина и Хърватия.  \r\n„Тази страна (Босна и Херцеговина) днес се намира под контрола на военизиран ислям, който има главната роля при взимането на решения“, отбеляза тя. \r\n***", "date": "2019.07.31", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/31/2685580/kathimerini-turtsiya-zayavi-che-e-reshena-da-zashtiti-interesite-si-v-iztochnoto-sredizemnomorie.html", "text": "Турция е решена да защити интересите си в Кипър и в Източното Средиземноморие. Това увери Съветът за национална сигурност на страната след заседание, проведено късно във вторник, съобщава електронното издание на гръцкия вестник  Kathimerini . \r\nНа среща, председателствана от президента Реджеп Тайип Ердоган, Съветът потвърди намеренията на Анкара да защити правата и интересите на турците и турските киприоти в Източното Средиземноморие на основание международното право.  \r\nТурция спазва своите ангажименти и задължения съгласно международното право и очаква същото от своите съюзници, подчерта още Съветът.  \r\nВъв вторник Атина обвини Анкара в подкопаване на сигурността в региона, извършвайки сондажи за петрол и газ в района на остров Кипър, припомня изданието.", "date": "2019.07.31", "title": "Kathimerini: Турция заяви, че е решена да защити интересите си в Източното Средиземноморие"}
{"url": "http://www.focus-news.net/news/2019/07/31/2685586/parlamentat-izleze-v-10-minutna-pochivka-do-pristiganeto-na-predsedatelya-na-kpkonpi-plamen-georgiev.html", "text": "Парламентът излезе в 10-минутна почивка до пристигането на председателя на КПКОНПИ Пламен Георгиев, за да обясни на народните представители защо е подал оставка, предаде репортер на  Агенция \"Фокус\" . Първоначално почивка поиска секретарят на ПГ на \"БСП за България\" Филип Попов. Обратно предложение направи председателят на ПГ на ГЕРБ д-р Даниела Дариткова. \"Допуснахте да се гласува поканване на Пламен Георигев, който е направил лично волеизявление с подаване на оставка. По принцип досега такава процедура не се прави. В този смисъл не смятам, че е коректно да бъде прекъсвано заседанието. Ние не сме го задължили да присъства. Просто ще го поканим\", каза Дариткова.  Председателят на парламента Цвета Караянчева заяви, че ще отрпави покана към Георгиев да присъства на заседанието.  \r\nЗаместник-председателят на ПГ на \"БСП за България\" Георги Свиленски поясни, че се канят министрите, а за всички останали лица, се провежда гласуване и ако депутатите решат, те трябва да дойдат в парламента. След това председателят на Народното събрание обяви 10-минутна почивка.  \r\nДеница КИТАНОВА", "date": "2019.07.31", "title": "Парламентът излезе в 10-минутна почивка до пристигането на председателя на КПКОНПИ Пламен Георгиев"}
{"url": "http://www.focus-news.net/news/2019/07/31/2685587/kaloyan-pargov-bsp-sofiya-v-nachaloto-na-septemvri-shte-priklyuchim-s-podrezhdaneto-na-listata-i-kandidaturata-za-kmet-na-sofiya.html", "text": "В началото на септември ще приключим с подреждането на листата и кандидатурата за кмет на София. Това каза председателят на Градския съвет на БСП в София Калоян Паргов на пресконференция, предаде репортер на  Агенция „Фокус“ . Паргов разясни, че с това ще приключи номинационната фаза на процеса.„Всичко при нас върви по план-график. Готвим кампанията си за местните избори не от вчера. След подреждането на листата и кандидатурата ни за кмет на София ще завършим номинационната фаза и ще навлезем в горещата фаза на кампанията“, обясни той. „В момента имаме всички основания да считаме, че на фона на общественото недоволство заради ремонт на ремонта или контрол над контрола, има една огромна маса софиянци, които имат очакване за промяна на модела на управление и за начина на изразходване на средства“, добави още Паргов. Той увери, че ще се направи всичко възможно БСП да се впише в очакванията на обществото и да предложи нови и успешни политики за града. \r\nТеодора ПАВЛОВА", "date": "2019.07.31", "title": "Калоян Паргов, БСП - София: В началото на септември ще приключим с подреждането на листата и кандидатурата за кмет на София"}
{"url": "http://www.focus-news.net/news/2019/07/31/2685598/st-komisar-doychin-doychinov-odmvr-blagoevgrad-za-parvoto-polugodie-na-2019-na-teritoriyata-na-direktsiyata-sa-registrirani-1739-prestapleniya.html", "text": "За първото полугодие на 2019 на територията на дирекцията са регистрирани 1739 престъпления. Това каза по време на пресконференция ст. комисар Дойчин Дойчинов, директор на Областна дирекция на МВР (ОДМВР)-Благоевград, предаде репортер на  Радио „Фокус“-Пирин . Той отбеляза, че от тях разкритите тази година са 742 спрямо 853 за миналата година. „Процентната разкриваемост е 42,67% или 2% над общия процент за страната, който е 40,96%. По видове престъпления са регистрирани общо 599 престъпления против собствеността, като за 2018 година те са били 665. Отчитаме намаление в почти всички видове престъпления, с изключение на престъпленията, свързани с моторни превозни средства. За първото полугодие на 2019 година са регистрирани 30 такива престъпления, а за същия период на миналата година те са били 17. Регистрираните кражби са 474 спрямо 516 за миналата година“, заяви ст. комисар Дойчинов. Той допълни, че има 2 умишлени убийства тази година спрямо 3 такива за миналата година, като и двете от 2019 година са разкрити. По думите му палежите са 31 спрямо 46 за миналата година, като тази година 4 са разкрити. \r\nСт. комисар Дойчин Дойчинов съобщи също, че за месец юни регистрираните престъпления на територията на областта са 213 спрямо 311 през същия период на миналата година. Той уточни, че разкритите са 63 спрямо 80 за миналата година, като процентът на разкриваемост е 29,58%. Ст. комисар Дойчинов посочи, че ОДМВР-Благоевград е на 11-то място в страната от всички областни дирекции. „От престъпленията, свързани с наркотични вещества имаме регистрирани 90 случая за първото полугодие на тази година спрямо 141 за същия период миналата година. Иззети са общо 2.95 кг марихуана, 143 стръка канабис, 19 кг. амфетамин,  161 гр хероин, 200 гр метамфетамин и 50 гр кокаин“, отбеляза той. Директорът на Областна дирекция на МВР-Благоевград заяви, че ще продължават със съвместните си акции с Жандармерия и ГД „Гранична полиция“ на различни места в цялата област, тъй като наблюденията им са, че тези акции дават резултат. Той припомни, че при последната акция в Сандански са задържани 16 лица и са проверени стотици. Ст. комисар Дойчинов каза още, че от миналата седмица е издал и заповед за увеличаване на патрулите по булевардите в централната градска част и обикалянето на полицейски служители с кучета в пешеходната зона. \r\nНатали СТЕФАНОВА", "date": "2019.07.31", "title": "Ст. комисар Дойчин Дойчинов, ОДМВР-Благоевград: За първото полугодие на 2019 на територията на дирекцията са регистрирани 1739 престъпления"}
{"url": "http://www.focus-news.net/news/2019/07/31/2685595/ivan-ninov-sdruzhenie-geroite-na-doyran-pametnikat-na-geroite-ot-doyran-shte-bade-tretiyat-simvol-v-pleven-na-priznatelnost-kam-nashite-predtsi-sled-plevenska-epopeya-i-mavzoley-sv-georgi.html", "text": "Паметникът на героите от Дойран ще бъде третият символ в Плевен на признателност към нашите предци след Панорама „Плевенска епопея“ и Мавзолей „Св. Георги Победоносец. Това каза по време на пресконференция Иван Нинов от сдружение „Героите на Дойран“ по повод предстоящото изграждане на паметника в центъра на града, предаде кореспондентът на  Радио „Фокус“  . „Това ще бъде вторият паметник на нашите деди и прадеди, загинали в битката, и завърнали се благодарение на гения на ген. Владимир Вазов. Те засега имат един паметник в Плевен, изграден преди повече от 100 г., по времето на  кмета Тодор Табаков - на 4-ти пехотен Плевенски полк. Инициативата за паметник на 9-та пехотна Плевенска дивизия е от 1917 г. В последствие ген. Владимир Вазов подема инициативата. Парите са събрани и през 50-те години са национализирани, добавени към бюджета“, каза Иван Нинов.  \r\nТой допълни, че инициативата на сдружението е от началото на 2018 г. „Много добре работим с Областна администрация, Областната комисия по военните паметници, Министерство на отбраната. Общинският съвет взе всички необходими решения, за да го има този паметник. Активно съдейства и кметът Георг Спартански, и общинска администрация. Надявам се, в кратки срокове паметникът да го има. Фигурата на ген. Владимир Вазов е вече готова“, добави Иван Нинов.", "date": "2019.07.31", "title": "Иван Нинов, сдружение „Героите на Дойран“: Паметникът на героите от Дойран ще бъде третият символ в Плевен на признателност към нашите предци след „Плевенска епопея“ и Мавзолей „Св. Георги“"}
{"url": "http://www.focus-news.net/news/2019/07/31/2685596/sekretaryat-na-obshtina-pernik-radoslava-manova-na-izvanredna-epizootichna-komisiya-neka-da-badat-informirani-horata-i-da-ne-se-sazdava-izlishno-naprezhenie-vav-vrazka-sas-situatsiyata.html", "text": "Нека да бъдат информирани хората и да не се създава излишно напрежение във връзка със създалата се ситуация. С тези думи се обърна секретарят на Община Перник Радослава Манова към кметовете на населени места, които присъстваха на извънредната епизоотична комисия. Това съобщиха от пресцентъра на  Общината . \r\n„В цяла Европа има такава болест и за нея няма лечение. Трябва да има спокойствие и не трябва да се създава паника“, сподели Манова. \r\nКметовете бяха запознати с последната информация, която пристигна в деловодството на Община Перник на 30 юли. В писмото гласи, че трябва да  бъде предприета спешна превантивна мярка, състояща се в доброволно клане на домашни свине тип „заден двор“, попадащи в двадесет километровата зона на свинеферма „Цема“ ЕООД село Петърч, община Костинброд. Засегнатите от мярката населени места в общината са - Вискяр, Расник, Радуй и Дивотино.  \r\nОчаква се стриктно изпълнение на разписаната мярка във връзка с проведеното на 29 юли извънредно заседание на Централния епизоотичен съвет.", "date": "2019.07.31", "title": "Секретарят на Община Перник Радослава Манова на извънредна епизоотична комисия: Нека да бъдат информирани хората и да не се създава излишно напрежение във връзка със ситуацията"}
{"url": "http://www.focus-news.net/news/2019/07/31/2685589/prishtina-ne-barza-s-obyavyavaneto-na-predsrochni-izbori-komentari-v-kosovskite-medii-agentsiya-fokus.html", "text": "Една след друга партиите в Косово обявиха, че са готови за провеждането на предсрочни парламентарни избори в страната, но изглежда в Прищина не бързат с обявяването им. \r\nВъпреки че измина повече от седмица след оставката на Рамуш Харадинай от поста министър-председател на Косово, президентът Хашим Тачи все още не е поканил политическите партии на консултации, както предвижда Конституцията. \r\nВъв вторник Тачи да се срещне с председателя на Централната избирателна комисия (ЦИК) Валдете Дака, за да се консултира за по-нататъшни стъпки в настоящата политическа ситуация. В съобщение за пресата, разпространено от Президентството в Прищина, бе казано, че срещите с политически партии ще продължат през следващите дни, в зависимост от дневния ред и ангажиментите им.  \r\nПо-късно стана ясно, че Тачи е провел консултации с представители на „по-малки“ политически партии. В рамките им той е намекнал, че може да се сформира нова управляваща коалиция, въпреки факта, че партиите призовават за предсрочни парламентарни избори. Ето защо според прищинския ежедневник  Zeri  Тачи има формула срещу предсрочните парламентарни избори в страната. След като се срещна с представители на „Турска демократическа партия на Косово“ и „Вакат“, той е  заявил, че трябва да се намери ново управляващо решение или да има нов изборен цикъл, за да може Косово да има ново правителство възможно най-скоро. \r\nИзданието отбеляза, че „Тачи тепърва ще се срещне с председателите на основните парламентарни партии след оставката на Рамуш Харадинай като министър-председател“. Вестникът също така подчертава, че представители на опозиционните партии са заявили, че ще отидат на срещата, свикана от президента, само ако на нея се обсъждат предсрочни общи избори. \r\n \r\nСъщевременно бившият косовски премиер Рамуш Харадинай се срещна с лидерите на коалиционните си партньори – Беджет Пацоли от Новият косовски алианс (НКА) и Фатмир Лимай от Социалдемократическата инициатива (НИСМА), но не и Кадри Весели от Демократическата партия на Косово (ПДК), който не се яви, съобщи прищинският ежедневник  Koha Ditore. \r\n \r\nДен преди срещата Весели бе попитан дали ще присъства и отговори, че в момента важното е парламентът да бъде разпуснат и да се върви към предсрочни избори без ненужно отлагане. Освен това той оцени оставката на министър-председателя като предварително калкулиран ход. \r\nХарадинай, от своя страна, обяви изявленията на Весели за част от изборната кампания. „Важно е, че чухме изявленията на Весели в подкрепа на изборите. Разбрахме се да не губим време. Да се координираме“, каза той след проведената във вторник среща. \r\nОсвен това Харадинай заяви, че ако президентът Хашим Тачи не предприеме стъпки за насрочване на избори, ще се предприемат действия за разпускане на парламента. „Ако има забавяния от страна на президента, следващата седмица ние ще инициираме вот на недоверие в парламента“, заяви бившият министър-председател, но отказа да посочи конкретни дати, кога може да се случи това. „Добре е за всички да не се ангажираме с конкретни дати, а да се координираме за време, с което ще са съгласни всички партии“. \r\nМеждувременно лидерът на НИСМА Фатмир Лимай, цитиран от прищинския ежедневник Zeri, заяви, че срещата с Харадинай е била консултативна. \r\n„Говорихме за последните събития и за това как да продължим напред. Ясно е, че страната е пред избори и този въпрос трябва да бъде разрешен възможно най-бързо“, заяви той. Според изданието Лимай е намекнал за възможността да не се предприемат никакви действия до провеждането на вътрешните избори в Демократическата лига на Косово (ЛДК). „Има определени процедури, които трябва да бъдат проследени, консултации с президента и, вярвам, ЛДК също трябва да проведе очаквания процес. Надявам се обаче, че следващата седмица всички въпроси ще бъдат разрешени“, заяви лидерът на НИСМА. \r\n \r\nОтделните партии вече се готвят за предсрочния вот. Председателят на „Демократичната лига на Косово“ (ДЛК) Иса Мустафа проведе среща с ръководството на партията, на която са обсъдени вътрешните избори и разпускането на парламента в Прищина, съобщи новинарският портал  Indeksonline. \r\nВицепредседателят на партията Лютфи Хазири бе единственият, който даде изявление пред медиите след двучасовата среща. „Лидерът на ЛДК се консултира с ръководството по два въпроса: падане на правителството и дискусиите от следващата седмица с ръководството на парламента, за да се премине към разпускане. Вторият въпрос се отнася до вътрешния изборен процес, който ще приключи в събота, 3 август, когато ще бъде избран лидер на ЛДК“, поясни Хазири. Имената на кандидатите ще бъдат обявени в същия ден на изборите. \r\n \r\nНе липсват и предложения за бъдещия облик на кабинета в Прищина. Независимият член на парламента в Прищина Кораб Сейдиу заяви в интервю за телевизия  T7  , че Демократичната лига на Косово (ДЛК) и „Самоопределение“ трябва да обединят усилия, за да формират новото правителство.  \r\n„Тези две партии имат достатъчно капацитет, за да предложат управление, което е едновременно смело и интелигентно“, подчерта Сейдиу. Съгласно думите му, двете най-големи опозиционни партии в страната не трябва да се съсредоточават върху това кой ще получи поста министър-председател в новото правителство. „Техният приоритет трябва да бъде извеждането на страната от настоящата криза“, обясни независимият депутат. \r\n \r\nНа 19 юли Рамуш Харадинай подаде оставка като министър-председател, след като бе призован от Специализираната прокуратура в Хага на разпит като заподозрян във военни престъпления. От този момент нататък политическият спектър призова президента Тачи да предприеме действия за преодоляване на ситуацията, било то чрез формиране на ново правителство или обявяване на нови избори. Тогава президентът на Косово обяви, че ще предприеме всички необходими действия в съответствие с правомощията му, предвидени в Конституцията на Република Косово. \r\n \r\n Тереза Герова", "date": "2019.07.31", "title": "Прищина не бърза с обявяването на предсрочни избори (Коментари в косовските медии – Агенция „Фокус“)"}
{"url": "http://www.focus-news.net/news/2019/07/31/2685599/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движението на автомобилите. \r\nВенцеслав ИЛЧЕВ", "date": "2019.07.31", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/31/2685600/sliven-noviyat-svetofar-do-pazara-shte-bade-pusnat-v-eksploatatsiya.html", "text": "Новият светофар до пазара в Сливен ще бъде пуснат в експлоатация в 14.00 часа. Това съобщиха от пресцентъра на  Община Сливен . \r\nДържавната приемателна комисия приключи своята работа и вече има издадено удостоверение за експлоатация. \r\nПоставянето на съоръжението бе инициирано от кмета Стефан Радев заради необходимостта от регулиране на натоварения трафик в района. Целта е да бъдат осигурени повече ред и безопасност при преминаването на автомобили и пешеходци.", "date": "2019.07.31", "title": "Сливен: Новият светофар до пазара ще бъде пуснат в експлоатация"}
{"url": "http://www.focus-news.net/news/2019/07/31/2685594/kolinda-grabar-kitarovich-ne-sam-kazala-che-bih-e-kontrolirana-ot-voynstvasht-islyam-i-ne-znam-kak-sa-izmislili-tova-izyavlenie.html", "text": "Президентът на Хърватия Колинда Грабар-Китарович коментира материала на израелското издание The Jerusalem Post, в който се твърди, че тя е обявила Босна и Херцеговина за нестабилна страна под контрола на войнстващ ислям по време на разговора си с израелския си колега Реувен Ривлин в Ерусалим. Държавният глава отрече всичко, което е написано от медията, а чрез Президентската канцелария заяви, че е необичайно да се реагира на непроверени информации от пресата, пише хърватското издание  Dnevnik . \r\nГрабар-Китарович коментира реакциите от БиХ. „Това са коментари на коментари на една журналистка, която го е написала. Повтарям, не съм го казала. Напълно отхвърлям реакциите, свързващи Хърватия с фашизма. Това е тотален нонсенс“, заяви хърватският президент. „В последно време виждаме редица много агресивни действия, които БиХ предприема срещу Хърватска. От твърдения за незаконна работа на нашите тайни служби до заплахи за съдебна разправа, когато става въпрос за моста Пелешац и т.н. Трябва да обсъдим сътрудничеството и как да разрешим общите въпроси“, каза президентът и добави, че Хърватия е готова да помогне на всяка съседна страна, включително БиХ, в процесите на присъединяване към ЕС възможно най-скоро. \r\nОт канцеларията на Грабар-Китарович заявиха, че информациите на медиите трябва да се проверяват преди да се реагира. „В междудържавните отношения е много необичайно да се реагира на непроверени материали в медиите. Всяка държава първо би изпратила своя посланик в Хърватия, за да провери твърденията и след това да реагира по подходящ начин“, заявиха от там. \r\nПредвижда се президентът да завърши държавно посещение в Израел в сряда със среща с генералния директор на Израелската национална кибер администрация. Очаква се също така тя да коментира предполагаемото изявление, според което е казала, че Босна и Херцеговина е нестабилна страна под контрола на войнстващия ислям. \r\n \r\nПревод и редакция:", "date": "2019.07.31", "title": "Колинда Грабар-Китарович: Не съм казала, че БиХ е контролирана от войнстващ ислям и не знам как са измислили това изявление"}
{"url": "http://www.focus-news.net/news/2019/07/31/2685601/varna-odbh-zapochva-evtanizirane-na-prasetata-v-tnar-zadni-dvorove-ot-1-avgust.html", "text": "Областна дирекция по безопасност на храните – Варна започва евтанизиране на прасетата в т. нар „задни дворове“ от 1 август. Това съобщи за  Радио „Фокус“ – Варна  директорът на Областната дирекция по безопасност на храните (ОДБХ) във Варна – д-р Златина Димова. Мерките се налагат във връзка с предприетите действия от страна на Министерството на земеделието срещу африканската чума по свинете, както и спешна заповед на Областния управител на Варна Стоян Пасев за умъртвяване на всички животни в т. нар. „заден двор“ на територията на областта до 31 юли. „Веднага започваме организацията още от утре, които са останали. Защото много хора, които бяха по-съвестните те вече го направиха. Знаете, че непрекъснато се обявяват случаи. Вече и Силистра минава. В Ловеч има съобщение. Което означава, че заболяването е минало Балкана“, обясни д-р Димова. По думите й, след изтичане на срока започват проверки от страна на служители на ОДБХ в малките населени места за нерегистрирани и неумъртвени животни. При констатирани такива случаи започва и тяхното поетапно евтанизиране и налагане на глоби на стопаните. \r\nБояна АТАНАСОВА", "date": "2019.07.31", "title": "Варна: ОДБХ започва евтанизиране на прасетата в т.нар „задни дворове“ от 1 август"}
{"url": "http://www.focus-news.net/news/2019/07/31/2685597/dimitar-ivanov-oblasten-upravitel-na-yambol-predprieti-sa-vsichki-merki-za-preventsiya-sreshtu-afrikanskata-chuma-v-oblastta.html", "text": "Предприети са всички мерки за превенция срещу африканската чума в ямболска област, на чиято територия има четири големи индустриални ферми. Това каза за дневния информационен блок „Добър ден“ на  Радио „Фокус“  областният управител Димитър Иванов. “От няколко седмици провеждаме разяснителна кампания по всички населени места на територията на областта. Създадена е пълна организация и се осъществява сътрудничество с колегите от Областната дирекция по безопасност на храните, МВР, Областното пътно управление, ДАИ-Ямбол и всички общини относно мерките и превенцията, които трябва да се предприемат. Вчера изпратихме уведомителни писма до всички общини и населени места, които попадат в 20-километровата зона около промишлените свинекомплекси и фермите от тип А”, обясни Иванов. Той каза още, че се извършва пълна проверка на преминаващите автомобили през областта. Областният управител припомни, че крайният срок за преустановяване на отглеждане на прасета от тип „заден двор“ е 2 август. След това следва евтаназиране на животните, които не отговарят на изискванията за биосигурност, предупреди той.  \r\nРосица АНГЕЛОВА", "date": "2019.07.31", "title": "Димитър Иванов, областен управител на Ямбол: Предприети са всички мерки за превенция срещу африканската чума в областта"}
{"url": "http://www.focus-news.net/news/2019/07/31/2685606/sofiya-74-godishna-peshehodka-e-zaginala-na-myasto-pri-paten-intsident-v-stolitsata.html", "text": "74-годишна пешеходка е загинала на място при пътен инцидент в столицата. Сигналът е подаден малко след 09.00 часа. Това съобщиха от пресцентъра на  МВР . По първоначални данни на бул. „Царица Йоанна“ в ж. к. „Люлин“ 74-годишната жена пресичала на необозначено място трилентов път. В резултат на това е била ударена от лек автомобил „Ауди“ в крайната лява лента, по  посока на движение към центъра на града. Пешеходката е починала на място. Направеният полеви тест на водача е отчел отрицателна проба за алкохолни пари в издишания въздух.  \r\nПо случая е образувано досъдебно производство.", "date": "2019.07.31", "title": "София: 74-годишна пешеходка е загинала на място при пътен инцидент в столицата"}
{"url": "http://www.focus-news.net/news/2019/07/31/2685602/mariya-zaharova-parizh-ne-mozhe-da-uchi-moskva-na-proportsionalni-reaktsii-na-protestite.html", "text": "Официалният представител на Министерството на външните работи на Русия Мария Захарова, че Париж не трябва да учи Москва как да реагира пропорционално на протести, особено предвид твърдите методи на френската полиция спрямо участниците в акциите на „жълтите жилетки“, предава  ТАСС . \r\nПо-рано от МВнР на Франция отбелязаха в „Туитър“, че „има значителен брой арестувани и задържани“ по време на несанкционирания митинг в Москва на 27 юли. \r\n„МВнР се загрижи за протестите в Москва. Същата тази Франция, в която почти цяла година се водиха бойни действия между манифестанти и полиция – именно така описват ситуацията самите французи“, написа във „Фейсбук“ Захарова в сряда. Официалният представител на руското дипломатическо ведомство припомни, че по време на протестните акции във Франция са загинали 11 души, 2500 души от редиците на „жълтите жилетки“ са били ранени, а около 9 хиляди са задържани. \r\nПо нейните думи, френските власти „са изпробвали на населението всички видове репресивни методи на въздействие: от сълзотворен газ, шумови гранати и водни оръдия до масови задържания и арести“ и припомни на МВнР на Франция, че министърът на вътрешните работи на страната е говорил по този повод буквално следното: „Ние не възнамеряваме да защитаваме реда в републиката с меки слова“. \r\n„След това Париж не трябва да учи когото и да било на пропорционална реакция“, подчерта Захарова. \r\nТя отбеляза още, че правозащитници от други страни не са призовавали Париж по време на протестите да се поправи ида започне да се отнася хуманно към собственото население.  \r\n \r\nПревод и редакция:", "date": "2019.07.31", "title": "Мария Захарова: Париж не може да учи Москва на пропорционални реакции на протестите"}
{"url": "http://www.focus-news.net/news/2019/07/31/2685608/gd-granichna-politsiya-trafikat-na-gkpp-kalotina-gkpp-kulata-i-gkpp-makaza-e-intenziven-na-vhod-i-izhod.html", "text": "Трафикът на ГКПП \"Калотина\" на българо-сръбската граница и ГКПП \"Кулата\" и ГКПП \"Маказа\" на българо-гръцката е интензивен на вход и изход. Това съобщиха от  ГД \"Гранична полиция\" . На ГКПП \"Капитан Андреево\" на границата с Турция трафикът е интензивен на изход за товарни автомобили. \r\nНа българо-румънската и българо-македонската граница трафикът е нормален на всички контролно-пропускателни пунктове.", "date": "2019.07.31", "title": "ГД \"Гранична полиция\": Трафикът на ГКПП \"Калотина\", ГКПП \"Кулата\" и ГКПП \"Маказа\" е интензивен на вход и изход"}
{"url": "http://www.focus-news.net/news/2019/07/31/2685603/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Преминаването се осъществява без забавяне. \r\nМария КУРТЕВА", "date": "2019.07.31", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/07/31/2685605/narodnoto-sabranie-prekrati-pravomoshtiyata-na-plamen-georgiev-kato-predsedatel-na-antikoruptsionniya-organ.html", "text": "Народното събрание прекрати правомощията на Пламен Георгиев като председател на Антикорупционния орган, предаде репортер на   Агенция „Фокус“ . „За“ проекторешението гласуваха 120 народни представители, „против“ –  3 и „въздържали се“ - 3, с което то бе одобрено.  \r\n Агенция \"Фокус\"  припомня:  \r\nНа 8 март 2018 г. народните представители избраха Пламен Георгиев Димитров за председател на Комисията за противодействие на корупцията и за отнемане на незаконно придобитото имущество. „За“ избирането му гласуваха 148 депутати, 66 бяха „против“, а 4 се въздържаха. Новоизбраният председател на комисията е предложение на ГЕРБ. За другия кандидат, Николай Иванов Николов, предложен от БСП, „за“ гласуваха 79 народни представители, 62 „против“ и 73 „въздържал се“. Според приетите правила за избран се счита кандидатът, за който са гласували повече от половината депутати в зала. На 4 април тази година президентът Румен Радев оттегли  доверието си от Георгиев \r\n \r\nДеница КИТАНОВА", "date": "2019.07.31", "title": "Народното събрание прекрати правомощията на Пламен Георгиев като председател на Антикорупционния орган"}
{"url": "http://www.focus-news.net/news/2019/07/31/2685604/haskovo-oblastniyat-upravitel-dade-ukazaniya-v-20-km-zoni-okolo-industrialnite-fermi-da-se-preustanovi-otglezhdaneto-na-svine-v-obekti-tip-zaden-dvor.html", "text": "Във връзка с проведено заседание на Централния епизоотичен съвет с председател вицепремиера Томислав Дончев и взетите решения, Областният управител на Хасково даде указания в 20 км зони около индустриалните ферми да се преустанови отглеждането на свине в обекти тип „заден двор“. Подобна практика е показала положителни резултати в борбата с разпространението на заболяването африканска чума по свинете на територията на други области на страната. Това съобщиха от  Областната администрация . \r\nСрокът за изпълнението на мярката за доброволно клане на животните от стопаните им за Южна България е 2 август 2019г. След изтичане на срока се пристъпва към умъртвяване на животните от компетентния орган- Областна дирекция по безопасност на храните, съгласно разпоредбите на чл.139 от Закона за ветеринарномедицинска дейност, пише още в указанията на Централния епизоотичен съвет.  \r\nПо време на заседанието на Областната епизооотична комисия Областният управител на Хасково Станислав Дечев разпореди екипи на ОДБХ и полицията, съвместно с кметовете на населени места да проведат незабавни срещи по селата с хората, за да им разяснят мярката и да препоръчат на стопаните да изпълнят указанията.  \r\nНа територията на Хасковска област има една индустриална ферма. Тя се намира в с.Клокотница. 20 километровата зона, за която важи мярката обхваща населените места в Приложение 1. \r\nНа заседание на Областна епизоотична комисия в област Ямбол е определена 20 км. зона около свинекомплекс „СиС“ ООД, гр. Елхово. В Тази зона попадат и населени места от община Тополовград, област Хасково. С писмо областният управител на Хасково е информиран за наложените мерки в съседния регион.", "date": "2019.07.31", "title": "Хасково: Областният управител даде указания в 20 км зони около индустриалните ферми да се преустанови отглеждането на свине в обекти тип „заден двор“"}
{"url": "http://www.focus-news.net/news/2019/07/31/2685609/izyavlenie-na-kolinda-grabar-kitarovich-razyari-saraevo-obzor.html", "text": "Държавният глава на Хърватия Колинда Грабар-Китарович предизвика истинска буря в Сараево, след като заяви, че „Босна и Херцеговина е нестабилна държава, контролирана от войнстващ ислям“. \r\nДумите й бяха изречени в рамките на посещението й в Ерусалим, където се срещна с израелския си колега Реувен Ривлин . Хърватският президент подчерта, че страната й страда от мигрантския наплив. Въпреки че почти всички твърдят, че са сирийски бежанци, те са предимно африкански или пакистански мигранти, които се опитват да пробият границата от Босна и Херцеговина - страна, която, по думите на Грабар-Китарович, е „много нестабилна и е превзета по някакъв начин от хора, свързани с Иран и терористичните организации“. \r\n \r\nПо-късно Грабар-Китарович Китарович коментира материала на израелското издание  The Jerusalem Post , който първи разпространи думите й. Тя отрече всичко, което е написано от медията, а чрез президентската пресслужба заяви, че е „необичайно“ да се реагира на непроверени информации от пресата.  \r\n \r\nОт  Канцеларията на Колинда Грабар-Китарович  заявиха, че информациите на медиите трябва да се проверяват преди да се реагира. „В междудържавните отношения е много необичайно да се реагира на непроверени материали в медиите. Всяка държава първо би изпратила своя посланик в Хърватия, за да провери твърденията и след това да реагира по подходящ начин“. \r\nКоментарите й обаче закъсняха – в Сараево, но и в Загреб, те вече бяха предизвикали скандал.  \r\n \r\n„Изявленията на президента на Република Хърватска представляват същата пропагандна лексика, използвана от осъдени военни престъпници и лидери на т.нар. Херцег-Босна, когато се опитваха да оправдаят чудовищните престъпления, които извършиха срещу бошняци. Вместо да се дистанцира от посещението на заместник-председателя на Събранието (Босненското национално събрание в БиХ) Милиян Бъркич при осъдения военен престъпник Бруно Стоич, както би бил направил президента на всяка цивилизована държава, Грабар-Китарович по този начин подкрепи тази съвместна политика за криминални начинания, която е истински източник на нестабилност и подкопаване на мира в региона“, подчерта  членът на Президиума на Босна и Херцеговина (БиХ) от босненските мюсюлмани Шефик Джаферович. \r\nДжаферович призова хърватския президент да се справи с нарастващата радикализация и войнстващите неофашистки движения в нейната страна, вместо да се занимава със задните дворове и атаките на други хора, за да навреди на имиджа на БиХ, съобщиха от Президиума на БиХ.  \r\n \r\n Хърватският член на Тристранното председателство Желко Комшич  също нападна остро Колинда Грабар-Китарович заради изявлението й, като заяви, че „нестабилната е тя, а не БиХ“. \r\n„Съжалявам, че президентът на Хърватия продължава с пропагандната дейност в ущърб на БиХ и разпространява брутални лъжи. Изглежда обаче, че това не е изключение, а правило в отношението на Грабар-Китарович към БиХ\", коментира хърватският член на Президиума на БиХ. \r\nТой я обвини в „злонамерено отношение“ към съседна държава и заключи, че фона на подобни изявления може да има за цел само да навреди на репутацията на БиХ и да застраши нейното оцеляване. \r\n \r\n Министърът на сигурността на БиХ Драган Мектич  оцени коментара на хърватския президент като „само едно от поредицата несериозни, безотговорни и мъгляви изявления“. „Където и да отиде, тя се отличава с твърдения без никакви аргументи или обяснения. Говори за нещо, което изобщо не е нейна работа“,  подчерта Мектич и добави, че вместо да се държи на ниво, Грабар-Китарович говори „глупости“. \r\n \r\nВ Загреб също не бяха доволни от думите на президента.  Бившият министър-председател на Хърватия Ядранка Косор  се извини на БиХ и гражданите й заради изявлението на държавния глава. „Извинения за съседна и приятелска Босна и Херцеговина. За всичките й нации”, написа Косор в социалната мрежа „Туитър“. Въпреки че тя не спомена изрично какво точно визира, реакцията й бе предшествано именно от изявление на хърватския президент, че Босна и Херцеговина е нестабилна страна под контрола на войнстващия ислям. \r\n \r\nПредвижда се президентът на Хърватия да завърши държавно посещение в Израел днес със среща с генералния директор на Израелската национална кибер администрация. Очаква се също така тя да коментира предполагаемото изявление, според което е казала, че Босна и Херцеговина е нестабилна страна под контрола на войнстващия ислям. \r\n \r\n \r\n Тереза Герова", "date": "2019.07.31", "title": "Изявление на Колинда Грабар-Китарович разяри Сараево (ОБЗОР)"}
{"url": "http://www.focus-news.net/news/2019/07/31/2685614/ministerskiyat-savet-odobri-58-860-leva-za-detsa-s-izyaveni-darbi.html", "text": "Министерският съвет одобри трансфери в размер на 58 860 лв. за стипендии и еднократно финансово подпомагане на ученици по Програмата на мерките за закрила на деца с изявени дарби от държавни, общински и частни училища през 2019 г. Това съобщиха от  правителствената информационна служба.   \r\nПредоставянето на стипендии на децата с изявени дарби цели насърчаване на техните творчески заложби и потребности, като им се осигурява финансово подпомагане и възможности за изява. За 2019 година за Министерството на образованието и науката са определени средства в общ размер на 793 050 лв.. които се разпределят регулярно. \r\nС настоящото Постановление по бюджетите на общините се предоставят допълнително 33 885 лв., от които 4 860 лв. за отпуснати 3 стипендии по искане на три общини по Програмата за 2018 г., 18 360 лв. за постъпили искания за първото тримесечие на 2019 година от 7 общини за отпуснати 15 стипендии по Програмата за 2019 г., и 10 665 лв. - за издадени заповеди за 9 стипендии по Програмата за 2019 г. на ученици в частни училища. Тъй като и деветте одобрени стипендии са на ученици в частни училища на територията на гр. София, средствата се предоставят на Столична община. \r\nОтделно от тях са необходими още 24 975 лв., в които са включени 3 240 лв. за две издадени от министъра на образованието и науката заповеди по Програмата за 2018 година, и 21 735 лв. за 19 издадени заповеди за 2019 година, По този начин необходимите средства възлизат общо на 58 860 лв. Те са в рамките на разчетените за тази дейност в централния бюджет за 2019 година.", "date": "2019.07.31", "title": "Министерският съвет одобри 58 860 лева за деца с изявени дарби"}
{"url": "http://www.focus-news.net/news/2019/07/31/2685613/premierat-boyko-borisov-shte-bade-na-poseshtenie-v-republika-severna-makedoniya-na-1-avgust.html", "text": "Министър-председателят Бойко Борисов ще бъде на посещение в Република Северна Македония на 1 август. Това съобщиха от  правителствената информационна служба . \r\nВ Скопие премиерът Бойко Борисов и министър-председателят на Република Северна Македония Зоран Заев ще отбележат втората годишнина от подписването на Договора за приятелство, добросъседство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. Договорът между България и Република Северна Македония беше подписан през 2017 г., с което се даде тласък на устойчивото изграждане на приятелските и добросъседските отношения. Документът е основа за засилването на сътрудничеството, за разширяването на транспортните връзки и комуникации, за улесняване на контактите между гражданите на двете страни. \r\nМинистър-председателите Бойко Борисов и Зоран Заев ще проведат двустранна среща, на която ще обсъдят напредъка на партньорството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие. \r\nВ столицата на Република Северна Македония министър-председателят Бойко Борисов ще проведе среща и с президента Стево Пендаровски.  \r\nВ Дойран двамата правителствени ръководители Бойко Борисов и Зоран Заев ще открият възстановения паметник на полковник Константин Каварналиев.  \r\nПри посещението си в Република Северна Македония премиерът Борисов ще бъде придружаван от заместник министър-председателя и министър на външните работи Екатерина Захариева.", "date": "2019.07.31", "title": "Премиерът Бойко Борисов ще бъде на посещение в Република Северна Македония на 1 август"}
{"url": "http://www.focus-news.net/news/2019/07/31/2685612/odobren-e-godishniyat-doklad-na-mezhduvedomstvenata-komisiya-za-eksporten-kontrol-i-nerazprostranenie-na-orazhiyata-za-masovo-unishtozhenie.html", "text": "Правителството одобри доклада на Междуведомствената комисия за експортен контрол и неразпространение на оръжията за масово унищожение към министъра на икономиката за изпълнението на Закона за експортния контрол на продукти, свързани с отбраната, и на изделия и технологии с двойна употреба за 2018 г. Това съобщиха от  правителствената информационна служба.   \r\nДокладът съдържа информация за дейността на Междуведомствената комисия за периода от 1 януари до 31 декември 2018 г., за националната система за експортен контрол, международно сътрудничество в тази област, изпълнение на международните ангажименти на страната ни в областта на експортния контрол и неразпространението на оръжията за масово унищожение и предоставяне на статистически данни за износа, вноса, трансфера, транзита, превоза и брокерски сделки на продукти, свързани с отбраната, и изделия и технологии с двойна употреба. \r\nПрозрачността и предоставянето на информация е сред основните принципи, приети от международните организации и режими в областта на експортния контрол. \r\nСъгласно чл. 70 от Закона за експортния контрол на продукти, свързани с отбраната, и на изделия и технологии с двойна употреба, Министерският съвет представя доклада на Народното събрание. Докладът се публикува на интернет страницата на Междуведомствената комисия, каквато е практиката през последните години.", "date": "2019.07.31", "title": "Одобрен е годишният доклад на Междуведомствената комисия за експортен контрол и неразпространение на оръжията за масово унищожение"}
{"url": "http://www.focus-news.net/news/2019/07/31/2685616/preskonferentsiya-na-pp-abv-shte-se-provede-na-1-avgust.html", "text": "Пресконференция на ПП АБВ ще се проведе на 1 август (четвъртък) от 12.00 часа в централата на ПП АБВ на улица „Врабча“ 23. Това съобщиха от пресцентъра на  партията .    \r\n Темите на пресконференцията ще бъдат:   \r\n - Пореден епизод от сериала „Енергийна катастрофа в България 2019“: може ли България да остане на тъмно? \r\n - Връщането на ядрената заплаха в Европа. \r\n Участници:    \r\n - Румен Петков – председател на ПП АБВ; \r\n - Любомира Ганчева – зам.-председател на ПП АБВ; \r\n - Пламена Заячка – лидер на АБВ-Младежи.", "date": "2019.07.31", "title": "Пресконференция на ПП АБВ ще се проведе на 1 август"}
{"url": "http://www.focus-news.net/news/2019/07/31/2685611/vratsa-pp-abv-obyavi-kandidaturata-na-ivan-asparuhov-za-kmet-na-obshtina-mezdra.html", "text": "ПП АБВ обяви кандидатурата на Иван Аспарухов за кмет на община Мездра. Той е издигнат от Коалиция „Единна Мездра“. Това съобщиха от пресцентъра на  партията .  \r\nИван Аспарухов бе четири мандата кмет на община Мездра (1999-2014), а след това заместник-министър на регионалното развитие и благоустройството /2014-2016/. Член на изпълнителното бюро на ПП АБВ и председател на областния съвет на партията във Враца. \r\nВръщам се „назад“, за да може община Мездра да тръгне напред, заяви Аспарухов пред медиите. Той изтъкна два основни мотива за кандидатурата си за кметския пост отново – състоянието на община Мездра в момента, която от водеща община в региона, сега се намира на едно от последните места и състоянието на местното самоуправление в Република България, като цяло.  \r\n„Община Мездра беше първа на територията на Северозапада по привличане на инвестиции, по развитие на инфраструктура в широк смисъл, беше първа по усвояване на еврофондове през първия и началото на втория програмен период, бяхме първи по иновативни практики“.  \r\nАспарухов подчерта и огромните усилия и успехи от миналите години за развитието на спорта в община Мездра, на културата и на туризма.  \r\n„В момента общината е оставена в свободно падане надолу, далеч от всички тези класации, и община с много пропуснати възможности през последните периоди. Няма нито един реализиран голям проект, липса на инвестиции в населените места “, посочи Аспарухов. Сред приоритетите си той посочи възстановяването на Националното сдружение на общините.  \r\n„Приоритетите ми са община Мездра за заеме отново водещо място в Областта, да доразвием и изградим инфраструктурата, да върнем надеждата и самочувствието на жителите на нашата община“, каза в заключение Аспарухов. \r\nПредседателят на ПП АБВ Румен Петков заяви, че е гордост за партията издигането на кандидатурата на Иван Аспарухов за кмет на Мездра.  \r\n„В последните години местното самоуправление в България е в криза и една от причините е липсата на лидери. Еманацията на неспособността да се формират местни политики е в УС на Националното сдружение на общините, което не е в състояние да защити принципа на местното самоуправление. Там болезнено се чувства отсъствието на хора като Аспарухов. Той е носител и на енергия, и на воля – показал го е във времето. Към Иван се отнасям с особено уважение, защото, независимо от личните щети, които понесе, той не се раздели с три принципа – честта и достойнството, отговорността пред обществото и почтеността в поведението“.", "date": "2019.07.31", "title": "Враца: ПП АБВ обяви кандидатурата на Иван Аспарухов за кмет на община Мездра"}
{"url": "http://www.focus-news.net/news/2019/07/31/2685610/gerb-i-bsp-se-skaraha-za-prekratyavaneto-na-debatite-po-ostavkata-na-plamen-georgiev-kato-predsedatel-na-kpkonpi.html", "text": "ГЕРБ и БСП се скараха за прекратяването на дебатите по оставката на Пламен Георгиев като председател на КПКОНПИ, предаде репортер на  Агенция \"Фокус\" . \r\nОт БСП не бяха съгласни с прекратяването на разискванията по оставката. Недоволството на опозицията бе изразено от депутата от БСП Красимир Янков. От своя страна народният представител от ПГ на ГЕРБ и председател на Бюджетна комисия Менда Стоянова каза в процедура по начина на водене, че  също е  възмутена от начина, по който Цвета Караянчева води  заседанието. \"Почивахме 40 минути, докато чакахме г-н Пламен Георгиев да си намерите бъклица и дрян, за да може да поканите колегите от ляво да бъдат в залата, пък и да вземат и думата. Може би трябваше да минете по стаите, до стола или до заведението от северната страна. Вие сте длъжна да осигурите дебат след като сме извикали Пламен Георгиев\", каза още Стоянова.  \r\nЗаместник-председателят на ПГ на \"БСП за България\" Крум Зарков изтъкна, че управляващите се подигравате на българските граждани,  на човек, който са избрали, а сега гонят.  \"Подигравате се на абсолютно всички, които са извън тази зала\", посочи Зарков. По думите му идеята за почивката е била  Пламен Георгиев  да заяви, че наистина подава оставка, че за това има причини, да каже какво е успял и какво не е успял да постигне.  \r\n\"Не бързайте да си ходите. Два месеца имате да почивате оттук нататък\", каза Зарков.  \r\nДеница КИТАНОВА", "date": "2019.07.31", "title": "ГЕРБ и БСП се скараха за прекратяването на дебатите по оставката на Пламен Георгиев като председател на КПКОНПИ"}
{"url": "http://www.focus-news.net/news/2019/07/31/2685618/plovdiv-izvarshen-e-poreden-ulov-na-bezdomni-kucheta-v-asenovgrad.html", "text": "Зооветеринарен комплекс – Пловдив извърши улов на безстопанствени кучета в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Екипът от комплекса е успял да улови общо 6 животни – две мъжки кучета от ул. „Речна”, едно мъжко и едно женско в кв. „Баделема” и още две женски кучета от ул. „Ген. Дандевил”. На кучетата ще им бъде извършен основен преглед, кастрация и обезпаразитяване. \r\nТова е 11-та поред акция в Асеновград от началото на годината. До момента са уловени общо 43 кучета. На пресконференция в края на миналата седмица кметът на Асеновград д-р Емил Караиванов каза, че до средата на месец юли в Общината са регистрирани 59 домашни кучета. От тях 54 подлежат на такса „домашен любимец”, с изключение на освободените на собственици с ТЕЛК и кастрираните кучета. Кметът допълни, че за 2019 година средствата, които Общината е заделила за извършване на задължителните манипулации по улов, кастрация и ваксинация на бездомни кучета възлиза на 10 000 лв., като приходът от плащане на такса за притежание на куче до момента е в размер на 936 лв.", "date": "2019.07.31", "title": "Пловдив: Извършен е пореден улов на бездомни кучета в Асеновград"}
{"url": "http://www.focus-news.net/news/2019/07/31/2685607/evgeniya-stankova-spetsializirana-prokuratura-vneseno-e-iskane-za-postoyanna-myarka-zadarzhane-pod-strazha-na-obvinyaemiya-za-hakerskata-ataka-sreshtu-nap-ivan-todorov.html", "text": "Внесено е искане в Специализирания наказателен съд  за постоянна мярка за неотклонение „задържане под стража“ по отношение на обвиняемия за хакерската атака срещу НАП  Иван Тодоров . Това каза в свое изявление прокурор Евгения Станкова от Специализираната прокуратура, предаде репортер на  Агенция „Фокус“ . Към настоящия момент все още не е насрочен час за провеждане на съдебното заседание, а делото ще бъде разгледано при закрити врати, тъй като се касае за данни, свързани с националната сигурност“, обясни още Станкова. Тя добави, че до момента обвиненият в кибертероризъм Иван Тодоров не е съдействал на разследването и не е предоставил паролите в рамките на които да бъде разшифровани компютърните конфигурации, които са иззети при претърсването на офисите на фирмата.  \r\n \r\nТеодора ПАВЛОВА", "date": "2019.07.31", "title": "Евгения Станкова, Специализирана прокуратура: Внесено е искане за постоянна мярка  „задържане под стража“ на обвиняемия за хакерската атака срещу НАП Иван Тодоров"}
{"url": "http://www.focus-news.net/news/2019/07/31/2685617/pravitelstvoto-odobri-spisak-s-395-inovativni-uchilishta.html", "text": "Правителството одобри Списъка на иновативните училища в Република България за учебната 2019/2020 година, съобщиха от  правителствената информационна служба.  Това са 395 иновативни училища от 133 населени места - от 111 общини в 28 области, които са одобрени от Комисията за иновативните училища и които чрез различни иновации ще подобряват качеството на образованието в тях. \r\nМотивите за решението са в резултат на представените от училищата в Министерството на образованието и науката училищни проекти за иновации, приети от педагогическите съвети и одобрени от родителите на учениците, включени в проекта.  \r\nИновациите са насочени към разработване и въвеждане на иновативни елементи по отношение на организацията или съдържанието на обучението, организиране по нов или усъвършенстван начин на управлението, обучението и образователната среда, използване на нови методи на преподаване. \r\nОписаните иновативни процеси в училищните проекти за иновации ще бъдат с продължителност до 4 години и ще обхващат всички или част от участниците в образователния процес в училището, като за всяка учебна година са описани конкретно етапите на напредъка и резултатите, които подлежат на мониторинг. В тях са определени целите и идеите, свързани с личностното, интелектуалното и емоционалното развитие на учениците. \r\nВ Комисията за иновативните училища участват психолози, социолози, педагогически специалисти, представители на научната общност, лица с доказан опит в областта на образованието, науката и технологиите.", "date": "2019.07.31", "title": "Правителството одобри списък с 395 иновативни училища"}
{"url": "http://www.focus-news.net/news/2019/07/31/2685620/afp-targovskite-pregovori-mezhdu-sasht-i-kitay-shte-prodalzhat-prez-septemvri.html", "text": "Представители на САЩ и Китай са се договорили за продължаване на търговските преговори през септември, за когато е насрочена следващата им среща, предава  AFP .   \r\nПо-рано пред деня представилите на Вашингтон и Пекин проведоха „откровени, високоефективни и конструктивни\" разговори в Шанхай, съобщиха държавните медии на азиатската страна. \r\nМинистърът на финансите на САЩ Стивън Мнучин и търговският представител на Вашингтон Робърт Лайтизър се срещнаха с вицепремиера на Китай Лю Хъ в Шанхай. Преговорите им бяха първите очи в очи, след като миналия месец бе обявено примирие в търговската война. \r\n \r\n Тереза Герова", "date": "2019.07.31", "title": "AFP: Търговските преговори между САЩ и Китай ще продължат през септември"}
{"url": "http://www.focus-news.net/news/2019/07/31/2685615/evgeniya-stankova-spetsializirana-prokuratura-pri-probiva-na-nap-firmite-sa-tarseni-izbiratelno-imalo-e-nasochenost-v-tarseneto-na-danni.html", "text": "При пробива на НАП фирмите са търсени избирателно, имало е насоченост в търсенето на данни. Това каза в свое изявление прокурор Евгения Станкова от Специализираната прокуратура, предаде репортер на  Агенция „Фокус“ . „Анализът на всички доказателства до момента показва, че целта на цялата тази дейност е да бъде създадена социална нестабилност“, обясни Станкова. Тя добави, че от анализа на свидетелските показания може да се съди, че атаката срещу НАП е насочена срещу действащата в момента политическа система и форма на управление: „Затова Специализираната прокуратура пое ръководството и наблюдението по отношение на това досъдебно производство, тъй като се установи, че това е дейност, насочена срещу населението. Цели се да се всее нестабилност в населението. Елементът, че се всява смут и паника в неограничен брой български граждани е налице и целта на това деяние е именно такава – да се дестабилизира политическата обстановка в страната“, каза още Станкова.   \r\n \r\nТеодора ПАВЛОВА", "date": "2019.07.31", "title": "Евгения Станкова, Специализирана прокуратура: При пробива на НАП фирмите са търсени избирателно, имало е насоченост в търсенето на данни"}
{"url": "http://www.focus-news.net/news/2019/07/31/2685621/ekipat-na-fokus-chestiti-parvorodnata-dashterya-na-reportera-na-radio-fokus-plovdiv-toni-mihaylov.html", "text": "Семейството на  Информационна агенция и Радиоверига „Фокус“  се увеличи с още един член. В 10.19 часа на 31 юли 2019 г. проплака първородната дъщеря на репортера на Радио „Фокус“ – Пловдив Тони Михайлов. Малката Никол е с размери 51 см и тежи 3.080 кг. Тони и близките му благодарят за грижите на специалистите на болничното заведение. \r\nЦелият екип на „Фокус“ пожелава на малката Никол и родителите й Тони Михайлов и Гергана Вранчилска много здраве, щастие и късмет! \r\nДобре дошла в семейството ни, Никол!", "date": "2019.07.31", "title": "Екипът на „Фокус“ честити първородната дъщеря на репортера на Радио „Фокус“ – Пловдив Тони Михайлов"}
{"url": "http://www.focus-news.net/news/2019/07/31/2685619/adelina-stefanova-hram-vavedenie-bogorodichno-blagoevgrad-bogorodichniyat-post-e-edin-ot-chetirite-mnogodnevni-periodi-na-molitva-i-vazdarzhanie-prez-godinata.html", "text": "Богородичният пост е един от четирите многодневни периоди на молитва и въздържание през годината. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. Тя обясни, че както при всеки православен пост, по време на Богородичния пост се стремим към възможно по-пълна духовна съсредоточеност, като избягваме шумните развлечения, кавгите, чувствените наклонности и пороци и се упражняваме съзнателно в благодетелен живот и добродеяния. „Стара традиция било в нощта срещу празника хората да преспиват на свято място и да си пожелават нещо хубаво, което се надявали да се сбъдне с благословията на Богородица. Рано сутринта носели в църквата всички плодове, които са се родили. Свещеникът прекаждал и освещавал с пожелание за здраве и берекет на семейството. Затова вечерта за последен път се консумират месни и млечни продукти, които са забранени за период от 2 седмици“, допълни Стефанова. Църковният уредник добави, че на днешния ден се прави трапеза с обредна „заговезнишка пита“, която се чупи, а не се реже; ястията са блажни, а в някои селища следващите три дни гладуват, за да се пречистят тялом и духом. \r\nАделина Стефанова заяви, че на Богородични заговезни се чества и паметта на свети Евдоким,  за който историята разказва, че бил млад войник, уважаван от всички заради добродетелите, с които се отличавал. Според легендите мощите му имат целебна сила, затова когато преместили гроба му в Константинопол, хората отишли да се поклонят пред паметта му и да си вземат от пръстта около гроба. \r\nНатали СТЕФАНОВА", "date": "2019.07.31", "title": "Аделина Стефанова, храм „Въведение Богородично“-Благоевград: Богородичният пост е един от четирите многодневни периоди на молитва и въздържание през годината"}
{"url": "http://www.focus-news.net/news/2019/07/31/2685622/korneliya-ninova-bsp-sesiyata-priklyuchva-v-dve-tezhki-krizi-alternativata-e-yasna-i-na-esen-shte-prolichi.html", "text": "Сесията приключва в две тежки кризи - алтернативата е ясна и на есен тя ще проличи. Това каза лидерът на БСП Корнелия Нинова в декларация от името на група за края на политическия сезон,  предаде репортер на  Агенция „Фокус“ . „В какъв момент приключва сесията – с две тежки кризи. Теч на данни от НАП. Резултатът е, че 5 млн. българи са хвърлени в несигурност за собствеността и за личните си данни. На България беше дадена тежка оценка, на правителството  - че една цяла нация е хакната. Втората криза е чумата по свинете. Европа ви даде оценка. Тя каза, че правителството не си е свършило работата и България може да изгуби цялото свиневъдство заради небрежността на управляващите. Това е ефектът от тези кризи, но има и последваща – цените тръгнаха леко нагоре“, допълни още Нинова. „Приключва и тази сесия на Народното събрание. Имаме днес последно заседание, последен работен ден. Първият, обикновено всички парламентарни групи тържествено представяме приоритетите и какво ще се свърши за България и за хората. Последният обикновено мълчаливо си тръгваме и отиваме във ваканция. Би било тази практика да се промени. За това днес ние от БСП за България  ще направим оценка на сесията, на управляващото мнозинство и самооценка. Когато имаш претенция да оценяваш другите, трябва да имаш силата да се самооцениш“, подчерта Нинова. \r\n„Внесли сте 21 закона, можем да спорим дали са добри или лоши. Най-добре е да ги оценим как те повлияха на България и на българските граждани. Ще откроя по-важните. Приехте Закон за концесиите, макар да се отнасяше за Черноморското крайбрежие, отвори отново темата за концесия на летище „София“, каза още Нинова. Тя отчете, че големи държави са обжалвали тази концесия. „Има ли друга поръчка в България, която да е обжалвана от всички участници, освен от спечелилите“, попита Нинова. Тя обърна внимание върху Закона за устройство на Черноморското крайбрежие и отчете, че резултатът от него е, че плажовете пустеят. „Приехте във финансовата сфера Закон за мерките срещу изпирането на пари. Държавата прехвърли отговорността върху физическите лица да следят за пране на пари. Ефектът от този  закон, досега нито една детска учителка не е хванала пране на пари? Актуализирахте бюджета на страната. Ефектът за държавата  е близо 2 млн. лв. дефицит. Да видим какво направихте за здравеопазването – затварят се болници. Нищо през тази сесия, освен отново един модел за реформа в здравеопазването, който се отхвърля от почти всички“, допълни още Нинова.  \r\nТя посочи, че са лишени хората от месечни винетки. „Земеделие – при всички тези проблеми в земеделските производители приехте Закона за подпомагането на земеделските производители с една единствена цел – да замажете резултата от къщите за гости“, допълни още Нинова.  \r\nНинова посочи, че БСП е показала  ясна и точна алтернатива. „Внесохме следната алтернатива – намаляване на ДДС на лекарства и храни, помощи за младите работещи за отглеждане на дете, данъчни облекчения за родители за отглеждане на децата им, предложение за преизчисление на всички пенсии“, допълни Нинова.  \r\nДеница КИТАНОВА", "date": "2019.07.31", "title": "Корнелия Нинова, БСП: Сесията приключва в две тежки кризи - алтернативата е ясна и на есен ще проличи"}
{"url": "http://www.focus-news.net/news/2019/07/31/2685625/pravitelstvoto-prodalzhava-podkrepata-za-proekta-traduki-koyto-populyarizira-balgarskite-avtori-v-evropa.html", "text": "Правителството предлага на Народното събрание да ратифицира Анекс към Рамково споразумение за проекта Традуки относно подкрепа и посредничество за проекти в областта на превода в Югоизточна Европа и присъединяването на Министерство на културата на Република България към проекта за периода 1 януари 2019 г. - 31 декември 2020 г. Анексът към Рамковото споразумение бе подписан от българската страна на 14 декември 2018 г. в София. Това съобщиха от  правителствената информационна служба.   \r\nТова ще позволи българската страна и в частност книжният сектор (автори, издателства, литература, превод, библиотеки, панаири на книгата) да имат значителни предимства от присъединяването на България към Европейската мрежа Традуки като равноправен член, а именно - подпомагане участието на българските книгоиздатели в международни панаири на книгата; възможност за български автори да представят произведенията си на европейска сцена; популяризиране на българските автори и произведения чрез превод на разнообразни езици; популяризиране на националната ни литература чрез участие на български автори, преводачи, издатели, библиотекари и критици в срещи и представяния в Европа.", "date": "2019.07.31", "title": "Правителството продължава подкрепата за проекта Традуки, който популяризира българските автори в Европа"}
{"url": "http://www.focus-news.net/news/2019/07/31/2685624/razgrad-68-godishen-mazh-ot-s-yasenovets-e-zadarzhan-za-pritezhanie-na-nad-40-gr-kokain.html", "text": "Разград. 68-годишен мъж от с. Ясеновец е задържан за притежание на наркотици. Дрогата била открита в управлявания от него лек автомобил. Това съобщиха от  ОДМВР-Разград . Проверката е извършена снощи, около 18.40 часа в село Ушинци. В колата са намерени 43.40 грама бяло вещество, което при тестване с полеви наркотест реагира на кокаин. По случая е образувано досъдебно производство за престъпление по чл.354а, ал.1 от НК.", "date": "2019.07.31", "title": "Разград: 68-годишен мъж от с. Ясеновец е задържан за притежание на над 40 гр кокаин"}
{"url": "http://www.focus-news.net/news/2019/07/31/2685627/prieti-sa-izmeneniya-v-naredbata-za-pensiite-i-osiguritelniya-stazh.html", "text": "Правителството прие промени в Наредбата за пенсиите и осигурителния стаж. Те са свързани с новото законодателство в областта на политиката за хората с увреждания и ползването на лична помощ от пенсионери, които получават към пенсията си добавка за чужда помощ от Националния осигурителен институт (НОИ). Това съобщиха от  Правителствената информационна служба .  \r\nСъгласно законодателството кандидатстващият за лична помощ трябва да даде съгласие добавката за чужда помощ да се превежда от НОИ на Агенцията за социално подпомагане (АСП). АСП ще превежда получените средства на кмета на общината, която е доставчик на лична помощ. По този начин добавката за чужда помощ ще се използва за заплащане на положения труд от личния асистент на пенсионера. \r\nС промените в Наредбата за пенсиите и осигурителния стаж се регламентира, че сумите ще се превеждат на АСП за времето от започването на изпълнението на трудовия договор с асистента, предоставящ личната помощ, до края на месеца, в който той е прекратен. Когато трудовият договор е прекратен, НОИ ще продължи да изплаща добавката за чужда помощ към пенсията.", "date": "2019.07.31", "title": "Приети са изменения в Наредбата за пенсиите и осигурителния стаж"}
{"url": "http://www.focus-news.net/news/2019/07/31/2685623/stara-zagora-akademiya-za-kompyutarni-i-prirodomatematicheski-nauki-otkrivat-v-grada.html", "text": "Специално училище за даровити деца - Академия за компютърни и природоматематически науки ще се създаде в Стара Загора. Това съобщи днес кметът Живко Тодоров на среща с  талантливите старозагорски математици, които се завърнаха с множество медали от олимпиадата в Япония през юли. „Това е отдавнашна заръка на кмета в Стара Загора да се създадат най-добрите условия за талантливите деца. От есента започваме по програма разработена от математика Любомир Любенов. Първата година ще се води обучение само в свободните часове, а от следващата вече ще има училище с обучение от първи до единадесети клас, отворено за децата от цяла България, поясни Иванка Сотирова, зам.-кмет Хуманитарни дейности. Това съобщиха от пресцентъра на  Община Стара Загора.  \r\nУчилището ще се помещава в сградата на Първо основно, която ще бъде ремонтирана, ще е като затворен комплекс, включително с общежитие.  „Идеята е да се стимулират даровитите деца, както се прави по света, защото те движат света. Целият потенциал на града ще бъде активиран да работи, а Общината ще създаде условия децата да се развиват“, обясни Живко Тодоров. \r\n Ще бъдат канени най-добрите преподаватели, вече има потвърдено съгласие за осигуряване на учени от доц. д-р Първан Първанов,  декан на Факултета по математика и информатика на Софийския университет „Св. Климент Охридски“, от проф. Йордан Табов от БАН, от проф. Емил Колев, ръководител на ученическия институт по математика и информатика и Невена Събева, зам.-главен редактор на сп. „Математика“. Според Живко Тодоров Тракийският университет също трябва да пренастрои работата си, за да се осигури на даровитите деца възможност да продължат образованието си в Стара Загора и да останат тук, както и да привличаме млади хора от други градове. \r\nЖивко Тодоров поздрави 14-те млади математици на Стара Загора, които постигнаха сериозни успехи на олимпиадите в Тайланд и Япония, но са и носители на престижни отличия от предишни състезания: Теодор Танков, Американски колеж София златен медал на Тайландска олимпиада, бронзов за брат му Максим Танков, НУ „Д. Благоев“, Стара Загора. Призьорите от  състезанието World Mathematics Invitational във Фукуока, Япония: Диамантена награда Виктория Данаил Стефанова, 3 клас, Стара Загора - Лондон; Йоан Николаев Михайлов, 3 клас,  СУ „Максим Горки“, Стара Загора, златен медал за Деан Дечев, 12 клас, ГПЧЕ „Ромен Ролан“, два сребърни медала за  Баян Елкин, 2 клас,  2 ОУ „П. Р. Славейков“,  Владимир Цаклев, 2 клас, 2 ОУ „П. Р. Славейков“, шест бронзови  Станислав Димов, 5 клас, ППМГ „Гео Милев“, Христо Христов, 5 клас, ППМГ „Гео Милев“,  Любен Карбанов, 7 клас, ППМГ „Гео Милев“, Паола Павлова, 7 клас, ППМГ „Гео Милев“,  Калоян Руев, 10 клас, ГПЧЕ „Ромен Ролан“, Елина Димова, 11 клас, ГПЧЕ „Ромен Ролан“, поощрителна награда Александър Данчев, 6 клас, ППМГ „Гео Милев“. \r\n„Вие сте нашата гордост, донесохте 12 медала от Япония. Това показва, че трудът на нашите деца, подкрепяни от Любомир Любенов, е пример за всички млади хора, не само в Стара Загора. Тези, които успяват със знания и трябва да са еталон за останалите. Ще продължаваме да Ви подкрепяме, защото Вие заслужавате“, обеща Живко Тодоров. \r\nТой съобщи още, че започва кампания за събиране на 150 000 лв. за възстановяване на Планетариума в Стара Загора. По думите му възстановяването му ще помогне на децата, които се интересуват от наука и градът ни ще има друг статут. \r\n„Разбирам, че науката в Стара Загора няма да умре“, категоричен бе доц. д-р Алексей Стоев, директор Астрономическа обсерватория „Юрий Гагарин“ в Стара Загора и на Филиала на Института за космически изследвания и технологии при БАН, който заедно с проф. Пенка Мъглова бе на експедиция в Аржентина за наблюдение на пълното слънчево затъмнение на 2 юли 2019 г. „Без съдействието на кмета Живко Тодоров и Община Стара Загора това нямаше да се случи“, обясни Стоев. Той разказа за наблюденията си и подари на кмета Живко Тодоров снимки от експедицията.", "date": "2019.07.31", "title": "Стара Загора: Академия за компютърни и природоматематически науки откриват в града"}
{"url": "http://www.focus-news.net/news/2019/07/31/2685631/pravitelstvoto-odobri-promeni-v-zakona-za-vissheto-obrazovanie.html", "text": "Национална карта ще определи териториалната и профилната структура на институционалната мрежа за висше образование. Това предвиждат одобрените от правителството промени в Закона за висшето образование. Това съобщиха от  Правителствената информационна служба . Измененията и допълненията са в съответствие със Стратегията за развитие на висшето образование за периода 2014-2020г. Предвижда се Националната карта да бъде изготвена в срок до една година от приемането на законопроекта. До нейното окончателно приемане се установява мораториум върху откриването и преобразуването на висши училища и на основни звена и филиали в държавните висши училища, с изключение на преобразуването им с цел консолидация и оптимизация. \r\nЗаконът предвижда също откриването на филиали и колежи в структурата на частните висши училища, както и на техни поделения в чужбина, да става с акт на  Министерския съвет и след положителна оценка на съответния проект от Националната агенция за оценяване и акредитация. \r\nНормативно се регламентира освобождаването от такси в държавните висши училища на студенти, подготвящи се в професионални направления и защитени специалности с най-висок очакван недостиг на пазара на труда по списък, утвърден от Министерския съвет. Целта е да се стимулират висшите училища да предлагат и кандидат-студентите да търсят обучение по професионални направления и специалности, водещи до придобиване на квалификация, която да отговаря на съвременните изисквания и на търсенето на реалната икономика. \r\nПредвижда се висши училища да придобиват статут на изследователски за срок от 4 години. Те ще бъдат включени в списък, който ще се утвърждава и актуализира от Министерския съвет ежегодно.  \r\nПромяната в управлението на висшите училища предвижда Съветът на настоятелите на висшето училище да включва в състава си и представител на общината, в която е седалището на висшето училище. В състава на Академичния съвет на държавните висши училища със съвещателен глас ще участват и членовете на Съвета на настоятелите. \r\nПредвидено е министърът на образованието и науката да утвърждава политика за развитието на всяко държавно висше училище със стратегически цели и задачи, целеви стойности и показатели за изпълнението им при взаимодействие със заинтересованите страни до три месеца преди изборите за органи за управление на висшето училище. Министърът ще сключва договор за управление с избрания от Общото събрание на държавното висше училище ректор на базата на тази утвърдена политика, съдържаща и конкретни стойности и показатели, а ректорът ще изготвя ежегоден отчет за изпълнението на задълженията по договора. \r\nЗа насърчаване развитието на държавните висши училища е предвидено Министерският съвет да приема национални програми за развитие на държавните висши училища. Приемът на студенти и докторанти, за които държавата осигурява издръжка за обучението, ще се определя общо за професионалните направления и специалности от регулираните професии.   \r\nЗа да се стимулира професионалното развитие на младите нехабилитирани преподаватели и тяхната отговорност към развитието на висшето училище, с предложените промени в органите за управление на висшето училище се увеличава квотата на младите преподаватели.  \r\nС предложените изменения в ЗВО е предвидено институционалната акредитация да е първоначална – за новооткрито или преобразувано висше училище, и последваща – за вече получена акредитация. Програмната акредитация за дадено професионално направление ще се извършва едновременно за всички висши училища.  \r\nПри оценяване съответствието с изискванията за академичен състав на основен трудов договор член на академичния състав ще може да участва в акредитацията на едно висше училище. \r\nЗа улеснение на реализацията у нас на младите хора, получили образованието си в чуждестранни висши училища, се въвежда двумесечен срок за признаването на дипломите им за висше образование, придобито в чужбина, включително и дипломи за придобита степен, съответстваща на образователната и научна степен „доктор“. \r\nДава се възможност за сключване на до две споразумения между държавно висше училище и държавни или общински училища от системата на предучилищното и училищното образование. По силата на споразуменията ще е възможна съвместна учебна дейност по учебни предмети или модули за придобиване на профилирана и професионална подготовка във втори гимназиален етап от средната степен на образование, както и по учебни предмети за придобиване на специализираната подготовка в средната степен на образование. Предвижда се обучението да е по съгласувани учебни планове и да се провежда от лица, заемащи академични длъжности във висшите училища. Промените дават възможност за сключване на споразумения между студенти и работодатели за стаж и осигуряване на работно място след приключване на обучението във висшето училище. В договорите ще са записани възнаграждението и минималното време за работа при работодателя.", "date": "2019.07.31", "title": "Правителството одобри промени в Закона за висшето образование"}
{"url": "http://www.focus-news.net/news/2019/07/31/2685632/otkriva-se-konkurs-za-tarsene-i-prouchvane-na-neft-i-priroden-gaz-v-blok-1-26-tervel.html", "text": "По предложение на министъра на енергетиката ще бъде открита конкурсна процедура за издаване на разрешение за търсене и проучване на нефт и природен газ в площ „Блок 1-26 Тервел“, разположена в изключителната икономическа зона на Република България в Черно море, съобщиха от  правителствената информационна служба . Това е регламентирано в решение на Министерския съвет, взето на днешното му заседание. \r\nПлощта е с размер 4 032 кв. км. Разрешението за търсене и проучване ще бъде издадено за срок от пет години. Бъдещият титуляр на разрешението ще трябва да прокара и обработи 2Д и ЗД сеизмични изследвания, да изготви геоложки модел за оконтуряване на перспективни обекти за сондиране, както и да оцени петролния потенциал и да прокара търсещ сондаж при откриване на перспективни структури. Това е регламентирано в минималната задължителна работна програма за проучването. \r\nТериторията на „Блок 1-26 Тервел“ представлява източната част от по-голям проучвателен блок за нефт и природен газ „Бургас - дълбоко море”. В периода 2002 - 2008 г. там е било предоставено разрешение за търсене и проучване на „Винтидж Петролеум Интернешънъл инк.“, който е провел ограничен обем проучвателни дейности. В обсега на площта не е прокарван сондаж. Блокът е слабо изучен и геоложките и геофизичните данни за него са силно ограничени. \r\nОбявата за конкурса ще бъде публикувана в Държавен вестник, на електронната страница на Министерството на енергетиката и в Официалния вестник на Европейския съюз. Всички срокове по провеждането му ще се отчитат от датата на публикуване в Официалния вестник на ЕС. \r\nДиверсификацията на източниците и маршрутите за доставка на природен газ е един от основните приоритети на правителството в енергийната област, а развитието на местния добив заема ключово място при изпълнението на този приоритет.", "date": "2019.07.31", "title": "Открива се конкурс за търсене и проучване на нефт и природен газ в „Блок 1-26 Тервел“"}
{"url": "http://www.focus-news.net/news/2019/07/31/2685633/izmenya-se-naredbata-za-regulirane-na-tsenite-na-lekarstvenite-produkti.html", "text": "Правителството прие промени в Наредбата за условията, правилата и реда за регулиране и регистриране на цените на лекарствените продукти. Това съобщиха от  Правителствената информационна служба . \r\nВъвежда се правилото, че лекарствен продукт не може да се продава на лечебни заведения на цена, по-висока от стойността, на която се заплаща с публични средства съответният лекарствен продукт, формирана на базата на референтна стойност. Правилото важи за лечебните заведения по чл. 5 от Закона за лечебните заведения и на лечебните заведения с държавно и/или общинско участие по чл. 9 и 10 от Закона за лечебните заведения. \r\nПромяната влиза в сила от 1 ноември 2019 г., като по този начин на болниците ще бъде предоставено достатъчно време за адаптация. Целта е да не се прекъсва процесът по лекарствоснабдяване и да не се компрометира качеството на лечението. Същевременно ще се осигурят лекарствени продукти на по-голям брой пациенти.", "date": "2019.07.31", "title": "Изменя се наредбата за регулиране на цените на лекарствените продукти"}
{"url": "http://www.focus-news.net/news/2019/07/31/2685628/vas-obyavi-za-nishtozhna-metodikata-za-dyalovo-razpredelenie-na-toplinnata-energiya-v-sgradi-etazhna-sobstvenost.html", "text": "Тричленен състав на Върховния административен съд обяви за нищожни т. 6.4.1 и т. 6.7 от Методиката за дялово разпределение на топлинната енергия  в сгради - етажна собственост, както и текстове от Наредба № 16-334 за топлоснабдяването.  Това съобщиха от пресцентъра на   Върховния административен съд . \r\nАдминистративно дело № 13721/2017 г. беше образувано по жалби на три физически лица.  Решението може да се обжалва с касационна жалба пред петчленен състав на ВАС. \r\nПричината е, че оспорените текстове от Наредба № 16-334 от 06.04.2007 г. за топлоснабдяването са  издадени от некомпетентен орган, в случая - от заместник – министъра на икономиката и енергетиката, наредил и обнародването й в Държавен вестник. Според върховните магистрати въпреки изричната заповед за заместване, заместник-министърът не е компетентен да издава подзаконови нормативни актове, тъй като законът изрично предвижда специалната нормотворческа дейност да се извършва от министър.  \r\nЗа издаването на новата Наредба № 16-334/06.04.2007 г. за топлоснабдяването, както и за отмяната на действащата до 24.04.2007 г. Наредба № 2 за топлоснабдяването липсват, каквито и да било мотиви. Изискването на чл. 28 от Закона за нормативните актове е императивно и пропускът на администрацията да изготви мотиви възпрепятства не само възприемането и контрола върху обжалвания подзаконов административен акт, но е пречка и да се създаде рамка и критерии относно разбирането и тълкуването му, и не може да се установи каква промяна в обществените отношение е наложило издаването на нов подзаконов нормативен акт, а не планираното изменение на Наредба № 2 за топлоснабдяването. Предвид липсата на уведомяване на заинтересованите лица и организации и изготвени мотиви при издаването на Наредбата, се приема, че е налице съществено нарушение на административно-производствените правила, което влече след себе си отмяна на оспорените в настоящото производство разпоредби на 63, ал. 2, т. 2, б. „а“, б. „б“, б. „в“, б. „г“, б. „д“, б. „ж“ и б. „з“, чл. 64, ал. 1 ,т. 1, т. 2, т. 4 и т. 5, чл. 65, ал. 1, чл. 66, чл. 68, ал. 1, т. 1, ал. 4, ал. 5 и ал. 7, чл. 70, ал. 7 и т. 6.1.3, т. 6.3, т. 6.4, т. 6.4.7 и т. 6.8 от Методиката за дялово разпределение на топлинна енергия в сгради – етажна собственост.", "date": "2019.07.31", "title": "ВАС обяви за нищожна Методиката за дялово разпределение на топлинната енергия  в сгради - етажна собственост"}
{"url": "http://www.focus-news.net/news/2019/07/31/2685634/korneliya-ninova-bsp-za-nas-boyko-borisov-e-uchastnik-v-dogovorkata-za-izdigane-na-edin-edinstven-kandidat-za-glaven-prokuror-v-takiva-sgovori-ne-uchastvame.html", "text": "За нас Бойко Борисов е участник в договорката за издигане на един единствен кандидат за главен прокурор - в такива сговори не участваме. Това каза лидерът на БСП Корнелия Нинова в декларация от името на група, предаде репортер на  Агенция \"Фокус\" .  \r\n\"Като казах съдебна реформа, искам да кажа и няколко думи за избора на главен прокурор. Прави впечатление, че всички са се вторачили в БСП. Всички питат БСП, всички очакват какво ще каже БСП и никой не пита този единствен, от когото трябва и от когото зависи този въпрос. Той се казва Бойко Методиев Борисов. Единственият човек, който можеше да осигури състезание между двама кандидати е Бойко Борисов. За зрителите и слушателите, които очакват БСП да вземе решение по тази тема, просто да кажа. По закон единствените, които могат да предлагат главен прокурор са или независимите прокурори или министърът на правосъдието, т.е. правителството. Нито партии, нито депутати, нито ние от БСП можем да направим такова предложение. Ако можехме - щяхме. Изчакахме 29, заявявайки, че ще спазим процедурата и ще уважим правилата, но всъщност ги изчакахме да разберем и надявайки се дали Борисов ще прояви здрав разум и ще внесе втора кандидатура. Уви, тежките му зависимости не му позволиха тази смелост. За нас той е участник в договорката за издигане на един единствен кандидат. БСП в такива сговори не участва\", подчерта лидерът на БСП. \"В момента протестират десните и чакат БСП какво ще каже. Искам да припомня - същите тези десни бяха част от правителството на Борисов. Същите тези десни направиха този модел реформа в съдебната система. Спомняте ли си, уважаеми българи, че БСП беше против. И отгава, и сега ви казахме, че ще стигнете до тази задънена улица. Двете групи, които изградиха този модел съзнателно се сбиха кой да го оглави\" , изтъкна лидерът на БСП. \"И се обръщат всички към БСП и казват: \"Вие  сега какво?\". Ами ние същото. Предлагаме промяна в модела. Както и да се биете за този или онзи като име, докато не променим модела нищо не решаваме\", посочи Нинова. Тя отново представи предложението на БСП и направи заявка, че ще групата ще го внесе през септември. \"Единственият начин за правосъдие е тази зала да проявим единодушие и  да наложим съдебен контрол върху актовете на прокуратурата. Казва се промяна в Закона за съдебната власт. Тове е решението. Ако очаквате БСП да предложи решение по казуса \"главен прокурор\" - това е решението. Да ви видя наесен дали ще го подкрепите. Зададох много теми за ваканцията, малко като в училище, когато преди да се разделим ни дават книги за четене през лятото. Четете и мислете, че ни чака гореща есен\", подчерта Нинова.  \r\nДеница КИТАНОВА", "date": "2019.07.31", "title": "Корнелия Нинова, БСП: За нас Бойко Борисов е участник в договорката за издигане на един единствен кандидат за главен прокурор - в такива сговори не участваме"}
{"url": "http://www.focus-news.net/news/2019/07/31/2685626/balgariya-i-turkmenistan-shte-si-satrudnichat-v-oblastta-na-mladezhta-i-sporta.html", "text": "Правителството одобри проект на Меморандум за сътрудничество в областта на младежта и спорта между Министерството на младежта и спорта на Република България и Министерството на спорта и младежката политика на Туркменистан. Това съобщиха от  правителствената информационна служба.  Двете страни ще насърчават сътрудничеството между спортните институции, спортните федерации и други спортни организации в двете държави в областта на спорта за високи постижения, спорта за всички, спортната наука, спортната медицина и борбата срещу употребата на допинг в спорта. \r\nВ областта на младежта целите на Меморандума са споделяне на познание, опит, ресурси и развиване на дългосрочно сътрудничество между двете страни чрез програми за посещения на млади предприемачи, млади доброволци, младежки делегации, длъжностни лица и експерти от двете държави.", "date": "2019.07.31", "title": "България и Туркменистан ще си сътрудничат в областта на младежта и спорта"}
{"url": "http://www.focus-news.net/news/2019/07/31/2685635/gazeta-express-kosovo-hashim-tachi-e-gotov-da-nasrochi-izbori-ako-partiite-ne-se-sporazumeyat-za-pravitelstvoto.html", "text": "Държавният глава на Косово Хашим Тачи обяви, че е готов да насрочи дата за провеждането на предсрочни парламентарни избори в страната, в случай че партиите не се споразумеят за правителството, съобщава електронното издание на прищинския ежедневник  Gazeta Express . \r\nВ сутрешните часове на деня Тачи се срещна с председателя на ЦИК Валдете Дака. В съобщение, разпространено от пресслужбата му, се подчертава, че двамата са обсъдили необходимостта от провеждането на извънредни избори. \r\nТачи обаче е категоричен, че ще проучи всички възможности за консултации с политически партии, преди да насрочи гласуването. „Ако политическите партии не са в състояние да отговорят на тази нова политическа реалност в разумен срок, аз съм готов незабавно да обявя нови избори\", привежда изданието думите на косовския президент. Съгласно думите на Тачи, че за Косово е важно да има ново, функциониращо, ефективно, приобщаващо правителство възможно най-скоро, за да се продължат всички важни важни процеси. \r\nНа свой ред Дака е обявила, че ЦИК е готова да организира предсрочни избори по всяко време.  \r\n \r\n Тереза Герова", "date": "2019.07.31", "title": "Gazeta Express (Косово): Хашим Тачи е готов да насрочи избори, ако партиите не се споразумеят за правителството"}
{"url": "http://www.focus-news.net/news/2019/07/31/2685630/korneliya-ninova-bsp-borisov-darzhi-kormiloto-na-vlak-na-kater-na-elektrokar-na-trotinetka-mozhe-bi-no-nyama-koy-da-darzhi-kormiloto-na-stranata.html", "text": "Борисов държи кормилото на влак, на катер, на електрокар, на тротинетка може би, но няма кой да държи кормилото на страната. Това каза лидерът на БСП Корнелия Нинова в декларация от името на група, предаде репортер на  Агенция \"Фокус\" .  \r\nНинова посочи, че всяка година в деня на събора на БСП на Бузлуджа премиерът изпада в депресия. \"Но да коментира съборът на левицата, а да не излезеш пред народа си в тези кризи, връхлетели страната и то по твоя вина е безотговорност. Всички парламентарни въпроси към него са върнати с несъществени аргументи. Оказва се, че в момента в държавата няма лидер. Той държи кормилото на влак, на катер, на електрокар, на тротинетка може би, но няма кой да държи кормилото в страната. той изпусна кормилото на държавата. Ключовата дума за нас за този сезон е несигурност. Национална несигурност и несигурност на всеки български гражданин във всичките й измерения. Обаче ни предстои близкото бъдеще на есен. Избори за кметове и общински съветници, бюджет и избор на главен прокурор. Знаем, че цялата енергия ще хвърли в изборите, но и те ще минат и ще застане най-важният въпрос за бюджета, за стимулите за икономиката, за увеличаване на доходите, за намаляване на неравенствата, за общинско и държавно здравеопазване, за справедливостта и съдебната реформа. Мислете от сега, че октомври бързо ще дойде\", каза Нинова.  \r\nДеница КИТАНОВА", "date": "2019.07.31", "title": "Корнелия Нинова, БСП: Борисов държи кормилото на влак, на катер, на електрокар, на тротинетка може би, но няма кой да държи кормилото на страната"}
{"url": "http://www.focus-news.net/news/2019/07/31/2685639/plovdiv-kmetat-inzh-ivan-totev-prisastva-na-otkrivaneto-na-stroitelnata-ploshtadka-za-izgrazhdane-na-nov-kasov-tsentar-na-bnb-v-grada.html", "text": "Кметът на Пловдив инж. Иван Тотев присъства на откриването на строителната площадка за изграждане на нов касов център на БНБ в града, предаде репортер на  Радио „Фокус“ – Пловдив . Церемонията за символична първа копка на обекта се проведе на бул. „Ягодовско шосе“ в район „Тракия“, до „Скобелева майка“. На събитието присъстваха управителят на БНБ Димитър Радев и членовете на Управителният съвет на Българската народна банка. \r\n„Подготовката на проекта за изграждане на касов център на БНБ продължи няколко години. Той ще е най-големият в страната и ще отговаря на  всички съвременни международни стандарти за надеждност и сигурност. Неща, които са изключително важни когато става въпрос за касово обслужване с банкноти и монети“, каза  управителят на БНБ Димитър Радев. Той посочи, че предвидената инвестиция е за над 14 милиона лева, като отделно ще бъдат вложени средства за облагородяване и озеленяване на района. „Касовият център ще обслужва цяла Южна България  – всичко, което е свързано със функциите за събиране, съхранение и транспортиране на пари от банки и всякакви други търговски обекти, които боравят с пари“, каза още Радев и допълни, че ще бъдат разкрити между 150 и 200 нови работни места. \r\nТеренът, върху който ще се изгради новия касов център, беше предоставен на БНБ от Община Пловдив, която  получи срещу него представителната сграда на банката на ул. „Райко Даскалов”на Главната улица. \r\nТони МИХАЙЛОВ", "date": "2019.07.31", "title": "Пловдив: Кметът  инж. Иван Тотев присъства на откриването на строителната площадка за изграждане на нов касов център на БНБ в града"}
{"url": "http://www.focus-news.net/news/2019/07/31/2685629/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "С днешното предаването  „Симитли – минало, настояще и бъдеще“  по  Радио „Фокус“ – Пирин  ще сложим край на поредицата от издания, които посветихме на темата туризъм и местата, които може да посетите в Симитли и селата през летните месеци. Последното място, което ще посетим е село Брежани – домът на известния у нас и по света сладък ядлив брежански кестен, но и на хора, ревностни пазители на българските традиции и култура. \r\nПреди да поемем по пътя за малкото населено място в предаването ще ни гостува директорът на Държавно горско стопанство – Симитли инж. Иван Герин, от който ще научим повече за това каква е оперативната обстановка по отношение броя на пожарите, възникнали от началото на лятото. Ще си говорим и за превенцията, която осъществяват горските служители за опазване на горските масиви през настоящите месеци, когато има много туристи. \r\nВ края на предаването очаквайте и традиционния обзор на всичко по-важно, което се случва в Община Симитли. \r\n \r\n Вие, нашите слушатели, също може да се свържете с нас на телефоните в студиото – 0885 303 373 и 073/ 88-55-81. или на e-mail: pirin@focus-news.net, за да ни споделите вашите преживявания в община Симитли, да ни разкажете за интересни места, които сте посетили или такива, които смятате да посетите в идните дни, седмици и месеци. \r\nСлушайте предаването „Симитли – минало, настояще и бъдеще“ на честотите на Радио „Фокус“ – Пирин  от 15.00 до 16.00 часа всяка сряда с водещ Ливия Нинова, ако искате да сте на „Фокус“ за всичко актуално и интересно, което се случва в града и малките населени места в общината.", "date": "2019.07.31", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/07/31/2685637/plamen-georgiev-kpkonpi-otdavna-byah-vzel-reshenieto-da-podam-ostavka.html", "text": "Отдавна бях взел решението да подам оставка. Това каза пред журналисти бившият председател на КПКОНПИ Пламен Георгиев, предаде репортер на   Агенция \"Фокус\" . \r\n\"Днес получих приключване на данъчната ревизия, която констатира, че всичко е наред. Отдавна бях взел решението да си подам оставката. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии. Другата причина е, че не искам една хиперболизирана тераса, която беше едно абсолютно безумие да се отрази по някакъв начин на работата на комисията. Дай Боже час по-скоро да се избере ново ръководство и да продължи и надгради това, което вече сме постигнали\", каза още Георгиев.  \r\nДеница КИТАНОВА", "date": "2019.07.31", "title": "Пламен Георгиев, КПКОНПИ: Отдавна бях взел решението да подам оставка"}
{"url": "http://www.focus-news.net/news/2019/07/31/2685641/sport-pszh-pobedi-fk-sidni-s-30-v-kitay.html", "text": "ПСЖ победи ФК Сидни в контрола, играна в китайския град Дзянсу. Хегемонът във Франция спечели с 3:0, но резултатът можеше да бъде доста по-изразителен. Попаденията вкараха Килиан Мбапе (37), Единсон Кавани (43) и Метехан Гючлу (89). Неймар не взе участие в приятелската среща, тъй като се подготвя индивидуално след травмата, която получи с националния отбор на Бразилия. Още в 13-ата минута Кавани нацели греда. След половин час игра пък дошлият бт Манчестър Юнайтед Андер Ерера стреля мощно от разстояние, но топката мина встрани от вратата на австралийците. Малко след това Мбапе реализира, а до почивката Кавани покачи на 2:0. Томас Тухел направи 10 промени през втората част, а в края на срещата Метехан Гючлу оформи крайния резултат. \r\nВ събота ПСЖ ще се изправи срещу Рен в двубой за Суперкупата на Франция. Мачът ще се играе в Шънджън.", "date": "2019.07.31", "title": "Спорт: ПСЖ победи ФК Сидни с 3:0 в Китай"}
{"url": "http://www.focus-news.net/news/2019/07/31/2685644/pernik-izvanrednata-epizootichna-komisiya-izleze-s-resheniya-i-angazhimenti-za-preventsiya-na-zabolyavaneto-afrikanskata-chuma-po-svinete.html", "text": "Извънредна епизоотична комисия се проведе днес от  10:30 ч. в Областна администрация – Перник с фокус превенция на заболяването африканска чума по свинете.  \r\nВчера областният управител е уведомил с писмо кметовете на общините в региона с произтичащи изисквания към тях и незабавни мерки по известяване и информираност на населението. Това съобщиха от пресцентъра на  Областна администрация – Перник. \r\nНа заседанието присъстваха директорите на ОДБХ, РЗИ, ОПУ, ОДМВР, РДПБЗН, ОД „Земеделие“, ДАИ, ЛРС, ДГС, представители на общини.  \r\nПоводът за свикването й бяха указанията на Централния епизоотичен съвет за доброволно клане на прасета в обекти тип „заден двор”. Мярката е наложена за населени места, попадащи в 20-километровата зона на индустриални свинекомплекси.  \r\nПодобна практика е показала положителни резултати в борбата с разпространението на заболяването на територията на други области в страната.  \r\nС писмо № 91 - 726/29.07.2019 г. на МЗХГ е указано, че срокът за изпълнението на мярката за доброволно клане на животните от стопаните им за северна България е 31.07.2019 г. и за южна България - 02.08.2019 г. След изтичане на гореописания срок се пристъпва към умъртвяване на животните от компетентния орган - Областна дирекция по безопасност на храните, съгласно разпоредбите  на чл.139 а от Закона за ветеринарномедицинската дейност.   \r\n11 са населени места на територията на общините Перник и Брезник, които попадат в обсега на мярката, в зоната на свинеферма \"Цема\" ЕООД с. Петърч, община Костинброд.  \r\nЧленовете на Комисията единодушно приеха следните решения:  \r\n- Кметовете на засегнатите от мярката общини да прецизират обсега на 20-километровата зона и съответните населени места, попадащи в нея.  \r\n- Кметовете на останалите четири общини – Радомир, Трън, Земен и Ковачевци, също трябва да поемат ангажименти в посока да изработят механизъм за информиране на населението чрез масирана информационна кампания за прилагане на превантивната мярка и позитивите произтичащи от нея. Собствениците на свине от обекти тип „заден двор“ следва да бъдат уведомени, че добитото месо от собствени животни може да се съхранява дълго само след топлинна обработка за минимум 30 минути на 70º С, достигнати във вътрешността на късовете месо, предвид факта, че вирусът на АЧС е изключително устойчив при изсушаване, осоляване, пушене, охлаждане и замразяване на месото (съгласно Научно становище за разпространение на Африканската чума по свинете в България, Европа и света на Центъра за оценка на риска по хранителната верига).  \r\n- Цялостната дейност по превенция в общините да бъде синхронизирана в екипи и съгласувана с ОД на МВР – Перник.  \r\nОт ОДБХ-Перник информираха, че ежедневно се регистрират нови огнища на Африканска чума по свинете. За първия случай на заразата в област Силистра бе съобщено вчера. Заболяването е открито в индустриална ферма в село Попина, община Ситово, в която се отглеждат 17 000 прасета.", "date": "2019.07.31", "title": "Перник: Извънредната Епизоотична комисия излезе с решения и ангажименти за превенция на заболяването африканската чума по свинете"}
{"url": "http://www.focus-news.net/news/2019/07/31/2685640/plamen-georgiev-kpkonpi-otbelyaza-rast-vav-vsichki-napravleniya.html", "text": "КПКОНПИ отбеляза ръст във всички направления. Това каза пред журналисти бившият председател на КПКОНПИ Пламен Георгиев, предаде репортер на   Агенция \"Фокус\" . \"За около година бяха задържани двама души с подкуп. Мисля, че много малко служби изобщо в света могат да се похвалят с такива успехи. Бяха повече от 30 случа подадени на прокуратурата за корумпирани органи на местната власт, магистрати, отделно от това вече знаете всяка година от 5-6 години насам повече от 10 млн. имахме години с 20 млн. лв. отнето имущество. Около 10 пъти се повишиха случаите на конфликт на интереси. Всичките декларации максимална прозрачност получиха. Благодарение на това бяха всички тези медийни скандали\", допълни още Георгиев.  \r\nТой посочи,че не е извършвал закононарушение.  \r\nДеница КИТАНОВА", "date": "2019.07.31", "title": "Пламен Георгиев: КПКОНПИ отбеляза ръст във всички направления"}
{"url": "http://www.focus-news.net/news/2019/07/31/2685645/plamen-georgiev-akumulirah-mnogo-vragove-koito-mi-varnaha-chrez-mediite.html", "text": "Акумулирах много врагове, които ми върнаха чрез медиите. Това каза пред журналисти бившият председател на КПКОНПИ Пламен Георгиев, предаде репортер на   Агенция \"Фокус\" . \"Аз изчаквах, защото не можех да си позволя да си подам оставката преди да излезе, че аз съм чист човек. Изчаквах да приключи проверката на НАП. Не е моя работа да я коментирам, но понеже тя е подобна на нашата. Анализира се всяка една стотинка, която е получена от мен и от моята съпруга като доход. За всеки един ден се прави анализ на разход\", каза още Георгиев. \"Тази проверка доказах, че аз не съм извършил нито едно закононарушение. В крайна сметка има и морал. Не съм се вкопчил в нито една позиция. Работил съм в името на държавата. Това, което съм направил, е било в името на държавата\", допълни още Георгиев. Той посочи, че сега се е породило напрежение към антикорупционния орган. \"Втората причина, поради, която подавам тази оставка е това напрежение, което е изкуствено създадено от олигархията. Естествено, че имаше целенасочена война. Над 3 млрд. са исковете на комисията срещу олигарсите. Това са искове за отнемане. Акумилирах толкова много врагове, които ми го върнаха чрез медиите. Това не беше атака само срещу мен, но и срещу моето семейство\", допълни още Георгиев.  \r\nТой посочи, че ще заведе дело срещу общината. \"Не е вярно, че не са били допускани. По незнайни причини общината не е излязла с никакво решение и в един момент, в който председателя на комисията си купува жилище с кредит, стана националния проблем на тази държава\", обясни още Георгиев. Според него да започват новините на една телевизия с неговата тераса, а втора новина да е палатът на Баневи, не е нормално. \"Това буди в мен едно недоумение. Аз съм убеден, че това беше целенасочена атака\", посочи още бившият председател на КПКОНПИ.  \r\nДеница КИТАНОВА", "date": "2019.07.31", "title": "Пламен Георгиев: Акумулирах много врагове, които ми върнаха чрез медиите"}
{"url": "http://www.focus-news.net/news/2019/07/31/2685646/sofiya-deloto-po-myarkata-na-ivan-todorov-e-nasrocheno-za-dnes-ot-16-chasa.html", "text": "Делото по мярката на Иван Тодоров е насрочено за днес от 16 часа. Това съобщиха от пресцентъра на  Специализирания наказателен съд .", "date": "2019.07.31", "title": "София: Делото по мярката на Иван Тодоров е насрочено за днес от 16 часа"}
{"url": "http://www.focus-news.net/news/2019/07/31/2685638/varna-2350-sa-prasetata-v-obekti-tip-zaden-dvor-na-teritoriyata-na-oblastta.html", "text": "„В района на Долни чифлик, Дългопол и Бяла са изключително много и даже има и с европейска субсидия отглеждане на такива прасета. Може, но тях трябва да ги заградим, да не са свободно пасящи, тъй като разпространяват зараза и те“, заяви Областният управител. Той допълни, че в момента предприемат нови мерки, тъй като огнища на болестта са открити в общини близки до Варненска. „Идеята е тези, които са без биосигурност за домашните животни, говорим заден двор, да се изколят превантивно, за да няма достъп до свинекомплексите на зараза“, посочи Стоян Пасев. Той отбеляза също, че цялата държава е ангажирана и мобилизира със справянето с АЧС по свинете, като най-важното е хората да са добре осведомени за две основни неща – че заболяването не влияе на здравето на хората и превантивните мерки са нужни, така че да се запази свинепроизводството в България. \r\nБояна АТАНАСОВА", "date": "2019.07.31", "title": "Варна: 2350 са прасетата в обекти тип „заден двор“ на територията на областта"}
{"url": "http://www.focus-news.net/news/2019/07/31/2685642/the-washington-post-ako-boris-dzhonsan-poluchi-svoya-brekzit-obedinenoto-kralstvo-mozhe-da-se-razpadne.html", "text": "Борис Джонсън показа обичайното си перчене: „Хората, които залагат срещу Великобритания, ще загубят ризите си, защото ние ще възстановим доверието в демокрацията“ заяви той, като повтори обещанието да изкара страната от Европейския съюз „и ще изпълним многократните обещания от парламента към хората да излезем от ЕС на 31 октомври. Без ако, без но“. Но вече Джонсън е този, който започва да прилича на премиер без дрехи, пише авторитетното американско издание  The Washington Post  в коментар, представен без редакторска намеса. \r\nВъв вторник британският паунд спадна до най-ниското си ниво от две години, реакция на нарастваща тревога заради вероятността правителството на Джонсън да изкара Великобритания извън Европа чрез Брекзит без сделка. Неговият кабинет е пълен с радикални брекзитъри, които, като Джонсън, искат да видят Брекзит реализиран на всяка цена. Един министър вече намекна, че правителството действа при „предположението“, че трябва да се подготви за излизане без сделка: сценарий, който ще причини незабавно увеличаване на митата за британския износ на континента, финансов хаос, опашки и забавяния на границите и безкраен асортимент от други (в някои случаи, все още непредвидени) проблеми.  \r\nДжонсън, необезпокоен от това, влезе в авантюристична игра с Брюксел и Дъблин. През почивните дни той говори твърдо за своите намерения за Брекзит, като изказа опозицията си за „предпазващия механизъм за ирландската граница“ – сегашното споразумение, постигнато между Великобритания и Европейския съюз, което трябва да запази „мека“ граница между Ирландия и Северна Ирландия и по този начин теоретично да запази цялото Обединено кралсто в митническия съюз на ЕС. \r\nЕвропейските дипломати настояват, че настоящото споразумение за оттегляне, включително условията около ирландската граница - обект на месеци усърдни разговори между предшественика на Джонсън, Тереза Мей и 27-те други държави-членки на ЕС, не може да бъде предоговорено. Джонсън не приема тяхната непреклонност и заяви, че няма да се среща с европейски лидери, докато не преразгледат позицията си за ирландската граница. \r\nМеждувременно служителите в Брюксел може би се надяват, че Джонсън може да бъде принуден да мигне пръв и че британският парламент действа, за да блокира Брекзит без сделка. Това също може да е сценарий, който Джонсън действително иска. Друга безизходица в Уестминстър може да доведе до предсрочни общи избори, които могат да доведат нов състав на парламента, по-склонен да подкрепи дневния ред на Джонсън. \r\n„Най-вероятният сценарий е Борис да замине за Брюксел, Брюксел казва„ не “, а Борис казва:„ Брюксел ни диктува. Искаме да направим сделка, но те няма да ни позволят да направим сделка “, заяви професорът по политология в Университета на Нотингам Стивън Филдинг пред Асошиейтед прес. „След като направи всичко това, той ще кажеЛ„ Елате и ме подкрепете по пътя към нашия славен Брекзит“- и ще насрочи избори“. \r\nНо и вътрешната картина за Джонсън едва ли е розова. Два дни подред премиерът беше посрещнат от шумни тълпи протестиращи в хода на обиколката му на държавите в Обединеното кралство. В понеделник той получи ледено посрещане от Никола Стърджън, първият министър на Шотландия, и бе принуден да напусне резиденцията си в Единбург през задната врата, за да избегне гневните демонстрации. \r\n„Народът в Шотландия не гласува за това правителство на торите, те не гласуваха за този нов премиер, те не гласуваха за Брекзит и определено не гласуваха за катастрофалния Брекзит без сделка, който Борис Джонсън сега планира“, заяви Стърджън преди пристигането му. Както съобщиха моите колеги, хаосът и вредите от Брекзит без сделка може да интензифицира призивите за нов референдум за независимост в Шотландия – кауза, подкрепяна от Шотландската национална партия на Стърджън. \r\nНа следващия ден в Уелс Джонсън се срещна с подобно колеблив уелски първи министър. Марк Дрейфорд, член на опозиционната Лейбъристка партия, предупреди в интервю пред Guardian, че Брекзит без сделка ще застраши индустриалния и селскостопанския сектори на Уелс и „целия начин на живот, съществуващ от векове“. Той подчерта, че характеристиките на „човек, който блъфира“ на Джонсън поставят под въпрос единството на самото Обединено кралство. \r\n„Мисля, че съюзът, който е Обединеното кралство, е в по-голям риск днес, откогато и да било в моя политически живот“, заяви той, като посочи как и Шотландия, и Северна Ирландия са гласували с огромно мнозинство за оставане в Европейския съюз. \r\nДжонсън ще пътува до Белфаст в сряда в последната спирка на националното си турне. Той ще се срещне с враждебните лидери на основните партии в Северна Ирландия, които не разполагат с функционираща местна власт от 2017 г., и ще обяви ново финансиране на работни места и бизнес възможности. Но малцина са впечатлени от пътуващото му шоу. \r\n„Двойните амбиции на премиера са в опасен сблъсък“, с отбелязва в материал на Financial Times, където се визира заявеното желание на Джонсън да укрепи връзките между четирите държави в Обединеното кралство и да изведе Великобритания бързо от Европейския съюз. „Брекзит под всякаква форма обещава да отслаби връзките между държавите на британските острови. В крайната форма, която изглежда е работното предположение на новата администрация на Джонсън, той ще предизвика непоносими напрежения. Това може да стартира процеса, който ще завърши с разпадането на съюза“. \r\nНай-нетърпимото напрежение ще лежи над Ирландско море.Брекзит, който не включва предпазна мярка за Ирландия, ще събуди стари търкания, обясни моят колега Сиобхан О‘Грейди. „Границата е силно чувствителен въпрос в Ирландия, защото в сегашното положение бе договрено като част от „Споразумението от Добрия Петък“ от 1998 година, което сложи край на 30-годишен период, известен като „Проблемния“. В онзи период сектанското насилие между Юнионистите, които искаха Северна Ирландия да остане част от Обединеното кралство, и Националистите, които искаха тя да е част от Република Ирландия, доведе до смъртта на 3500 души. Сега има опасения, че възстановяването на строгия граничен контрол между двете страни може да разпали опасна нова вълна от напрежение, напомняща онази епоха“. \r\nЕто защо представителите на Дъблин и Брюксел смятат, че предпазната мярка не може да е предмет на предговораряне. Във вторник, почти цяла седмица след като встъпи в длъжност, Джонсън проведе първия си телефонен разговор с премиера на Ирландия Лео Варадкар. Твърди се, че техният разговор е бил „сприхав“ и не особено продуктивен. Според ирландския прочит, Варадкар е припомнил на Джонсън, че предпазната мярка е „последствие“ от политическото решение на Великобритания да се впусне в Брекзит и че Ирландия има цялата сила на ЕС зад себе си. \r\nВ петък Варадкар намекна за възможността Северна Ирландия да прекъсне връзките си с Обединеното кралство в случай на Брекзит без сделка. „Мисля, че ще започнете да виждате все повече либерални протестанти и юнионисти да започват да задават въпроса къде се чувстват повече у дома си“, каза той. „Едно от нещата, които по ирония на съдбата наистина би могло да подкопае Обединеното кралство, е твърд Брекзит, както за Северна Ирландия, така и за Шотландия, и това е проблем, с който те ще трябва да се сблъскат“. \r\nНеслучайно бившият британски премиер Гордън Браун отбеляза на събитие в Лондон миналата седмица, че Джонсън може да бъде запомнен „не като 55-ия министър-председател на Обединеното кралство, а като първият премиер на Англия“. \r\n \r\nПревод и редакция:", "date": "2019.07.31", "title": "The Washington Post: Ако Борис Джонсън получи своя Брекзит, Обединеното кралство може да се разпадне"}
{"url": "http://www.focus-news.net/news/2019/07/31/2685650/tass-v-minsk-se-provezhda-sreshta-na-kontaktnata-grupa-za-ukrayna.html", "text": "В столицата на Беларус започна срещата на Контактната група за разрешаване на конфликта в Донбас. Това заяви Даря Олифер, прессекретар на упълномощения представител на Украйна в групата Леонид Кучма, предава  TACC . \r\n„В Минск започна заседанието на Тристранната контактна група“, написа Олифер в социалната мрежа „Фейсбук“.  \r\nИнформация за хода за срещата не се привежда. \r\n \r\n Тереза Герова", "date": "2019.07.31", "title": "ТАСС: В Минск се провежда среща на Контактната група за Украйна"}
{"url": "http://www.focus-news.net/news/2019/07/31/2685647/a1-on-makedoniya-sasht-sa-nay-golemiyat-donor-na-srabskoto-voenno-ministerstvo-tvardi-ofitsialen-belgrad.html", "text": "Министерството на отбраната на западната ни съседка публикува в работен бюлетин преглед на даренията за армията, показващи, че в периода от 2014 до 2018 г. Сърбия е получила най-голяма помощ от САЩ, предава скопската електронна медия  A1 On , като се позовава на статия в белградския  Blic . \r\nСъгласно разпространената информация, в разглеждания период Сърбия е получила  около 10 млн. долара помощ от САЩ под формата на пари и оборудване. На второ място в списъка е Китай с дарения от около 5,2 милиона евро, следван от Норвегия с 586 000 евро, Дания с 494 860 евро и Великобритания с 169 000 паунда. \r\nСърбия е получила най-сериозни средства от САЩ  - 1,4 милиона долара – за закупуване на  симулатори за обучение при военни операции и 819 800 долара за многоцелево оборудване за полигон. От МО поясняват, че за пет години Русия е дарила 45 000 евро за справяне с последиците от природни бедствия и 10 комплекта парашути. \r\n Blic  подчертава, че последната партида подаръци, които Сърбия получи от Русия – БРДМ-2 и танкове Т-72, както и по-рано предадените самолети МиГ-29, не са включени в статистиката. В нея не влизат и американските „Хъмви“. \r\nСАЩ са най-големият донор на Министерство на отбраната на Сърбия през 2018 г., сочат официалните данни. Ведомството е получило 2,5 милиона евро дарения миналата година, 2,3 милиона от които – от САЩ. Следващи в списъка с донори за изминалата година са Норвегия със 100 000 евро, Великобритания със 17 000 евро, Чешката република с 10 000 евро и Делегацията на ЕС в Сърбия с 8 000 евро. \r\n \r\n \r\n . \r\n \r\n \r\n Тереза Герова", "date": "2019.07.31", "title": "A1 On (Македония): САЩ са най-големият донор на сръбското военно министерство, твърди официален Белград"}
{"url": "http://www.focus-news.net/news/2019/07/31/2685649/ivan-ivanov-sdruzhenie-geroite-na-doyran-ostavat-ni-oshte-okolo-35-hil-lv-za-da-dovarshim-pametnika-na-geroite.html", "text": "Остават ни още около 35 000 лв.,  за да довършим паметника на героите. Това каза пресконференция Иван Нинов, сдружение ,,Героите на Дойран“ по повод изграждането на паметник  в центъра на града,  предаде кореспондентът на  Радио „Фокус“  .,,Нямам политически пристрастия. Държа да отбележа, че хората от ВМРО са тези, които досега помагат финансово за изграждането на паметника.  След вчерашна среща в Парламента вече имаме дарение от 10 000 лв. от Националната парламентарна група на \"Обединени патриоти“, каза Иван Иванов. Той призова общинските съветници също да дадат своята лепта, защото може би и техните деди са се били при Дойран. ,,Държа да отбележа и имената на тези, които са дарили средства и са взели присърце това дело, като Васил Антонов, Калин Поповски и всички допринесли. Сред тях е и министърът на отбраната Красимир Каракачанов, дарил своя месечна заплата и военни формирования от Плевен.  Държим да поставим и видеонаблюдение, за да не се окаже паметника нарисуван.  В продължение на 1 месец бяхме разпънали  шатра и продавахме вестник с историята на битката за сумата от 2 лв. и отново ще продаваме още екземпляри“, каза още Иван Иванов.  По думите му остават  още около 35 000 лв., за да се довърши паметникът.  ,,Скулпторът  Борис Борисов работи и по фигурите на войниците, без да му е заплатено всичко. Призовавам всички, които могат да се включат, да дарят на банковата ни сметка, публикувана в страницата ни в социалната мрежа facebook - 100 години Дойранска Епопея“, каза още Иван Иванов.  \r\nВиолета КРЪСТЕВА", "date": "2019.07.31", "title": "Иван Иванов,  сдружение ,,Героите на Дойран“: Остават ни още около 35 хил. лв, за да довършим паметника на героите"}
{"url": "http://www.focus-news.net/news/2019/07/31/2685643/d-r-kristiyan-kirilov-obshtinski-savet-svishtov-obmislyame-obyavyavaneto-na-bedstveno-polozhenie-v-obshtinata-zaradi-novite-sluchai-na-afrikanska-chuma-po-svinete.html", "text": "Обмисляме обявяването на бедствено положение в община Свищов заради новите случаи на африканска чума по свинете. Това заяви пред журналисти след заседанието на Епизоотичната комисия, което се проведе в града, д-р Кристиян Кирилов, председател на Общински съвет – Свищов, член на структурата и практикуващ ветеринарен лекар, предаде репортер на  Радио „Фокус“ – Велико Търново . Новите положителни проби са пет и са от прасета от свинекомплекса в село Българско Сливово. Д-р Кирилов подчерта, че заразата е установена само в един от дворовете на индустриалната ферма. Вече е намерен терен за загробване на животните, които предстои да бъдат евтаназирани. Той се намира на т.нар. бивше летище в селото. Процесът ще стартира веднага, след като площта от около 90 дка бъде почистена. Очаква се да приключи до 10 дни. Контролни пунктове са изградени на пътя между Българско Сливово и Царевец, в самото село, както и в района на свинекомплекса.  \r\n„Движението на превозните средства не е ограничено, те минават през дезинфекционните площадки. Там се извършват мероприятия два пъти на ден. Балите със слама, които са поставени на шосето, се освежават с дезинфекционни разтвори. На територията на сивнекомплекса няма движение на продукция – нито навън, нито навътре“, уточни още експертът. До края деня ще приключи и умъртвяването на домашните животни в 20-километровата зона, която държавата определи за проблемна още вчера. Днес изтича и законовият срок за това, но д-р Кирилов увери, че той ще бъде спазен. Стопаните, които не са регистрирали животните си, няма как да получат обезщетение, също според държавните разпоредби. \r\nВсеки ден, в 16.00 часа, на сайта на Община Свищов ще се публикува актуална информация, която членовете не Епизоотичната комисия ще обобщават. \r\nЛуиза ТРАНЧЕВА", "date": "2019.07.31", "title": "Д-р Кристиян Кирилов, Общински съвет – Свищов: Обмисляме обявяването на бедствено положение в общината заради новите случаи на африканска чума по свинете"}
{"url": "http://www.focus-news.net/news/2019/07/31/2685651/plamen-georgiev-imah-zaplahi-za-zhivota-si.html", "text": "Имах заплахи за живота си. Това каза пред журналисти бившият председател на КПКОНПИ Пламен Георгиев, предаде репортер на   Агенция \"Фокус\" .  \r\nГеоргиев посочи, че не се е срещал с премиера Бойко Борисов и че не е съгласувал оставката си с него. Като грешка той отчете лошата комуникация с медиите.\"Моята оставка беше написана, затова тя беше подадена толкова бързо\", обясни още той. \"Радвам се, че в крайна сметка името ми е изчистено\", допълни още Георгиев. Според него следващият председател на комисията трябва да е решителен човек. \"Дано не се изплаши от това, което се случи на мен. Целият проблем дойде от това, че аз държах тази тераса да се включи в нотариалния акт, за да мога да плащам данъци\", допълни още Георгиев.  \r\nСпоред него оттам е дошъл проблемът. \"Дано следващият председател на комисията да е готов да продължи това, което аз започнах и да е готов да удържи на един изкуствено създаден натиск срещу него\", каза още Георгиев. Той посочи,ч е не е се уплашил, но мисли и за семейството си, и за комисията. \"Един такъв безумен скандал се пренася върху комисията\", обясни още бившият председател на КПКОНПИ. Според него след оставката му ще се успокои ситуацията в Антикорупционния орган. Във връзка с кандидатурата на Иван Гешев за главен прокурор, Георгиев посочи, че той е професионалист. \"Нищо не мога да кажа повече\", допълни още Георгиев.  \r\nДеница КИТАНОВА", "date": "2019.07.31", "title": "Пламен Георгиев: Имах заплахи за живота си"}
{"url": "http://www.focus-news.net/news/2019/07/31/2685652/ministar-neno-dimov-podpisa-dogovor-za-izgrazhdane-na-vodna-infrastruktura-s-vik-ruse.html", "text": "Министърът на околната среда и водите Нено Димов и д-р инж. Сава Савов, управител на „Водоснабдяване и канализация“ ООД – Русе, подписаха договор за изграждане на ВиК инфраструктура. Общият размер на инвестицията е над 131,8 млн. лв. Оперативна програма „Околна среда (ОПОС)  2014-2020 г.“ осигурява безвъзмездна финансова помощ в размер на над 95,9 млн. лв. Това съобщиха от пресцентъра на   МОСВ . \r\nΠo пpoeĸтa щe бъдe pexaбилитиpaнa, peĸoнcтpyиpaнa и дoизгpaдeнa oбщo 123 ĸм BиK мpeжa зa гpaдoвeтe Русе и Тутракан. C ycпeшнoтo изпълнeниe нa дeйнocтитe пo пpoeĸтa 138 250 житeли щe имaт дocтъп дo пoдoбpeнo вoдocнaбдявaнe. Oчaĸвa ce зaгyбитe нa вoдa във водопроводната мрежа дa нaмaлeят c 19 %. Предвижда се проектиране и изграждане на интегрирана географска информационна система и въвеждане на система за дистанционен мониторинг нa преливници и на ниво водно количество в ключови точки от главните канализационни колектори. \r\nДиректните ползи за населението са свързани с намаляване на риска от замърсяване на водни басейни чрез увеличаване на ефективността при събирането, отвеждането и пречистването на отпадъчни води и с подобряване нивото на предлаганите ВиК услуги. \r\nСрокът за изпълнение на проекта е 49 месеца.", "date": "2019.07.31", "title": "Министър Нено  Димов подписа договор за изграждане на водна инфраструктура с ВиК - Русе"}
{"url": "http://www.focus-news.net/news/2019/07/31/2685648/tsvetomir-paunov-gerb-kolegite-v-stolichniya-obshtinski-savet-ezhednevno-rabotyat-za-reshavaneto-na-problemite-v-grada.html", "text": "Колегите в Столичния общински съвет ежедневно работят за решаването на проблемите в града. Това каза областният председател на ПП ГЕРБ Цветомир Паунов по време на брифинг на партията, предаде  Агенция „Фокус“ . \"Това, че сме в предизборна кампания не означава, че тази практика, която се превърна от страна на опозицията в постоянни внушения, клишета и научени фрази, да се превръща като политическо говорене и стил на водене на политическа кампания\", каза той като добави, че на ГЕРБ са им омръзнали клишетата на опозицията. \"От типа на това, че ГЕРБ за пореден път иска да спечели служебно изборите в София\", поясни той. Паунов каза, че кризите между ГЕРБ и БСП не трябва да се отразяват на хората и върху работата на трудещите се в Столична община.  \r\nНадежда ИВАНОВА", "date": "2019.07.31", "title": "Цветомир Паунов, ГЕРБ: Колегите в Столичния общински съвет ежедневно работят за решаването на проблемите в града"}
{"url": "http://www.focus-news.net/news/2019/07/31/2685656/veliko-tarnovo-detsa-ot-grada-peyat-blagotvoritelno-za-poveche-bebeta.html", "text": "Голям благотворителен концерт в подкрепа на ин-витро процедурите и на двойките с репродуктивни затруднения ще се състои във Велико Търново тази вечер.Това съобщиха от пресцентъра на  Община Велико Търново .  Музикалното събитие започва в 19,00 ч. на сцената „Арт Лято“ до Художествена галерия „Борис Денев“. Инициативата е на фондация „Искам бебе“, подкрепена от Община Велико Търново и от партньори от бизнеса. \r\nВсеки, който има желание и възможност, може да дари каквато сума прецени в специалната кутия, брандирана с логото на фондацията. \r\nВ концерта ще участват младите и талантливи великотърновски деца, възпитаници на различни вокални студия и школи - \"Елита\" с вокален педагог Петя Василева, \"Бест сингърс\" с вокален педагог Петя Кръстева, \"Таланти\" с вокален педагог Венелина Пъневска, Център за вокално-инструментално обучение „От А до Я“ с ръководител Яница Русева. \r\nЩе бъдат организирани срещи с лекари, помогнали на стотици семейства да имат рожби. Гостите ще могат да чуят лично разказани истории за трудния път на ин-витрото. Изложба ще покаже успехите и на общинската програма „Ин витро“, с чиято подкрепа са се родили над 55 бебета. Творбите на талантливи малки художници също ще бъдат подкрепени в благотворителен базар. Всички набрани средства ще бъдат дарен на двойки, които искат бебе.", "date": "2019.07.31", "title": "Велико Търново: Деца от  града пеят благотворително за повече бебета"}
{"url": "http://www.focus-news.net/news/2019/07/31/2685655/sky-news-katedrala-v-rochestar-privlicha-vyarvashti-s-golf-igrishte.html", "text": "Средновековна катедрала в Рочестър, графство Кент, ще привлича вярващи със специално изградено голф игрище, съобщава британският телевизионен канал  Sky News . \r\nИнициаторите на проекта са използвали мостове от района като основно вдъхновение за създаването на игрището, което е на разположение на желаещите да играят голф в периода от 1 август до 1 септември. Дневните занимания ще бъдат безплатни.  \r\nПреподобна Рейчъл Филипс, свещеник в катедралата, заяви: „Надяваме се, докато играят голф, посетителите да разсъждават върху мостовете, които трябва да бъдат изградени в собствения им живот и в нашия свят днес\". \r\n \r\n Тереза Герова", "date": "2019.07.31", "title": "Sky News: Катедрала в Рочестър привлича вярващи с голф игрище"}
{"url": "http://www.focus-news.net/news/2019/07/31/2685653/noviyat-poslanik-na-sasht-v-belgrad-sarbiya-e-politicheski-i-ikonomicheski-lider-i-ima-klyuchova-rolya-za-regionalnata-stabilnost.html", "text": "Кандидатът за нов посланик на САЩ в Белград Антъни Годфри заяви, че Сърбия е политически и икономически лидер и има ключова роля за регионалната стабилност, предава белградската медия  „Б92“ . \r\nВъв вторник Годфри бе на изслушване в Сената на САЩ, където, освен гореспоменатото, заяви, че неговият приоритет, ако стане дипломатически представител на страната си в Сърбия, ще бъде нормализацията на отношенията между Белград и Прищина и намиране на трайно и устойчиво решение на косовския проблем. \r\n„Работим за това в Белград, Прищина, Вашингтон и Брюксел. Искаме да намерим начин Сърбия и Косово да стигнат до решение, да се откажат от контрапродуктивните действия, до които двете страни прибягват. И двете страни трябва да вървят напред, а нашата роля е да им помогнем“, заяви Годфри в отговор на въпрос на сенатора от Демократическата партия Джин Шахин за това как може да се направи така, че двете страни да стигнат до решение, предава The Voice of America. \r\nПо неговите думи, Сърбия е политически и икономически лидер и има ключова роля за регионалната стабилност и в тази връзка стратегически интерес на САЩ е Сърбия да развие модерна, демократична и европейска държава. \r\n„Подкрепяме нейната интеграция в ЕС. Сърбия е на кръстопът и нейните лидери трябва да проведат реформи, за да може страната да напредне към ЕС“, заяви Годфри. \r\nДипломатът заяви, че след дипломатическата си служба в Москва „е напълно наясно с агресивното поведение на Русия, зловредното й влияние и дезинформационната кампания, която тя води в Европа“, както и че САЩ полагат големи усилия за противодействие на това. \r\nЧленът на комисията по външни работи на Сената от Демократическата партия Джин Шахин заяви, че скорошното предаване на руски бронирани машини на Сърбия в Ниш предизвиква двойни опасения – защото Русия иска да повлияе на ситуацията в Сърбия и защото сплашва останалите държави в региона, имайки предвид „ролята на Сърбия във войните от деветдесетте“, на което Годфри заяви, че ще насърчи Белград да напредва към Запада, което включва нормализация на отношенията с Косово. \r\nКакто заяви дипломатът, ако бъде избран за посланик, той ще работи за подобряване на отношенията на Сърбия с Босна и Херцеговина, Черна гора и Хърватия, но ще продължи да „оказва натиск“ на сръбското правителство да завърши разследването на убийството на Битичи през 1999 година и ще направи всичко за изправяне на отговорните пред съда, независимо от тяхната длъжност и ранг. \r\nПо неговите думи, демокрацията и върховенството на закона са важен елемент от действията на Вашингтон в Сърбия , поради което той иска да насърчава и защитава демократичните ценности. \r\n„Насилието над журналисти и заплахите за насилие над журналисти в Сърбия увеличават самоцензурата и не позволяват на журналистите да могат обективно да информират обществеността“, заяви Годфри. \r\nЩо се касае до икономиката, кандидатът за нов посланик на Вашингтон в Белград подчерта, че Сърбия има огромен потенциал в икономическото развитие, благодарение на образованието и талантливата работна сила, както и поради местоположението си, което е на важен търговски кръстопът в Европа и дългогодишната традиция за гостоприемство. \r\n\"Сърбия направи голям напредък за реформирането на икономиката си. Тя също трябва да намали бюрокрацията и да се бори с последиците от корупцията, за да я направи по-привлекателна за бизнеса\", каза той. Дипломатът посочи, че ще работи за значителни американски инвестиции в Сърбия, които са създали 20 000 работни места от 2000 г. насам. \r\nТой оцени, че Белград е важен партньор във военните отношения, както и в мироопазващите мисии, като подчерта, че сътрудничеството на Сърбия с Националната гвардия на Охайо е едно от най-успешните в Европа. \r\nГодфри заяви, че отношенията между САЩ и Сърбия имат дълга и сложна история, от съюзници в двете световни войни до тежките времена през 90-те години на миналия век. \r\nВ момента Антъни Годфри изпълнява длъжността заместник-посланик на САЩ в Москва с близо 40 години служба във ВМС и дипломацията на САЩ. Завършил е Калифорнийския университет и говори руски, турски и сърбохърватски език. \r\n \r\n Агенция \"Фокус\" припомня: \r\n \r\nНовият американски посланик в Белград Антъни Годфри, който ще наследи Кайл Скот, в момента работи като заместник посланик на САЩ в Москва. \r\nЗаместник-председателят на Градския комитет на Сръбското движение за обновление и известен анализатор в западната ни съседка Неманя Старович заяви, че предишната позиция на дипломата е една от петнадесетте най-важни в Държавния департамент и че назначаването на Годфри ясно показва, че Вашингтон повишава профила на дипломатическото си представителство в Сърбия. \r\nГодфри има почти 40 години стаж в американския флот и дипломация и е американско-руски експерт. Той е известен и в региона, защото е служил в посолството в Загреб. Завършил е Университета на Калифорния и говори руски, турски и сърбохърватски език, отбелязват от Белия дом. \r\n \r\nПревод и редакция:", "date": "2019.07.31", "title": "Новият посланик на САЩ в Белград: Сърбия е политически и икономически лидер и има ключова роля за регионалната стабилност"}
{"url": "http://www.focus-news.net/news/2019/07/31/2685654/nikolay-stoynev-gerb-zalaga-se-znachitelno-uvelichavane-na-mehaniziranoto-metene-i-pochistvane-na-ulitsi-i-trotoari.html", "text": "Залага се значително увеличаване на механизираното метене и почистване на улици и тротоари. Това каза заместник-председателят на Столичния общински съвет Николай Стойнев по време на брифинг на ПП ГЕРБ, предаде репортер на  Агенция „Фокус“ . Стойнев каза, че предложението на БСП за прекратяване на поръчката за избор на изпълнители на града има ясна цел. \"Тя е да бъде предизвикана криза с почистването на София през юли 2020 година\", поясни той и добави, че поръчката е обявена достатъчно рано, за да има време да бъдат избрани изпълнители и те да осигурят необходимата техника за почистване на града. В самите условия ясно са разписани високи изисквания към техниката. Тя трябва да отговаря на Евро 6 стандарт\", каза той. Стойнев добави, че опазването на околната среда е приоритет на кмета Фандъкова и на Столична община и затова от ГЕРБ залагат най-високия стандарт за този тип техника. По думите му това, което заявяват БСП, че поръчката е обявена рано, са спекулации и не отговарят на истината.\"Процедурата през 2014 г. отне близо година. Ние сме планирали така да бъде проведена тази процедура, че да има достатъчно време, както за нейното приключване, така и за подготовка на новите фирми изпълнители\", категоричен бе Стойнев. \r\nНадежда ИВАНОВА", "date": "2019.07.31", "title": "Николай Стойнев, ГЕРБ: Залага се значително увеличаване на механизираното метене и почистване на улици и тротоари"}
{"url": "http://www.focus-news.net/news/2019/07/31/2685657/nad-12-mln-lv-shte-badat-investirani-v-dobiv-na-pyasatsi-ot-nahodishte-staro-oryahovo-3.html", "text": "Варненското дружество „Ескана” АД ще добива строителни материали - пясъци, от находище „Старо Оряхово-3“, Долни чифлик, област Варна. Това реши Министерският съвет на днешното си заседание, определяйки фирмата за концесионер на находището, съобщиха от  правителствената информационна служба . \r\nКонцесията се предоставя за срок от 35 години. През този период концесионерът ще вложи над 1.2 млн. лв. за обезпечаване на добивната дейност и необходимите предпроизводствени инвестиции. Очаква се концесионните плащания за целия период на договора да достигнат 3 млн. лв. Според регламентите на Закона за подземните богатства 50 на сто от тях постъпват в бюджета на общината по местонахождение на концесионната площ.  \r\nСъгласно друго правителствено решение, „Огнеупорни глини“ АД ще добива строителни материали - пясъци и чакъли, от находище „Гарговското“, разположено в землището на с. Славовица, община Долна Митрополия, област Плевен. Размерът на концесионната площ е 89,6 декара. Концесията се предоставя за срок за срок от 35 години на база количествата на утвърдените запаси и предвидения средногодишен добив. В плана за разработка и изготвените разчети е предвиден средногодишен добив от 16,5 куб. м. или 25,5 тона/год. строителни материали. Постъпленията от концесията се очаква да надхвърлят 575 хил. лв., като приходите ще постъпват в държавния бюджет и бюджета на община Долна Митрополия. Предвидените инвестиции от кандидатконцесионера за периода на концесията възлизат на над 193 хил. лева.  \r\nОдобрена е също така промяна, според която дружеството „Гео-Марк инженеринг“ ЕООД, гр. Етрополе, е новият концесионер на находище „Луда Яна“, от което се добиват строителни материали - баластра (пясък и чакъл). Промяната е поискана от предишния концесионер. Находище „Луда Яна“ се намира на територията на община Панагюрище и община Стрелча, област Пазарджик. Концесията за него е предоставена през юни 2008г. за 15 години на „Елшица-99“ ЕАД, гр. София. Възможността за прехвърляне на права и задължения по предоставена концесия е регламентирана в чл. 25, ал. 2 от Закона за подземните богатства.", "date": "2019.07.31", "title": "Над 1,2 млн. лв. ще бъдат инвестирани в добив на пясъци от находище „Старо Оряхово-3“"}
{"url": "http://www.focus-news.net/news/2019/07/31/2685658/ministar-mladen-marinov-izdal-sam-razporezhdane-po-patnite-arterii-da-se-sledi-za-nereglamentiran-prevoz-na-zhivotni.html", "text": "Във връзка с африканската чума по свинете съм издал разпореждане по пътните артерии да се следи за нерегламентиран превоз на животни. Това каза министърът на вътрешните работи Младен Маринов пред журналисти  в Народното събрание във връзка с африканската чума по свинете, предаде репортер на  Агенция \"Фокус\" . Маринов поясни, че МВР съдейства по отношение на контрола на БАБХ в търговските мрежи, където може да стане разнасянето на вируса африканска чума по свинете. \"Знаете по отношение на прилагане ограничителни мерки в зоните, в които трябва да бъдат евтанизирани животните. Издал съм разпореждане по пътните артерии да се следи за нерегламентиран превоз на животни\", каза още Маринов. Той поясни, че МВР съдейства при почти всички мерки, които бъдат поискани от нас от МЗХГ и в частност от БАБХ. Той посочи, че контролът по границите също е засилен. \"В Румъния знаете, че има над 1600 огнища. При нас този момент до вчера бяха 23 или 24. Проблемът е, че се увеличават\", допълни Маринов.  \r\nДеница КИТАНОВА", "date": "2019.07.31", "title": "Министър Младен Маринов: Издал съм разпореждане по пътните артерии да се следи за нерегламентиран превоз на животни"}
{"url": "http://www.focus-news.net/news/2019/07/31/2685663/mosv-plovdiv-i-vidin-shte-podobryavat-kachestvoto-na-vazduha-sas-sredstva-po-opos.html", "text": "Министърът на околната среда и водите Нено Димов и кметът на Пловдив инж. Иван Тотев подписаха договор за подобряване качеството на атмосферния въздух. Размерът на инвестицията е над 13,8 млн. лв. Министър Димов подписа договор и с кмета на Видин инж. Огнян Ценков за изпълнение на мерки за по-чист въздух. Проектът е за близо 12,5 млн. лв. Средствата по двата проекта са осигурени изцяло от ОП „Околна среда 2014-2020 г.“ Това съобщиха от пресцентъра на  МОСВ. \r\nС реализирането на заложените мерки ще се намали количеството емисии на фини прахови частици (ФПЧ10), които са с източник отопление на твърдо битово гориво. Изпълнението на проектите ще допринесе за подобряване качеството на атмосферния въздух за близо 345 000 жители на община Пловдив и 52 000 жители на община Видин. \r\nПроектите ще се изпълняват на два етапа. Първият включва анализ на средата и изготвяне на визия за подхода при подмяна на горивните инсталации. Във втория етап е предвидено изпълнението на същинските инвестиционни мерки за подмяна на отоплителни устройства на твърдо гориво с алтернативни източници на топлинна енергия. \r\nСрокът за изпълнение на дейностите по двата проекта е 52 месеца.", "date": "2019.07.31", "title": "МОСВ: Пловдив и Видин ще подобряват качеството на въздуха със средства по ОПОС"}
{"url": "http://www.focus-news.net/news/2019/07/31/2685662/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на село Сестримо Стефан Джамов за летните ремонти и състоянието на обществените сгради в населеното място. Ще разговаряме и с Антон Дамянов, от Футболен клуб „Марица“ – Белово. Поводът е инициативата на клуба за набиране на деца за детско-юношеската школа. Във втората част на предаването ще ви разкажем за лятната програма за работа с деца, която разработи и успешно реализира Историческият музей в Белово. По темата ще разговаряме със Севдалина Попова, старши експерт „Музейно дело“ в Община Белово. Поводът е отбелязването през месец юли на 182 години от рождението на Васил Левски.  \r\n \r\n Предаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.07.31", "title": "Акценти в предаването „Белово – градът на трите планини” по Радио „Фокус“ – Пазарджик"}
{"url": "http://www.focus-news.net/news/2019/07/31/2685661/faktor-severna-makedoniya-gartsiya-tarsi-rabotnitsi-osiguryavat-se-nastanyavane-i-hrana.html", "text": "На повечето места в Гърция се търсят сезонни работници, а заплатите варират от 800 до 1000 евро, предава македонското електронно издание  „Фактор“ , като добавя, че за тази цел посредниците наемат работници от Македония. Съобщава се, че търсят сервитьори, камериерки, кухненски помощници, работи се всеки ден по 8 до 10 часа. Работници се търсят за островите Крит, Лесбос, Карпатос, Лефкада, Санторини и за други места.  \r\n„Трудно е, но когато свърши работното време, хората имат време да се отпуснат на плажа. Има голям интерес за работа от македонци, българи, сърби, албанци. Хората търсят цял сезон, който продължава 6 месеца. Ако работите като сервитьорка, обикновено ви трябва отличен английски, но ако сте в кухнята, тогава е достатъчно колкото да се разберете“, каза посредник от Битоля. \r\nМедията предава, че освен чужденците и част от гърците, които живеят в Атина и Солун, през лятото работят на островите, защото то за тях си заслужава.  \r\nПо думите му заминават и млади, и стари, някои получават бакшиш, други – не. „Младите в еуфорията си казват: Супер, ще работя за месец, плюс почивка на море“. А възрастните хора остават по 6-7 месеца. Доколко са удовлетворени от шефовете си там, това е индивидуално. Имаме заинтересовани от всички македонски градове за работа в Гърция, но повечето от тях са от Скопие”, добавя посредникът, на който се позовава „Фактор“. \r\nВъпреки това, той казва, че определено се изплаща да се работи в Гърция, защото работодателят осигурява настаняване и храна. \r\nМедията предава, че има недостиг на работници в няколко балкански страни. Сезони такива търсят Хърватия, Черна гора и България. Невъзможността да се посрещнат нуждите тези страни \"внасят\" работници от чужбина. \r\nПревод и редакция: Милослава АНГЕЛОВА", "date": "2019.07.31", "title": "“Фактор“ (Северна Македония): Гърция търси работници, осигуряват се настаняване и храна"}
{"url": "http://www.focus-news.net/news/2019/07/31/2685664/bisera-borisova-psiholog-opasnite-selfita-se-prevrashtat-v-sotsialna-moda-koeto-mozhe-da-se-opredeli-kato-negativna-tendentsiya.html", "text": "Опасните селфита се превръщат в социална мода, което може да се определи като негативна тенденция. Това коментира за  Радио „Фокус“ – Пирин  психологът Бисера Борисова. Според нея трябва да се обърне сериозно внимание на проблема заради зачестилите инциденти. Бисера Борисова отбеляза, че най-често потърпевши са децата и младежите, които са на възраст между 12 – 18 години, защото това в този период те търсят себе си. Тя коментира, че това е времето, в което подрастващите развиват силното желание да бъдат харесвани от другите, да бъдат различни, да проявяват героизъм.  \r\n„Донякъде причините се коренят и в това, че те са залети със страшно много информация в съвременния свят, което води до пренасищане, скука, еднообразие, липса на знание как да запълват свободното си време по адекватен начин“, каза още Борисова. Психологът заяви, че децата и младежите изпиват и силната потребност – да изпъкнат в очите на връстниците и приятелите си, което пък е свързано със силно вроденото желание да намерят своята индивидуалност, да принадлежат съответно на някаква група от хора. \r\nЛивия НИНОВА", "date": "2019.07.31", "title": "Бисера Борисова, психолог: Опасните селфита се превръщат в социална мода, което може да се определи като негативна тенденция"}
{"url": "http://www.focus-news.net/news/2019/07/31/2685665/plovdiv-kmetat-inzh-ivan-totev-120-godishnata-sgrada-na-bnb-na-glavnata-ulitsa-ima-spetsialno-myasto-v-istoriyata-na-grada.html", "text": "120-годишната сграда на БНБ на Главната улица в Пловдив има специално място в историята на града. Това каза пред журналисти кметът инж. Иван Тотев при полагането на символична първа копка за изграждането на нов касов център на БНБ в район „Тракия“, предаде репортер на  Радио „Фокус“ – Пловдив . Кметът коментира, че все още общинската администрация не е решила какво ще бъде предназначението на знаковата сграда.  \r\n„След изборите новият Общински съвет ще помисли за какво да се използва. Нашата задача беше да осигурим сградата да бъде общинска. Това е големият успех. Тази сграда има специално място в историята на Пловдив и за нас беше много важно да я направим общинска, тъй като една от идеите на БНБ беше да я продадат след направени оферти от други банки да я закупят. Става въпрос за 120-годишна сграда. Има уникална зала и уникален салон. Таванът е висок 6,5 метра, има прекрасни колони“, коментира Тотев. Той изрази мнение, че сградата не трябва да бъде административна сграда на Общината. „Предстои дебат по отношение на това за какво да се използва сградата. Тя е подходяща за музей,  за галерия, за представителна сграда, за абсолютно всичко“, каза кметът. \r\nТони МИХАЙЛОВ", "date": "2019.07.31", "title": "Пловдив: Кметът инж. Иван Тотев: 120-годишната сграда на БНБ на Главната улица има специално място в историята на града"}
{"url": "http://www.focus-news.net/news/2019/07/31/2685669/pres-24-severna-makedoniya-turistite-masovo-se-otkazvat-ot-pochivkite-si-v-cherna-gora.html", "text": "Всяка година положението в черногорските курорти става по-лошо и по-лошо, когато става въпрос за отпадъци по улиците и плажовете, което предизвиква гняв сред туристите, а някои поради тази причина се отказват от почивка там, предава македонското електронно издание  „Прес 24“ . В социалните мрежи се появиха снимки, показващи отвратителна гледка – купища отпадъци. Медията пише, че компетентните служби не са реагирали на тази ситуация през последните години, тъй като не е първата година, в която част от страната изглежда така, и изглежда, че тази година нищо няма да се промени.  \r\n„Прес 24“ публикува и снимки, на които се вижда купища боклук около асфалтов път, в близост до пейки за отдих в града, на някои от тях се фогографирани и привидно бездомни кучета, в близост до отпадъците.  \r\n \r\nПревод и редакция: Милослава АНГЕЛОВА", "date": "2019.07.31", "title": "„Прес 24“ (Северна Македония): Туристите масово се отказват от почивките си в Черна гора"}
{"url": "http://www.focus-news.net/news/2019/07/31/2685660/sadat-ostavi-v-aresta-shestima-ot-obvinenite-trafikanti-na-hora-zadarzhani-na-dunavski-ostrov-dvama-sa-s-domashen-arest.html", "text": "Специализираният наказателен съд определи „Задържане под стража“ за шестима от осемте задържани на 29 юли 2019 г. за участие в организирана престъпна група за трафик на мигранти и на жени с цел сексуална експлоатация, чийто участници са заподозрени и в извършването на серия палежи. Това съобщиха от  Апелативната специализираната прокуратура. \r\nДругите двама от групата (две жени) са с „Домашен арест“, за да могат да гледат децата си, определи съдът. Към наказателна отговорност за участие в групата са привлечени още две лица, които все още се издирват и предявяването на обвиненията им предстои. \r\nГрупата бе неутрализирана по време на „производствен“ банкет на видински остров на 29 юли 2019 г. при акция на Специализираната прокуратура, ГДБОП и ОДМВР –Видин. Действията на разследващите са по сигнал, че същия ден групата планира да прекара група мигранти в Румъния с моторна лодка през Дунав. \r\nВъпросните мигранти – трима мъже, три жени и три деца, бяха задържани на магистрала „Хемус“ в бус на път от София за Видин. При задържането на участниците в групата е иззета лодката, собственост на ръководителя, с която деветимата е трябвало да бъдат преведени на румънския бряг. Тя е специално изпълнение с възможности да развива до 170 км/ч. \r\nРъководителят на групата е осъждан за убийство и е изтърпял 10 –годишно наказание. Осъждани или с криминални регистрации са и повечето от участниците в групата.", "date": "2019.07.31", "title": "Съдът остави в ареста шестима от обвинените трафиканти на хора, задържани на дунавски остров, двама са с домашен арест"}
{"url": "http://www.focus-news.net/news/2019/07/31/2685670/nikolay-stoynev-gerb-za-tazi-godina-dvukratno-uvelichihme-izmivaneto-na-ulitsite-na-sofiya.html", "text": "За тази година двукратно увеличихме измиването на улиците на София. Това каза заместник-председателят на Столичния общински съвет Николай Стойнев по време на брифинг на ПП ГЕРБ за искането на БСП да бъде спряна обществената поръчка за почистване на София, предаде репортер на  Агенция „Фокус“ . „Приемам думите на БСП с усмивка. Калоян Паргов е няколко мандата общински съветник и ако смята, че градът има нужда от тях... Работата на общинския съветник е да работи по определени проблеми, да вкарва доклади за това как да бъдат решени“, посочи Стойнев. Той добави, че общински съветници от БСП са участвали в процедурата по избор на изпълнители за дейностите по почистването в София и през 2014 година.  \r\n„Ние, като съветници от ГЕРБ, заложихме на тази политика във всички важни обществени поръчки - освен представители на администрацията да бъдат включвани и представители на различните политически сили. И в тази поръчка, когато дойде време за представяне на офертите, ще бъдат включени представители на БСП“, отбеляза още той. По думите му забележките на БСП спрямо ГЕРБ относно процедурите за избор на изпълнител на поръчката за почистване на София са неоснователни. „В този момент, ако поръчката се спре, това означава, че кметът на София през 2020 година няма да има договор с фирми за почистване на София. Това е на практика предложението на БСП“, заяви Стойнев и добави, че не вижда основание да бъде спирана тази поръчка. \r\nНиколай Стойнев коментира също, че дейностите по почистването на града са около 35 и обществената поръчка се възлага на базата на конкурс за избор на фирма за почистване. „Самата кратност на чистене и на миене и дали то да бъде машинно или ръчно се определя всяка година с приемането на план-сметката от Общинския съвет“, допълни той и каза, че измиването на улиците на града се извършва през нощта, за да не пречи на движението.  \r\nНадежда ИВАНОВА", "date": "2019.07.31", "title": "Николай Стойнев, ГЕРБ: За тази година двукратно увеличихме измиването на улиците на София"}
{"url": "http://www.focus-news.net/news/2019/07/31/2685659/lorita-radeva-nenavremennoto-izpalnenie-na-razpisanieto-po-dogovor-vinagi-vodi-do-problemi-s-chistotata-na-grada.html", "text": "Ненавременното изпълнение на разписанието по договор винаги води до проблеми с чистотата на града. Това каза председателят на Комисията по околна среда Лорита Радева по време на брифинг на ГЕРБ, предаде  Агенция „Фокус“ . \"За нас това означава риск за здравето на хората, риск за екологичната сигурност, но и изобщо за сигурността на града\", поясни тя. Радева добави, че опитът с национален кризисен щаб да бъдат изместени функциите за почистването на града от отговорност на кмета на столицата към националното управление не би трябвало да бъде допускам повече. \"Затова едно годишният срок ни осигурява гаранция за на временно подписване на договори и юни месец следващата година да имаме вече подписани нови договори и яснота кой започва да чисти града още от следващия ден\", заяви тя. По думите и техниката, която трябва да бъде доставена, е свързана с електрическо и хибридно захранване, за да съответства тя на съвременните изисквания. \"За нас е важно това да бъде модерно обслужване и гаранция, че градът ще бъде осигурен с нужното почистване. 20 млн. ще бъдат обхванати в тази поръчка\", заяви Радева. Тя добави, че става дума, както за битовото събиране на боклук от кофите за разделно събиране, така и за техника за едро габаритите отпадъци. \r\nНадежда ИВАНОВА", "date": "2019.07.31", "title": "Лорита Радева: Ненавременното изпълнение на разписанието по договор винаги води до проблеми с чистотата на града"}
{"url": "http://www.focus-news.net/news/2019/07/31/2685666/tochka-makedoniya-mektich-opredeli-izyavlenieto-na-harvatskiya-prezident-kato-neseriozno-i-bezotgovorno.html", "text": "Министърът на сигурността на Босна и Херцеговина Драган Мектич оцени коментара на хърватския президент като „само едно от поредицата несериозни, безотговорни и мъгляви изявления“, предава скопската електронна медия  „Точка“  . \r\n„Където и да отиде, тя се отличава с твърдения без никакви аргументи или обяснения. Говори за нещо, което изобщо не е нейна работа“,  подчерта Мектич и добави, че вместо да се държи на ниво, Грабар-Китарович говори „глупости“. \r\n \r\n Тереза Герова", "date": "2019.07.31", "title": "„Точка“ (Македония): Мектич определи изявлението на хърватския президент като „несериозно и безотговорно“"}
{"url": "http://www.focus-news.net/news/2019/07/31/2685668/the-guardian-shte-blokirame-targovskata-sdelka-s-velikobritaniya-ako-posleditsite-ot-brekzit-zastrashat-otvorenata-irlandska-granitsa-zaplashva-kongresat-na-sasht.html", "text": "Всяка бъдеща търговска сделка между САЩ и Великобритания почти сигурно ще бъде блокирана от Конгреса на САЩ, ако последиците от Брекзит засегнат ирландската граница и застрашат мира в Северна Ирландия, предупредиха законодатели от Конгреса и американски дипломати, пише електронното издание на британския вестник  The Guardian.  \r\nПремиерът на Обединеното кралство Борис Джонсън предложи търговска сделка със САЩ като начин за компенсиране на икономическите разходи за напускане на ЕС, а Доналд Тръмп обеща, че двете страни могат да постигнат „много съществено търговско споразумение“, което да увеличи търговията „четири или пет пъти“. \r\nАмериканският лидер обаче може да не успее да прокара споразумението през враждебния Конгрес. Там президента е заплашен от сериозен отпор от републиканци и демократи срещу търговска сделка с Великобритания, в случай на заплаха за Белфасткото споразумение от 1998 за отворената граница между Северна Ирландия и Република Ирландия. \r\nКоментарите дойдоха след посещението на Джонсън в Северна Ирландия в опит да съживи преговорите за споделянето на власта между своите съюзници от Демократическата юнионистка партия и „Шин Фейн“, както и да обсъди подготовката за Брекзит. \r\nИдването на Джонсън на власт и неговото искане от Европейския съюз да свали предпазната клауза, която има за цел да защити отворената граница на Ирландия след Брекзит, предизвикаха решителна реакция в Конгреса за запазване на Белфасткото споразумение, на което САЩ са гарант. \r\nРичърд Нийл от Демократическата партия, заместник-председател на групата„Приятели на Ирландия“  в Камарата на представителите, изказа мнение, че американският фактор в Бефласткото споразумение е много важен. Нийл е председател и на законодателната комисия, която отговаря за таксите и тарифите и която може да задържа търговски сделки за неопределено време.   \r\n \r\n„Ние следим всички търговски споразумения като част от нашата данъчна юрисдикция\", каза Нийл в телефонно интервю. Той посочи, че подобна сложна търговска сделка може да отнеме четири или пет години, дори без проблемите около Северна Ирландия. \r\nКонгресменът добави, че не би бил мотивиран да сключва двустранно търговско споразумение с Обединеното кралство, ако Лондон застраши споразумението от 1998 г..  \r\nПийт Кинг, заместник-председател на групата „Приятели на Ирландия“ от Републиканската партия, заяви, че заплахата за премахване на предпазната клауза и отворената граница е „ненужна провокация“, като добави, че няма да има никакъв проблем неговата партия да се противопостави на Доналд Тръмп във връзка с този въпрос. \r\nТой смята, че всеки, който вярва в Северна Ирландия и Белфасткото споразумение би се опълчил на президента на САЩ. \r\nВ случай на твърд Брекзит, при липса на гаранции за споразумението, настроенията сред ирландските американци, които представляват една десета от населението,  могат да се превърнат проблем на изборите за Конгрес и президентските избори догодина.", "date": "2019.07.31", "title": "The Guardian: Ще блокираме търговската сделка с Великобритания, ако последиците от Брекзит застрашат отворената ирландска граница, заплашва Конгресът на САЩ"}
{"url": "http://www.focus-news.net/news/2019/07/31/2685671/dnevni-avaz-bih-bivshiyat-harvatski-prezident-stepan-mesich-otnosno-izyavleniyata-na-kolinda-kadeto-i-da-otide-po-kasno-otricha-tova-koeto-se-saobshtava.html", "text": "„Какво да ви кажа. Президентът, където и да отиде, след това трябва да отрича онова, което се съобщава. Отиде в Швейцария, след това отрича... Обаче човек трябва да мисли преди да прави такива изявления. Тези отричания обаче не водят до нищо. Репутацията на държавния глава, която донякъде се отрича от казаното, се разрушава“ - каза бившият президент на Хърватия Степан Месич ексклузивно за електронното издание на сараевския ежедневник  Dnevni Avaz . \r\nКолинда Грабар-Китарович заяви при посещение в Израел, че Босна и Херцеговина е нестабилна страна под контрола на войнстващия ислям, припомня медията. \r\nМесич вярва, че БиХ има своите проблеми, както всяка друга нормална държава. \r\n„Един от тези проблеми е наследен. Защото Дейтънското споразумение не формира държава в истинския смисъл на функционалност. Една част не признават БиХ, а друга самите политици и това е притеснително. Ясно е, че Дейтън трябва да бъде надграден в смисъл държавата да функционира нормално, както всяка друга държава“, обяснява Месич. \r\nНа констатацията на „Аваз“, че Грабар-Китарович е опровергала изявлението цели 24 часа след скандала, Месич отбеляза факта, че на нея винаги й се налага да отрича. \r\n„Факт е, доколкото следя, че тя винаги се налага да отрича. Нещо повече, тя дори не опровергава някои неистина, например, при отиването й в Чехия и Румъния тя разговаря с президентите на тези държави и твърдеше, че сме били зад „желязната завеса“. В това няма нищо вярно, защото Хърватия. Докато беше в Югославия, никога не е била зад „желязната завеса“, а с югославския паспорт можеше да пътувате където желаете“, поясни Месич. \r\nТой посочва, че това очевидно е предизборна кампания, която е започнала преди много време. \r\n„Доколкото следя нейните изяви, президентът е в кампания, откакто встъпи в длъжност. Тя обиколи всички жупанства, с велики фанфари, обикаляше с почетната гвардия, музика, фолклорни групи, свири се химна, а оправданието беше, че иска да чуе какво мислят хората. Е, сега всичко това приключи, а ние не знаем какви са нейните заключения, или какво мислят хората. Очевидно е, че всичко това се прави с цел предизборна кампания, която продължава твърде дълго“, заключи Месич. \r\n \r\nПревод и редакция:", "date": "2019.07.31", "title": "Dnevni Avaz (БиХ): Бившият хърватски президент Степан Месич относно изявленията на Колинда: Където и да отиде, по-късно отрича това, което се съобщава"}
{"url": "http://www.focus-news.net/news/2019/07/31/2685667/sport-razmyanata-na-dibala-i-lukaku-veche-e-dogovorena.html", "text": "Манчестър Юнайтед и Ювентус вече са договорили помежду си размяната между нападателите Ромелу Лукаку и Пауло Дибала, съобщава \"Кориере дело Спорт\". Очаква се сделката всеки момент да бъде финализирана. Спортният директор на бианконерите Фабио Паратичи е трябвало да свърши най-трудната работа, която се е състояла в това да убеди аржентинеца да приеме да продължи кариерата си на \"Олд Трафорд\". Интер също има силен интерес към Лукаку, но нерадзурите не могат да покрият финансовите изисквания на Манчестър Юнайтед. Те пробваха също с бартер, но предложенията им не бяха приети. Белгиецът не отпътува с Юнайтед за Осло, където късно снощи тимът игра контрола с Кристиансунд. Трансферният пазар в Англия затваря на 8 август.", "date": "2019.07.31", "title": "Спорт: Размяната на Дибала и Лукаку вече е договорена"}
{"url": "http://www.focus-news.net/news/2019/07/31/2685677/odobreni-sa-rezultatite-ot-balgarskoto-uchastie-v-zasedanieto-na-saveta-na-es-transport-telekomunikatsii-i-energetika-chast-energetika.html", "text": "Министерският съвет прие доклада с резултатите от участието на България в заседанието на Съвета на ЕС „Транспорт, телекомуникации и енергетика“, част „Енергетика“, проведено на 25 юни в Люксембург. Енергийните министри приеха единодушно заключения относно бъдещето на енергийните системи. Това съобщиха от  Правителствената информационна служба . Текстът разглежда пътищата за постигане на целите в областта на енергетиката и климата до 2030 г., както и след това. Обсъдени бяха и външните отношения на ЕС в областта на енергетиката. Беше отбелязано значението на енергийното сътрудничеството с основните партньори на ЕС - Африка, САЩ, Китай, Източното Средиземноморие.  \r\nПравителството одобри също резултатите от проведената на 14 юни неформална среща в Букурещ на министрите от ЕС, отговарящи за градската политика. Участие в министерската среща взе министърът на регионалното развитие и благоустройството. Обсъдени бяха основните постижения на инициативите на ЕС за градско развитие. Министрите приеха единодушно „Декларацията от Букурещ - за обща рамка за градско развитие в Европейския съюз“, с която се изразява подкрепа за изпълнението и продължението на Градския дневен ред на ЕС в съответствие с „Новата харта от Лайпциг“.", "date": "2019.07.31", "title": "Одобрени са резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“"}
{"url": "http://www.focus-news.net/news/2019/07/31/2685679/stara-zagora-obsadeni-byaha-vazmozhnostite-za-mladezhki-obmen-mezhdu-stara-zagora-i-samara.html", "text": "Покана за гостуване на младежи от побратимения руски град Самара в Международния младежки център в Стара Загора отправи днес Иванка Сотирова, зам.-кмет на Община Стара Загора, на среща с делегация от Самара. Руските гости са в града по повод честването на 142 години от боевете за Стара Загора. Делегацията се води от Сергей Рязанов, зам.-председател на градската Дума в Самара, а  в състава и са: Вячеслав Звягинцев, депутат от градската Дума, Татяна Шестопалова, ръководител на департамент „Култура“, Сергей Четвериков, ръководител на департамент „Физкултура и спорт“ и Светлана Чикановская, зам.-ръководител на департамент „Образование“. Това съобщиха от пресцентъра на   Община Стара Загора . \r\nНа срещата присъстваха още Делян Иванов, секретар на Община Стара Загора, Георги Симеонов, директор на дирекция „Устойчиво развитие и евроинтеграция“ и  Петко Крумов, главен експерт в отдел „Туризъм и спортни дейности“. \r\n„Днес ние честваме 142 години от жестоката битка за Стара Загора по време на Руско-турската война. Българският народ се отнася с изключително преклонение и уважение към всички загинали в боевете и към руските командири, начело с подполковник Калитин, който спасява Самарското знаме. За нас Самарското знаме и много важен символ, единственото, което не е било пленено“, каза Иванка Сотирова. \r\n„Оценяваме, че пазите историческата памет“, каза Сергей Рязанов. Той обясни, че вече втора година в Самара се провежда реставрация на паметници, в която участват доброволци от целия свят. На 18 май, когато е празникът на Самарски регион, има редица дейности свързани със Самарското знаме. Тогава се провежда и Фестивал на духовите оркестри, където се изпълнява Скобелев марш. Тази година е имало и възстановка на боевете, в която са участвали и състави от България.    \r\nДелян Иванов представи пред гостите структурата на администрацията и начина на работа  в Общината. \r\nВ разговора стана ясно още, че има възможности за сътрудничество в областта на образованието, културата и спорта. Гостите разказаха за техния проект „Том Сойер фест“, в който се обединяват младежи доброволци за възстановяване на исторически паметници. Те са подкрепени от строителни фирми и магазини в дейността си, работят в свободното си време.   \r\nСлед срещата гостите от Самара, заедно с кмета на Стара Загора Живко Тодоров, поднесоха цветя пред Паметника „Защитниците на Стара Загора“ в парк „Пети октомври“.", "date": "2019.07.31", "title": "Стара Загора: Обсъдени бяха възможностите за младежки обмен между Стара Загора и Самара"}
{"url": "http://www.focus-news.net/news/2019/07/31/2685673/tass-iranskiyat-poslanik-v-rusiya-e-obsadil-yadrenata-sdelka-sas-sergey-ryabkov.html", "text": "Иранският посланик в Русия Махди Санай е заместник-външният министър на страната Сергей Рябков са провели работна среща в рамките на която са обсъдили ситуацията в Персийския залив и Иранското ядрено споразумение от 2015 г., предава  ТАСС .  \r\n„Страните са обсъдили проблемите, свързани с Ядреното споразумение, безопасността в региона на Персийския залив, както и продължаването на двустранното сътрудничество по редица международни въпроси, особено в областта на правата на човека и Организацията за забраната на химически оръжия“, съобщиха от иранското посолство от своя официален профил в социалната мрежа Telegram.  \r\n \r\nДипломатическият представител подчерта още веднъж, че ако участниците в ядрената сделка не предприемат стъпки на практика за запазване на споразумението, Иран ще наруши за трети път поетите ангажименти.  \r\nСанай е отбелязал нуждата от деескалация на напрежението в Персийския залив, където според него присъствието на чужди страни само утежнява обстановката.  \r\n : Цанко Цолов", "date": "2019.07.31", "title": "ТАСС: Иранският посланик в Русия е обсъдил ядрената сделка със Сергей Рябков"}
{"url": "http://www.focus-news.net/news/2019/07/31/2685674/ministar-vladislav-goranov-direktorat-na-informatsionna-sigurnost-i-na-it-zvenoto-v-nap-veche-ne-sa-na-rabota.html", "text": "Директорът на Информационна сигурност и на IT звеното в Националната агенция за приходите (НАП) вече не са на работа. Това каза министърът на финансите Владислав Горанов пред журналисти в Народното събрание, предаде репортер на  Агенция \"Фокус\" . Попитан дали ще иска оставката на изпълнителния директор на НАП Галя Димитрова, Горанов отговори: \"Ние сме жертви, както всички вие, на едно криминално деяние, целите на което надминават обикновеното хакерство. Не съм чул шефа на ЦРУ да напусне след \"Уикилийкс\". Министърът на финансите посочи, че не трябва да се \"обезглавява\" приходната администрация, когато един успешен неин ръководител заедно с Агенция \"Митници\" е успял да увеличи с 50% данъчните приходи за последните няколко години.  \r\n\"Отговорността, докъдето има пропуски, се носи и ще бъде понесена от тези, които са пряко отговорни за тях\", каза още Владислав Горанов. \"Има конкретни служители, двама, които вече не са на работа в приходната администрация\", отбеляза той и уточни, че директорът на Информационна сигурност и на IT звеното в НАП вече не са на работа. \"Със същите аргумети тези, които причиниха това, искаха и правителството да си тръгне. Ние сме жертва, ние не сме извършители на престъплението. Изводите за нас са, че балансът между повече електронни услуги и по-голяма сигурност е много тънък и трябва да бъдем по-прецизни\", допълни още Горанов.  \r\nТой успокои българските граждани, че от данните им не може да се направи обосновано предположение за имущественото им състояние и не могат да бъдат засегнати, освен ако не се извършат много други престъпления.  \r\nДеница КИТАНОВА", "date": "2019.07.31", "title": "Министър Владислав Горанов: Директорът на Информационна сигурност и на IT звеното в НАП вече не са на работа"}
{"url": "http://www.focus-news.net/news/2019/07/31/2685676/yambol-stopanite-na-svine-v-obekti-tip-zaden-dvor-na-teritoriyata-na-obshtinata-sledva-da-izvarshat-dobrovolno-klane-na-zhivotnite.html", "text": "До 2 август стопаните на свине в обекти тип „заден двор“ на територията на Община Ямбол следва да извършат доброволно клане на животните. Това съобщиха от пресцентъра на  Община Ямбол . Съгласно указания, изпратени от областния управител за прилагане на превантивни мерки за предотвратяване разпространението на болестта Африканска чума по свинете, община Ямбол информира стопаните на свине в обекти тип „заден двор“, че в срок до 2 август (петък) следва да извършат доброволно клане на животните.  \r\nТериторията на община Ямбол попада в 20-километровата зона около индустриални ферми, в която трябва да се преустанови отглеждането на свине. \r\nМярката се въвежда във връзка с писмо на министъра на земеделието, храните и горите по повод проведено на 29 юли заседание на Централния епизоотичен съвет и взетите на него решения. \r\nСлед изтичането на определения срок (2 август) ще се пристъпва към умъртвяване на животните от компетентен орган – Областна дирекция по безопасност на храните, съгласно разпоредбите на чл. 139а от Закона за ветеринарномедицинската дейност.", "date": "2019.07.31", "title": "Ямбол: Стопаните на свине в обекти тип „заден двор“ на територията на Общината следва да извършат доброволно клане на животните"}
{"url": "http://www.focus-news.net/news/2019/07/31/2685678/odobreni-sa-izmeneniya-v-konventsiyata-za-zashtita-na-litsata-pri-avtomatizirana-obrabotka-na-lichnite-danni.html", "text": "Министерският съвет прие решение, с което предлага на Народното събрание да ратифицира Протокола за изменение на Конвенцията на Съвета на Европа за защита на лицата при автоматизираната обработка на лични данни. Протоколът бе окончателно одобрен по време на 128-ата Сесия на Комитета на министрите на Съвета на Европа през май 2018 г. Това съобщиха от  Правителствената информационна служба . \r\nИзмененията имат за цел осъвременяване на уредбата, като защитават физическите лица и дават правна рамка на международни потоци от данни, които играят все по-голяма роля в съвременното общество. \r\nСпециална закрила се предвижда по отношение на някои категории лични данни (генетични и биометрични данни, лични данни, свързани с престъпления, наказателни производства и присъди, както и лични данни, разкриващи информация за расов или етнически произход, политически възгледи и др.). Предоставянето на възможност на физическите лица да знаят, разбират и контролират обработката на техните лични данни е в основата на принципа на прозрачност, заложен в Протокола.", "date": "2019.07.31", "title": "Одобрени са изменения в Конвенцията за защита на лицата при автоматизирана обработка на личните данни"}
{"url": "http://www.focus-news.net/news/2019/07/31/2685682/balgariya-shte-si-satrudnichi-s-yunesko-pri-predostavyaneto-na-pomosht-za-razvitie.html", "text": "Министерски съвет одобри проект за Допълнително споразумение с ЮНЕСКО за регулиране функционирането на българския Доверителен фон. Това съобщиха от  правителствената информационна служба . Сключването му ще даде възможност за възобновяване на сътрудничеството в предоставяне от България на официална помощ за развитие (ОПР) за проекти на ЮНЕСКО. Подкрепата е за дейности, които ЮНЕСКО осъществява в областта на образованието, науката, културата и комуникациите. \r\nПрез периода 2009 - 2015 г. със средства от Фонда бяха успешно реализирани 16 проекта, на стойност 1 082 580 щ.д. Те включват първата международна конференция, на тема: „Младите хора и Интернет - предотвратяване на радикализирането и екстремизма”, проекти в Африка за подпомагане изграждането на демократични институции и подготовка на избори, както и проекти за опазване на нематериалното културно наследство в 16 африкански страни. \r\nФинансирането ще бъде чрез Доверителния фонд на страната ни към Организацията, на основата на променените правила на ЮНЕСКО за управление на сметката на Фонда („Общия фонд”) и измененията в правилата на българското правителство при предоставянето на тази помощ.", "date": "2019.07.31", "title": "България ще си сътрудничи с ЮНЕСКО при предоставянето на помощ за развитие"}
{"url": "http://www.focus-news.net/news/2019/07/31/2685675/prezidentat-rumen-radev-darzhavata-tryabva-da-demonstrira-svoyata-otgovornost-i-sposobnost-da-se-spravi-s-afrikanskata-chuma-po-svinete-zashtoto-tya-zasyaga-ne-samo-bransha-no-i-vsichki-balgari.html", "text": "За мен  е изключително важно в настоящия момент държавата да демонстрира своята отговорност и способност да се справи с африканската чума по свинете, защото тя засяга не само бранша, но и всички българи. Това каза президентът Румен Радев на откриването на среща с представители на държавните институции във връзка с кризата с африканската чума по свинете, предаде репортер на  Агенция \"Фокус\" . \"Кризата по свинете е само част от общата кризисна ситуация в страната ,свързана и с пробива в НАП, засегнал пет милиона български граждани, и с неизгодните в правно и финансово отношение договори за F-16, засягащи в перспектива всички българи, с набиращите енергия протести за избора на нов главен прокурор. Всички знаем, че в България недоволните са много повече от протестиращите\", каза президентът. Радев допълни, че тази криза засяга хилядите българи, които разчитат на домашните животни за прехраната си. „Дълбоко съм убеден, че можем да се справим с обединените усилия на всички институции, на местната власт, на бизнеса, на браншовите организации и на всички български граждани, за които е необходима отворена и мотивирана информационна кампания\", каза той.  \r\nТеодора Патронова", "date": "2019.07.31", "title": "Президентът Румен Радев: Държавата трябва да демонстрира своята отговорност и способност да се справи с африканската чума по свинете, защото тя засяга не само бранша, но и всички българи"}
{"url": "http://www.focus-news.net/news/2019/07/31/2685683/pravitelstvoto-odobri-proekt-na-sporazumenie-mezhdu-balgariya-i-turkmenistan-za-satrudnichestvo-v-informatsionnite-tehnologii-i-saobshteniyata.html", "text": "Министерският съвет одобри проект на Споразумение между правителствата на България и Туркменистан за сътрудничество в областта на пощенските съобщения, електронните съобщения и информационните технологии. Това съобщиха от  правителствената информационна служба . \r\nПриоритет на двустранните отношения в сектора е обменът на информация за нормативната уредба, пазарните принципи и либерализацията в сектора на съобщенията, политиките за развитие на информационното общество и подпомагането на бизнес отношенията. Със споразумението се дава възможност за подписване на договори за пряко сътрудничество между телекомуникационните и пощенските оператори на двете страни.", "date": "2019.07.31", "title": "Правителството одобри проект на споразумение между България и Туркменистан за сътрудничество в информационните технологии и съобщенията"}
{"url": "http://www.focus-news.net/news/2019/07/31/2685686/veliko-tarnovo-filmov-maraton-lyatno-kino-pod-zvezdite-zapochva-sled-nyakolko-dni-v-grada.html", "text": "Филмов маратон „Лятно кино под звездите“ започва след броени дни във Велико Търново по инициатива на кмета на старопрестолния град Даниел Панов. Начинанието ще бъде допълнение към културния календар на Старата столица. Под открито небе жителите и гостите на града ще могат да се насладят на едни от най-нашумелите български и световни филмови заглавия на голям екран. Това съобщиха от пресцентъра на   Община Велико Търново . \r\nЛятното кино ще бъде организирано в Летния театър в парк „Марно поле“ и ще продължи от 16 август до 15 септември включително. Филмите ще предложат разнообразие и много емоции както в летните вечери, така и в началото на есенния сезон.  \r\nПрожекциите на открито ще са всяка вечер след залез слънце на огромен екран, който ще бъде монтиран в Летния театър. За излъчване на филмите ще бъде използвана най-съвременна техника, гарантираща високо качество досущ на това в новите киносалони. Любителите на седмото изкуство ще могат да видят хитови български и чуждестранни филми, както и най-горещите заглавия за сезона. \r\nБилетите ще могат да бъдат закупени на място, непосредствено преди всяка прожекция. За да е по-пълно удоволствието от филмите ще бъдат предлагат пуканки и безалкохолни напитки. \r\n„Филмите на открито са страхотна възможност за приятно и пълноценно прекарване на летните вечери. Очаквайте скоро афиша на „Лятно кино под звездите““, споделят организаторите.", "date": "2019.07.31", "title": "Велико Търново: Филмов маратон „Лятно кино под звездите“ започва след няколко дни в града"}
{"url": "http://www.focus-news.net/news/2019/07/31/2685687/balgariya-i-kitay-shte-zadalbochat-satrudnichestvoto-si-v-sferata-na-obrazovanieto.html", "text": "Правителството одобри проект на Споразумение за сътрудничество в областта на образованието между Министерството на образованието и науката на Република България и Министерството на образованието на Китайската народна република за периода 2020 - 2023 година. Това съобщиха от  Правителствената информационна служба . \r\nВ проекта на документа са посочени квотите на обмен на студенти, докторанти, специализанти, преподаватели. Насърчава се прякото сътрудничество между висшите училища на двете страни, както и изучаването на български и китайски език, начините на финансиране на договореностите. \r\nПредвидено е българската страна да предлага шест места за курсовете по български език и култура за китайски българисти. Предвижда се и активизиране на участието в Диалога за образователна политика между Китай и държавите от Централна и Източна Европа, насърчаването и подкрепата на висшите училища и колежи на двете страни да участват в Консорциума на институциите за висше образование на Китай и държавите от Централна и Източна Европа и в тази рамка да се развиват двустранното и многостранното сътрудничество и обмен. \r\nПодписването на Споразумението за сътрудничество с Министерството на образованието на Китайската народна република за периода 2020 - 2023 г. през тази година съвпада с отбелязване на 70-годишнината от установяването на дипломатически отношения с КНР и ще допринесе за запазването на дългогодишните връзки, за продължаване на успешния образователен обмен между двете държави, както и за активизирането и задълбочаването на двустранните отношения в областта на образованието и науката, включително по линия на Инициативата „17+1“.", "date": "2019.07.31", "title": "България и Китай ще задълбочат сътрудничеството си в сферата на образованието"}
{"url": "http://www.focus-news.net/news/2019/07/31/2685680/nezavisimaya-gazetarusiya-donald-tramp-nyama-da-slozhi-kray-na-voynata-v-afganistan-do-izborite-prez-2020-g.html", "text": "Форсираният изход на американските войски от Афганистан няма да се състои, пише във водеща статия руският вестник  “Независимая газета“ . Изглежда екипът на американският президент Доналд Тръмп се е отказал от идеята за приключи военната кампания в страната преди провеждането на вота за държавен глава следващата година, а вместо това ще бъдат предприети мерки за намаляване на контингента. Новата стратегия на Вашингтон едва ли ще понрави на терористичната организация на талибаните, които са твърдо решени да водят „джихад“ – свещена война, докато и последният американски войник не напусне афганистанската земя.  \r\n \r\nВ изявление на американския държавен секретар Майк Помпео даде детайли относно плановете на Белия дом относно ситуацията в Афганистан, които позволяват да се стигне до извода, че мисията на САЩ ще бъде удължена. Според първия дипломат на Вашингтон, Тръмп е бил пределно ясен, когато е подписан „недвусмислена директива“ затова, че до 2020 г. американския контингент в страната трябва да се съкрати. Говорейки за това, Помпео каза, че президентът се е изразил ясно – „за да се прекрати безкрайната война, трябва да се отслаби американското военно присъствие в региона. „Ни се надяваме, че цялостната нужда от армейски части в Афганистан ще намалее“, допълни Помпео. \r\n \r\nУточненията на държавния секретар за президентските планове може да хвърлят нова светлина върху намеренията на Тръмп, коментира изданието. Най-вероятно е всъщност цялостната стратегия на Белия дом за Афганистан още да не е напълно формулирана. Което значи, че обратен завой към Пакистан, който се смята за главният помощник и гръб на талибаните в Афганистан. А преди не дълго от Вашингтон идваха сигнали за край на мисията в страната, което много експерти свързаха с предстоящите президентски избори. Но ако Тръмп иска да се бори за втори мандат, обещанието да прекрати този десетилетен конфликт може да бъде неговия скрит в ръкава жокер.  \r\n \r\nВсъщност реалната ситуацията в Афганистан е доста по-сложа сложна за американския държавен глава. Талибаните показаха, че не се поддават на преговорите, които вече година американския специален посланик към Афганистан Залмей Халилзад води с тях. В същото време в конфликта започват да се намесват и регионални сили, които не биха могли да се нарекат приятели на САЩ. Очевидно това е принудило Белия дом да нанесе някои промени в стратегията си.  \r\n \r\nВ същото време изявлението на Помпео е направено малко преди среща на Халилзад с талибаните и може да има за цел да подсили позицията на дипломата пред терористичната организация, да даде в ръцете му аргумента, че САЩ предприемат реални действия по своето изтегляне, така че да може Халилзад да постигне напредък в преговорите.  \r\n : Цанко Цолов", "date": "2019.07.31", "title": "„Независимая газета“(Русия): Доналд Тръмп няма да сложи край на войната в Афганистан до изборите през 2020 г."}
{"url": "http://www.focus-news.net/news/2019/07/31/2685681/sliven-silno-e-uvelicheno-tarseneto-na-frizeri-v-magazinite-v-grada-zaradi-masovoto-klane-na-domashni-praseta.html", "text": "Силно е увеличено търсенето на фризери в магазините в Сливен, показа репортерска проверка на  Радио „Фокус“ – Сливен . В няколко магазина за битови електроуреди с козметични дефекти и втора употреба, внос от чужбина, фризерите вече са изчерпани. „От сутринта сме продали цялата наличност, препращаме при колеги, но и там ситуацията е същата“, коментира собственик на магазин със стоки, внос от Германия. Според него, първи са свършили фризерите тип ракла, които имат по – голям обем, а след това и вертикалните. \r\n„От сутринта обикаляне, това е трети магазин, в който ни препращат, защото в другите фризерите вече са свършили. Пари за нов фризер нямаме. Имаме седем прасета. Гледахме едно за нас, а другите за продажба. С парите щяхме да изкараме зимата, а сега какво ще правим, не е ясно. „, сподели семейство от близкото до Сливен село Сотиря. Според съпрузите, всички техни съседи масово колят домашните си прасета. „Знаем, че до втори август живо прасе не трябва да остане, защото ще ни ги вземат и даже месо няма да имаме“, оплакаха се хората. \r\nОт вчера следобед в Сливен заради африканската чума по свинете е обявена забрана за отглеждане на домашни прасета. Срокът, в който стопаните трябва да ги умъртвят, е втори август, петък. \r\nЛюдмила ЙОРГОВА", "date": "2019.07.31", "title": "Сливен: Силно е увеличено търсенето на фризери в магазините в града заради масовото клане на домашни прасета"}
{"url": "http://www.focus-news.net/news/2019/07/31/2685685/odobreni-sa-dopalnitelni-razhodi-po-byudzheta-na-ministerstvoto-na-mladezhta-i-sporta-za-2019-g.html", "text": "Правителството одобри допълнителни разходи по бюджета на Министерството на младежта и спорта за 2019 г. Средствата в размер на 113 000 лв. ще бъдат предназначени за обезпечаване на престоя на българската делегация на Европейския младежки олимпийски фестивал, който се провежда от 20 юли 2019 г. в Баку, Азербайджан. Това съобщиха от  Правителствената информационна служба . \r\nБългарската делегация е в състав от 77 участници, от които 52 спортисти в следните спортове: лека атлетика, джудо, спортна гимнастика, плуване, тенис, борба и волейбол. \r\nСъздаването на условия за максимална изява на младите спортисти на Република България на световни и европейски първенства е водещ приоритет за Министерството на младежта и спорта.", "date": "2019.07.31", "title": "Одобрени са допълнителни разходи по бюджета на Министерството на младежта и спорта за 2019 г."}
{"url": "http://www.focus-news.net/news/2019/07/31/2685688/pravitelstvoto-se-razporedi-s-imoti.html", "text": "Министерският съвет прие Решение за даване на съгласие за продажба на недвижими имоти, собственост на Многопрофилна болница за активно лечение „Христо Ботев“ АД, гр. Враца. Това съобщиха от  Правителствената информационна служба . Лечебното заведение е акционерно дружество със смесено държавно и общинско участие, като държавата притежава 77,55 на сто от капитала. Обособената част от лечебното заведение, по смисъла на § 1. т. 2 от Допълнителните разпоредби на ЗПСК, представляват 2 едноетажни сгради със застроена площ 562 кв. м. и 467 кв. м. с адрес бул. „2-ри юни“ № 66, гр. Враца. Сградите са с отпаднала необходимост за лечебното заведение и генерират само разходи, поради което ръководството на лечебното е заявило желание за освобождаване от имота чрез продажба. Съгласно чл. 28, ал. 10 и ал. 9 от ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение на Министерския съвет, по предложение на органа, упражняващ правата на собственост в капитана на търговското дружество. Паричният ресурс, получен от продажбата на имота, ще остане в лечебното заведение и ще се използва в съответствие с чл. 105, ал. 4 от ЗЛЗ за инвестиции, пряко свързани с предмета му на дейност и/или за удовлетворяване интересите на кредиторите.  \r\nЩе бъде извършена продажба и на недвижим имот, собственост на „Специализирана болница по пневмофтизиатрични заболявания за продължително лечение и рехабилитация - Цар Фердинанд“ ЕООД. Лечебното заведение е търговско дружество със 100% държавно участие в капитала, като правата на държавата в него се упражняват от министъра на здравеопазването. Поземленият имот, който е с отпаднала необходимост за лечебното заведение, е с площ от 800 кв.м, като в него е построена двуетажна сграда. Намира се в непосредствена близост до храмовия комплекс на Искрецкия манастир „Успение богородично“, който е собственост на Българската православна църква. Софийска света митрополия, с писмо от Негово Светейшество Неофит - Митрополит софийски и Патриарх български, е изразила желание да придобие имота чрез покупко-продажба. Паричният ресурс, получен от продажбата, ще остане в лечебното заведение и ще се използва в съответствие със ЗЛЗ и ЗПСК. На основание чл. 10а, ал. 2, т. 1 от ЗПСК 20 на сто от цената на сделката ще бъдат внесени в централния бюджет.  \r\nЗа частна държавна собственост беше обявена сграда в с. Тулово, община Мъглиж, област Стара Загора, разположена в близост до железопътната инфраструктура. Правителството даде съгласието си тя да бъде премахната от активите на Национална компания „Железопътна инфраструктура“ заради отпадналата необходимост от използването й, както и лошото й конструктивно състояние. В сградата не са разположени обекти на железопътната инфраструктура, съгласно § 1, т. 1 от Допълнителните разпоредби на Закона за железопътния транспорт. През нея не преминават действащи кабели и съоръжения на железопътната инфраструктура, както и няма функционално и технологично значение за сигурността на железопътните превози. \r\nДве сгради, разположени на територията на пристанищен терминал „Бургас Изток-1“, се обявяват за частна държавна собственост. Правителството даде съгласието си те да бъдат премахнати от активите на Държавно предприятие „Пристанищна инфраструктура“ заради отпадналата необходимост от използването им, както и лошото им конструктивно състояние. Това ще позволи извършване на рехабилитация на инфраструктурата в района между пето и осмо корабно място.", "date": "2019.07.31", "title": "Правителството се разпореди с имоти"}
{"url": "http://www.focus-news.net/news/2019/07/31/2685689/blizo-1-300-000-kasa-kontrabandni-tsigari-sa-zadarzhali-prez-mesets-yuli-mitnicheskite-sluzhiteli-na-mitnicheski-punkt-kapitan-andreevo.html", "text": "Близо 1 300 000 къса контрабандни цигари са задържали през месец юли митническите служители на митнически пункт „Капитан Андреево“. Това съобщиха от пресцентъра на  Агенция „Митници“ . През месец юли митническите служители от ГД \"Митническо разузнаване и разследване\" и Териториална дирекция Южна морска са задържали 1 280 000 къса /64 000 кутии/ безакцизни цигари,  102 кг тютюн за пушене и 51 кг тютюн за наргиле. Иззети са близо 43 000 кутии /860 000 къса/ цигари, закупени от Република Турция от  преминали пътници, тъй като акцизната стока е била над нормата за безмитен внос. За същия период, по метода \"анализ на риска\", при щателни митнически проверки са открити 420 000  къса /21 000 кутии / безакцизни цигари. \r\nПри един от случаите, на 26 юли, при проверка на товарен автомобил с българска регистрация,  влизащ в страната от Турция, митническите служители откриват 290 кутии безакцизни цигари от три марки с надпис Duty free. Шофьорът на камиона, български гражданин, е укрил цигарите във фабричните кухини на шофьорската кабина и зад сандъка с инструменти на ремаркето.  \r\nВ същия ден на митнически пункт „Капитан Андреево“ са иззети общо 2219 кутии /44 380 къса/ безакцизни  цигари  при митнически проверки  на влизащи в страната леки коли, за което са съставени 14 акта за установяване на административно нарушение  и 54 разписки за задържане на декларираните, но превишаващи разрешения безмитен внос от 2 кутии цигари. \r\nПри проверки на три леки автомобила, пътуващи за страни от Западна Европа на 27,28 и 29 юли, митническите служители откриват 610 кутии недекларирани цигари. Цигарите са били укрити в естествените кухини зад задните седалки, в хранителни продукти и сред дрехите, в личния багаж на пътниците.  На нарушителите са съставени актове за опит да бъдат пренесени акцизни стоки –цигари през държавната граница без знанието и разрешението на митническите органи.", "date": "2019.07.31", "title": "Близо 1 300 000 къса контрабандни цигари са задържали през месец юли митническите служители на митнически пункт „Капитан Андреево“"}
{"url": "http://www.focus-news.net/news/2019/07/31/2685691/burgas-sadat-postanovi-saotvetno-20-g-i-8-g-lishavane-ot-svoboda-na-dvama-obvinyaemi-za-izvarshvane-na-ubiystvo-po-osobeno-machitelen-i-zhestok-nachin.html", "text": "По внесен от Окръжна прокуратура – Бургас обвинителен акт, съдът наложи ефективно наказание в размер на 20г. „лишаване от свобода“ на Желязко Д. и 8г. „лишаване от свобода“ на непълнолетния Ясен С., обвинени в убийство, което е извършено по особено мъчителен за пострадалия начин и с особена жестокост. Това съобщиха от  Апелативна прокуратура-Бургас .  \r\nЕфективно наказание от 20г. „лишаване от свобода“ на Желязко Д. и 8г. „лишаване от свобода“ на непълнолетния Ясен С., наложи окръжният съд по внесен обвинителен акт на Окръжна прокуратура Бургас. Двамата са обвинени затова че  на 01/02.02.2018 г. в гр. Айтос, като Ясен С. е действал като непълнолетен, но е могъл да разбира свойството и значението на деянието и да ръководи постъпките си, в съучастие като съизвършители, в необитавана постройка, умишлено умъртвили 70 – годишен мъж, чрез нанасяне на ритници с крака в областта на главата, блъскане на главата в стената и нанасяне на множество прободно – порезни рани с кухненски нож в различни части на тялото, като пострадалият се е намирал в безпомощно състояние, а деянието е извършено по особено мъчителен начин за пострадалия и с особена жестокост  - престъпление по чл.116, ал.1, т.5 и т.6, пр.2 и 3, вр. чл.115, вр. чл.20 ал.2 от НК по отношение на Желязко Д. и престъпление по чл.116, ал.1, т.5 и т.6, пр.2 и 3, вр. чл.115, вр. чл.20 ал.2, вр. чл.63, ал.1, т.1 и т. 2 по отношение на Ясен С. \r\nПодсъдимите не са оспорили фактите по делото и са признали вината си, поради което наказателният процес е бил проведен по реда на съкратеното съдебно следствие.  \r\nПрисъдата на ОС-Бургас може да бъде обжалвана пред Апелативен съд Бургас.", "date": "2019.07.31", "title": "Бургас: Съдът постанови съответно 20 г. и 8 г. лишаване от свобода на двама обвиняеми за  извършване на убийство по особено мъчителен и жесток начин"}
{"url": "http://www.focus-news.net/news/2019/07/31/2685694/odobreni-sa-dopalnitelni-razhodi-po-byudzheta-na-mrrb-za-2019-g.html", "text": "Правителството отпусна допълнителни средства в размер до 89 998 200 лева по бюджета на Министерството на регионалното развитие и благоустройството за 2019 г. за финансиране на дейността на специализирано звено „Национално тол управление“ /НТУ/ в Агенция „Пътна инфраструктура“ /АПИ/ за 2019 г. Това съобщиха от  Правителствената информационна служба . \r\nСредствата ще бъдат използвани за обезпечаване на дейностите на специализираното звено НТУ в АПИ през 2019 г., което изпълнява всички функции на агенцията като лице, събиращо пътни такси по чл. 10, ал. 1 и 2 от Закона за пътищата, по опериране на Електронната система за събиране на пътни такси по чл. 10, ал. 1 от Закона за пътищата, администриране събирането на пътни такси по чл. 10, ал. 1 и 2 от Закона за пътищата и осъществяване на контрол и надзор върху доставчиците на услуги за електронно събиране на такси за изминато разстояние - националните доставчици на услуги за електронно събиране на такси за изминато разстояние и доставчиците на Европейската услуга за електронно събиране на такси за изминато разстояние (ЕУЕСТ) и върху доставчиците на декларирани данни. \r\nОсигуряване на ефективно управление на смесената система за таксуване на различните категории пътни превозни средства на база време и на база изминато разстояние, както и дейности по практическото прилагане, въвеждането, функционирането и контрола на системата за събиране на пътните такси, свързани с опериране на смесената система за таксуване на различните категории пътни превозни средства на база време за пътни превозни средства с обща технически допустима максимална маса до или равна на 3.5 тона (електронна винетка) и на база изминато разстояние за пътни превозни средства с обща технически допустима максимална маса над 3.5 тона (тол) е реализиране на ангажиментите на Министерството на регионалното развитие и благоустройството по „Политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита“ и бюджетна програма „Рехабилитация и изграждане на пътна инфраструктура“.", "date": "2019.07.31", "title": "Одобрени са допълнителни разходи по бюджета на МРРБ за 2019 г."}
{"url": "http://www.focus-news.net/news/2019/07/31/2685690/rts-sarbiya-zashto-toyo-tires-izbra-da-stroi-zavod-v-sarbiyai.html", "text": "Защо японският гигант в производството на автомобилни гуми Toyo Tires избра именно Сърбия за строежа на свой завод в региона след три години на преговори и почти 30 срещи, питат от редакцията на държавното  Радио телевизиja Србиje . \r\nСпоред Божан Станич, представител на сръбското министерство на търговията, Toyo Tires ще изнася продукцията си за Европейския съюз и Русия. Той добави, че балканската страна се е състезавала с Полша за възможно място за строеж на фабриката, а победата на Белград е очевидна според него – страната има по-добра макроикономическа стабилност и има добра оценка от агенциите за кредитен рейтинг.  \r\n \r\nОтлична е и геополитическото разположение, а пазарът на Сърбия е най-големият в региона и по територия и по население, допълва той.  \r\n„Имаме отлична система за оперативна поддръжка за инвеститорите от страна на сръбското правителство, Агенцията за развитие и Търговското министерство“, каза Станич. И макар един от плюсовете на Сърбия да е евтината работна ръка, компанията е обявила заплати над средните за страната. „Това е компания, която следва най-новите стандарти. Те ще се нуждаят от добре образовани служители и опитни инженери“, допълни още Станич.  \r\n \r\nЗаводът ще се строи в Инджия, а кметът на общината Владимир Гак вече заяви, че всичко е готово за началото на работните дейности. „Пътища, газ, вода, канализация, телекомуникации, всичко е приготвено за да отговори на изискванията на всеки инвеститор, било то и на такъв с високи стандарти като Toyo Tires”, категоричен бе Гак.  \r\nЯпонската компания разкри, че строежът ще започне през май 2020 г. и ще продължи две години, след което фабриката ще произвежда пет милиона гуми годишно.  \r\n : Цанко Цолов", "date": "2019.07.31", "title": "„РТС“ (Сърбия): Защо Toyo Tires избра да строи завод в Сърбия?"}
{"url": "http://www.focus-news.net/news/2019/07/31/2685695/kazanlak-po-nov-proekt-skulpturi-na-idei-zapochva-rabota-mladezhki-tsentar-za-razvitie-vzaimopomosht.html", "text": "По нов проект - „Скулптури на идеи” започва работа Младежки център за развитие „ Взаимопомощ”, каза за  Радио „ Фокус”  Мария Славова, председател на сдружението. Тя поясни, че в рамките на проекта ще се проведе обучение за младежи работници, по програма „Еразъм+”, финансиран от Център за развитие на човешките ресурси в продължение на 10 дни. В него ще вземат участие представители от Литва, Словакия, Полша, Румъния, България, Испания, Италия и Германия. В екипа на българите ще се включат пет участника. \r\nОбучението ще предложи възможности за ползата от прилагането на дигитална графична фасилитация, за подкрепяне на учебни групи по време на всички проекти по програмата „Еразъм+” в контекста на неформалното обучение с национално и транснационално участие. „ Много от партньорите ни не знаят точно как да използват материалите си ефективно и едновременно пестеливо при работа с младежи, за което ние ще им предложим алтернатива. В много обучения сме ставали свидетели и сме създавали големи отпадъци от ресурси, които използваме. Чрез дигитална графична фасилитация, партньорите ни ще могат ефикасно да използват по няколко пъти дигиталния визуален речник при използване, представяне и документиране на работата им”, подчерта Славова. \r\nПо проект „ Взаимопомощ” на „Европейски корпус за солидарност”, по който младежката организация в Казанлък вече работи, ще пристигнат четирима доброволци за период от 10 месеца. Те ще организират събития в местната общност. Ще стартират организирането и логистиката на десетото издание на екофестивала в Казанлък, който ще се проведе през юли 2020 г. Ще се продължи съвместната работа с Исторически музей \"Искра\" и Общинска библиотека „Искра”. \r\nСлавяна ГАЙДАРОВА", "date": "2019.07.31", "title": "Казанлък: По нов проект - „Скулптури на идеи” започва работа Младежки център за развитие „ Взаимопомощ”"}
{"url": "http://www.focus-news.net/news/2019/07/31/2685698/obshtina-sliven-startira-priem-na-kandidati-za-lichni-asistenti.html", "text": "Община Сливен изпълнява дейности по предоставяне на социалната услуга „личен асистент”, финансирани по подписано Споразумение с Агенция за социално подпомагане. Това съобщиха от пресцентъра на  Общината . \r\nОт 1 август 2019 г. стартира прием на кандидати за лични асистенти. Краен срок на подаване на документи - 16 август 2019 г. \r\nЗа лични асистенти могат да кандидатстват лица в трудоспособна възраст, отговарящи на следните изисквания: \r\n- Безработни лица; \r\n- Лица в трудоспособна възраст, които не са придобили право на пенсия за осигурителен стаж и възраст. \r\nВсеки кандидат за личен асистент следва да представи следния комплект от документи в срок – 1 август 2019 г. до 16 август 2019 г.: \r\n- Заявление за кандидатстване за личен асистент (по образец); \r\n- Декларация за съгласие за предоставяне на лични данни (по образец); \r\n- Автобиография; \r\n- Документи за придобита образователна степен и съотносима за длъжността „Личен асистент” квалификация; \r\n- Копие от удостоверение за преминато обучение за предоставяне на социални услуги по други програми или по друг ред. \r\nПодборът на кандидатите за лични асистенти ще бъде извършен на два етапа: \r\nПо документи и събеседване с одобрените на първия етап кандидати. \r\nКласирането на кандидатите за лични асистенти се извършва от комисия, назначена със заповед на Кмета на Община Сливен след провеждане на събеседване. Ще бъде изготвен списък с оценените  кандидати, който ще бъде изнесен на информационното табло в Центъра за административно обслужване на Общината. \r\nДокументите за кандидатстване от кандидатите за лични асистент се приемат в Центъра за административно обслужване на граждани в Община Сливен.", "date": "2019.07.31", "title": "Община Сливен: Стартира прием на кандидати за лични асистенти"}
{"url": "http://www.focus-news.net/news/2019/07/31/2685697/odobreni-sa-dopalnitelni-razhodi-za-izplashtane-na-obezshteteniya-za-bavno-pravosadie.html", "text": "Министерският съвет прие постановление за изплащане на 188 450 лева обезщетения за бавно правосъдие. Изплатените суми са от бюджета на Министерството на правосъдието за второто тримесечие на 2019 г. и са изплатени след сключени споразумения. Това съобщиха от  Правителствената информационна служба . \r\nЗаявления по реда на закона имат право да подават обвиняеми или ощетени юридически лица по прекратени досъдебни производства срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок.", "date": "2019.07.31", "title": "Одобрени са допълнителни разходи за изплащане на обезщетения за бавно правосъдие"}
{"url": "http://www.focus-news.net/news/2019/07/31/2685699/pravitelstvoto-prie-promeni-po-byudzheta-na-mosv.html", "text": "Министерският съвет прие Постановление за извършване на промени на утвърдените със Закона за държавния бюджет на Република България за 2019 г. максимални размери на ангажиментите за разходи, които могат да бъдат поети през 2019 г. и максимални размери на новите задължения за разходи, които могат да бъдат натрупани през 2019 г. по бюджета на Министерството на околната среда и водите. Това съобщиха от  правителствената информационна служба . \r\nС промените се предлага увеличаване на ангажиментите за разходите с 3 млн. лв. и на новите задължения за разходи с 1.5 млн. лв. Промяната е свързана с необходимост от сключване на договори с период на изпълнение и разплащания 2019 - 2022 г. и не води до необходимост от увеличение на общите разходи по бюджета на министерството.", "date": "2019.07.31", "title": "Правителството прие промени  по бюджета на МОСВ"}
{"url": "http://www.focus-news.net/news/2019/07/31/2685684/lefter-lefterov-sobstvenik-na-svinekompleksa-v-selo-balgarsko-slivovo-afrikanskata-chuma-po-svinete-nyama-da-likvidira-otrasala-v-balgariya.html", "text": "Африканската чума по свинете няма да ликвидира отрасъла в България. Това заяви пред журналисти Лефтер Лефтеров, собственик на свинекомплекса всело Българско Сливово, община Свищов, където по-рано през деня бяха потвърдени пет проби на заразени животни, предаде репортер на  Радио „Фокус“ – Велико Търново . Лефтеров посочи, че виновна за разпространението на заболяването африканска чума по свинете у нас не е само държавата, а отговорност за това носят както и хората, които притежават свинеферми, така и обикновените граждани, които отглеждат прасета в дворовете си. Той уточни, че е взел мерки като е спрял вноса и износа, още при първите съмнения за заболяването. Освен това Лефтер Лефтеров допълни, че смъртност в свинекомплекса не е регистрирана до момента. Животните, които предстои да бъдат евтаназирани, са 17 500, което прави около 100 тона месо. Вече е определено и мястото, където те ще бъдат загробени. В ход е организацията на процеса.  \r\n„За да се стигне дотук много неща не бяха свършени, както от държавата, така и от стопанствата. Станалото - станало, както се казва. Сега най-важното е да се прекрати разпространението и в Южна България“, коментира още Лефтеров. \r\nТой бе първият собственик на свинекомплекс, който взе мерки срещу разпространението на заболяването африканска чума по свинете още през миналата година, като купи домашните прасета на хората от селото. Причините за заразата в свинекомплекса тепърва ще се установяват. \r\nЛуиза ТРАНЧЕВА", "date": "2019.07.31", "title": "Лефтер Лефтеров, собственик на свинекомплекса в село Българско Сливово: Африканската чума по свинете няма да ликвидира отрасъла в България"}
{"url": "http://www.focus-news.net/news/2019/07/31/2685700/pravitelstvoto-predlaga-brigaden-general-plamen-angelov-da-bade-osvoboden-ot-dlazhnostta-direktor-na-sluzhba-voenna-informatsiya.html", "text": "Правителството предлага на Президента на Република България да издаде указ, с който да освободи бригаден генерал Пламен Ангелов от длъжността „Директор на служба „Военна информация“, считано от 15.08.2019 г. Това съобщиха от  правителствената информационна служба . Предложението за освобождаване е във връзка с подаден рапорт за предсрочно прекратяване на правомощията му на директор на служба „Военна информация“, на основание чл. 24, ал. 5, т. 1 от Закона за военното разузнаване.  \r\nДруго предложение на правителството е бригаден генерал Пламен Богданов да бъде освободен от длъжността „Началник на Националния военен университет „Васил Левски“ и от военна служба, считано от 15.08.2019 г. Богданов е подал рапорт за освобождаване от военна служба по условията на чл. 169 от Закона за отбраната и въоръжените сили на Република България. Министерският съвет предлага на длъжността „Началник на Националния военен университет „Васил Левски“ да бъде назначен полковник Иван Маламов, считано от 15.08.2019 г. \r\nМинистерският съвет предлага също така Президентът на Република България да издаде указ, с който да освободи бригаден генерал Костадин Кузмов от длъжността „Командир на 2-ра механизирана бригада“ и от военна служба, във връзка с подаден рапорт за освобождаване от военна служба по условията на чл. 169 от Закона за отбраната и въоръжените сили на Република България, считано от 15.08.2019 г. Правителството предлага на длъжността „Командир на 2-ра механизирана бригада“ да бъде назначен полковник Стоян Шопов, както и да бъде удостоен с висше офицерско звание „бригаден генерал“, считано от 15.08.2019 година. \r\nСъгласно друго правителствено решение, полковник Станимир Христов е предложен за назначаване на длъжността „Директор на дирекция „Операции и подготовка“ и за удостояване с висше офицерско звание „бригаден генерал“, считано от 15.08.2019 година.", "date": "2019.07.31", "title": "Правителството предлага бригаден генерал Пламен Ангелов да бъде освободен от длъжността Директор на служба „Военна информация“"}
{"url": "http://www.focus-news.net/news/2019/07/31/2685703/prieta-e-shestmesechnata-programa-s-prioritetnite-za-balgariya-temi-i-dosieta-po-vreme-na-finlandskoto-predsedatelstvo-na-saveta-na-es.html", "text": "С Решение на Министерския съвет беше приета Шестмесечна програма с приоритетните за Република България теми и досиета по време на Финландското председателство на Съвета на Европейския Съюз (юли - декември 2019 г.). Това съобщиха от  правителствената информационна служба . \r\nПрограмата е оперативен документ, чиято цел е да насочи усилията на българската страна към отстояване на националните интереси и позиции по важните за България въпроси, включени в дневния ред на Съвета на ЕС по време на шестте месеца на новото Председателство, стартиращо през втората половина на 2019 г. \r\nШестмесечната програма с приоритетните за Република България теми и законодателни проекти (досиета) по време на Финландското председателство на Съвета на Европейския Съюз (юли - декември 2019 г.) включва конкретните теми/досиета и целите, които си поставяме по тях в различните формати на Съвета на Европейския съюз в областите „Общи въпроси“; „Икономически и финансови въпроси“; „Правосъдие и вътрешни работи“; „Транспорт и телекомуникации“; „Околна среда“; „Социална политика, заетост и свободно движение на хора“; „Конкурентоспособност“; „Образование и култура“. \r\nВ Шестмесечната програма са включени общо 45 законодателни досиета и теми, които ще бъдат приоритетни за страната ни през следващите 6 месеца по време на Финландското председателство на Съвета на Европейския Съюз, и по които ще се стремим в максимална степен да защитим националния интерес.", "date": "2019.07.31", "title": "Приета е Шестмесечната програма с приоритетните за България теми и досиета по време на Финландското председателство на Съвета на ЕС"}
{"url": "http://www.focus-news.net/news/2019/07/31/2685692/vidin-opredelya-se-20-kilometrova-sanitarna-zona-okolo-industrialnite-svinefermi-v-oblastta.html", "text": "Определя се 20-километрова санитарна зона около индустриалните свинеферми в област Видин, съобщиха за  Радио „Фокус“ - Видин  от Областната администрация. С решение на Централния епизоотичен съвет от 29 юли са приети указания за прилагане на спешни мерки за  овладяване на епизоотичната обстановка за ограничаване разпространението на болестта африканска чума по свинете (АСЧ). \r\nОпределя се 20-километрова санитарна зона около индустриалните свинеферми и срок за доброволно клане на домашни прасета. В зоната около индустриалните свинеферми в с. Новоселци и гр. Дунавци, в която е указано да се преустанови отглеждането на свине в обекти тип „заден двор”, попадат следните населени места: \r\n От община Видин: \r\n- гр. Видин, с. Слана бара, с. Рупци, с. Акациево, с. Градец, с. Плакудер, с. Динковица, с. Иново, с. Дружба, с.Бела Рада, с. Капитановци, с. Покрайна, с. Антимово, с. Кутово, с. Сланотрън, с. Кошава, с. Гомотарци, с. Пешаково, с. Майор Узуново, с. Генерал Мариново, с. Буковец, гр. Дунавци, с. Търняне, с. Каленик, с. Долни Бошняк, с. Войница, с. Синаговци, с. Ивановци, с. Жеглица,  с. Въртоп, с. Ботево, с. Цар Симеонов, с. Гайтанци; \r\n От община Кула: \r\n- с. Тополовец, с. Чичил, с. Коста Перчево и с. Цар Петрово; \r\n Oт община Ново село: \r\n- с. Ново село, с. Неговановци, с. Ясен, с. Винарово и с. Флорентин; \r\n Oт община Брегово: \r\n- с. Калина, с. Тияновци, с. Гъмзово и с. Делейна; \r\n Oт община Грамада: \r\n- гр. Грамада, с. Медешевци, с. Водна, с. Милчина лъка, с. Срацимирово и с. Тошевци; \r\n Oт община Димово: \r\n- с. Арчар, с. Държаница, с. Лагошевци, с. Мали Дреновец и с. Извор; \r\n Oт община Макреш: \r\n- с. Вълчек. \r\nОбластният управител Албена Георгиева и директорът на Областната дирекция по безопасност на храните – Видин д-р Адриан Данков са уведомили кметовете на  общините, които попадат в 20-километровата зона да съобщят на собствениците на свине от обекти тип „заден двор“, че добитото месо от собствени животни може да се съхранява дълго, само след топлинна обработка, за минимум 30 минути при 70 градуса по Целзий, достигнати във вътрешността на месото. Изсушаването, опушването, осоляването, охлаждането и замразяването на месото не са приложими начини за съхранението му, предвид факта, че вирусът на АЧС е изключително устойчив на тези обработки (съгласно научното становище за разпространение на АЧС в България, Европа и съвета на Центъра за оценка на риска по хранителната верига). \r\nПри неспазване на мярката за доброволно клане на животните, след 31 юли ще се пристъпи към умъртвяване на животните от компетентния орган – Областна дирекция по безопасност на храните – Видин, на основание чл.139а от Закона за ветеринарно-медицинската дейност. \r\nПредвид обявеното първично огнище на Африканска чума по свинете в област Видин, създалата се тежка епизоотична обстановка  и динамично разпространение на заболяването  на територията на страната, е необходимо да се обединят действията на всички държавни институции, местна власт и гражданско общество, за справяне със заболяването.", "date": "2019.07.31", "title": "Видин: Определя се 20-километрова санитарна зона около индустриалните свинеферми в областта"}
{"url": "http://www.focus-news.net/news/2019/07/31/2685693/dobrich-avtori-na-knigi-za-dobrich-poluchavat-finansirane-ot-obshtinata.html", "text": "Автори на книги за Добрич получават финансиране от Общината. Финансовата подкрепа е в размер на 10 000 лева и се осъществява в рамките на правилата на Община Добрич за финансово подпомагане на книгоиздаването и книгоразпространението. Ресурсът, който е осигурен от общинския бюджет за тази година е усвоен и това е последното финансиране за този мандат 2015 – 2019 година. Това съобщиха от пресцентъра на  Община Добрич . \r\nАвторите и заглавията, които получават финансова подкрепа: \r\n1.„Светостас на Добруджа“ на Дружеството на краеведите „Отец Павел Атанасов“ – Добрич с председател Атанас Пеев; \r\n2.„Дълг към род и Родина“ на Иван Жечев Костадинов; \r\n3.\tСборник „Сборник“ със спомените на севернодобруджанци, преживели преселването в Южна Добруджа през 1940 г.“ на Регионална библиотека „Дора Габе“ с директор Невяна Христова; \r\n4.„Лус“ на Венцислав Валентинов Рачев; \r\n5.„40 години Дом – паметник Йордан Йовков – Летопис“ на Регионален исторически музей с директор Добри Добрев; \r\n6.„Минералите на Добричка област“ на Димитър Димитров; \r\n7.„От въглена до графита“/ ШКОЛАТА – ТОДОР БАЛЕВ на Станислав Колев.   \r\nС общински средства ще бъде издадено учебното пособие Част 1 „Моята цел – Немска граматика Нива А1 – B1“ за 8 и 9 клас на Румяна Янкова. Експертната комисия е одобрила и откупуването на книгите „Разказ за България: Добруджа през вековете на доц. д-р Тодор Желязков и „Личности и събития“ на Атанас Пеев.", "date": "2019.07.31", "title": "Добрич: Автори на книги за Добрич получават финансиране от Общината"}
{"url": "http://www.focus-news.net/news/2019/07/31/2685702/kyustendil-poradi-tehnicheska-netochnost-beshe-otteglena-ot-dnevniya-red-na-zasedanieto-na-obshtinskiya-savet-dokladnata-zapiska-za-privatizatsiyata-na-obshtinskiya-hotel-v-grada.html", "text": "Поради техническа неточност беше оттеглена от дневния ред на заседанието на Общинския съвет докладната записка за приватизацията на общинския хотел в Кюстендил, предаде репортер на  Радио „Фокус” – Кюстендил . В началото на заседанието на Общинския съвет в града стана ясно, че кметът на Кюстендил Петър Паунов е оттеглил внесената по-рано докладна записка, касаеща приемане на решение на продажба на имота, който е частна-общинска собственост по реда на Закона за приватизация и следприватизационен контрол. „Става въпрос за сградата на резервоара, описан е технически неточно. Когато бъде коректно отразено всичко, ще бъде предоставено на вашето внимание”, каза Петър Паунов. Предложението е за първоначална тръжна цена от 7 006 000 лева, а стъпката на наддаване да бъде 70 060 лева. Предложеният депозит за участие в търга е 700 600 лева.  \r\nВ самото начало на заседанието общинският съветник Валери Йовев, който е и земеделски производител, отправи благодарност към ръководството на Община Кюстендил за проведената много добра организация по отношение на приключилата черешова кампания. По думите му в последните години кражбата на селскостопанска продукция е почти изчезнала, а стопаните са спокойно по отношение на реализирането на продукцията. Той изрази благодарност на органите на реда и на „Общинска охрана”. Валери Йовев даде предложение за Празника на черешата да се канят като участници и съседните общини – Бобов дол, Дупница и Бобошево.  \r\n„Забелязва се, че има достатъчно фирми за преработка на черешата, но нашите производители се затрудняват при реализирането на черешите за прясна консумация. Нека се помисли по варианта за изграждане на хладилно съоръжение”, каза Валери Йовев. От своя страна кметът Петър Паунов заяви, че тази година черешовата продукция е била на високо ниво, а цените са били добри. Стана ясно, че има отредено място за изграждане на хладилно съоръжение, имало е интерес от страна на инвеститори, направена е среща с производителите на череши, но няма информация какво се е случило. „Над 95 % от черешите бяха реализирани на много добра цена”, каза Петър Паунов. \r\nВенцеслав ИЛЧЕВ", "date": "2019.07.31", "title": "Кюстендил: Поради техническа неточност беше оттеглена от дневния ред на заседанието на Общинския съвет докладната записка за приватизацията на общинския хотел в града"}
{"url": "http://www.focus-news.net/news/2019/07/31/2685704/plovdiv-kmetat-inzh-ivan-totev-i-ministar-neno-dimov-podpisaha-dogovor-za-podobryavane-na-kachestvoto-na-vazduha-v-grada.html", "text": "Министърът на околната среда и водите Нено Димов и кметът на Пловдив инж. Иван Тотев подписаха договор за предоставяне на безвъзмездна финансова помощ за Община Пловдив за дейности по подобряване на качеството на атмосферния въздух. Това съобщиха за  Радио „Фокус“ – Пловдив  от Общината. Средствата в размер на 13 862 232,11 лв. са изцяло осигурени от Оперативна програма „Околна среда 2014-2020 г.“ Предвидените дейности по проекта са в изпълнение на Програмата на Община Пловдив за подобряване на качеството на атмосферния въздух за периода 2018-2023 г., в която се предвижда изпълнение на една от основните мерки, а именно подмяната на отоплителните устройства на твърдо гориво използвани за отопление от домакинствата в града.  \r\nС изпълнението на проекта ще се намали количеството емисии на фини прахови частици (ФПЧ10) и азотни оксиди, които са с източник на битовото отопление с твърдо гориво. Целта е да се подменят отоплителните устройства на домакинствата, които използват за отопление уреди с твърди горива, като се заменят с една от следните алтернативни форми за отопление – на газ, използващи електричество, на пелети или друг вид дървесна биомаса, източници на топлинна енергия. \r\nПроектът ще се развива в два етапа. Първи етап ще продължи  до  31.05.2021 г. В този срок ще се проведе проучване  нагласите на населението, използващо дърва и въглища за отопление, както и поредица от мащабни разяснителни  кампании. Вторият етап ще продължи не  по-късно от  31.12.2023 г., когато ще се извършат дейностите по подмяната на стационарни индивидуални и многофамилни домакински горивни устройства на твърдо гориво, с отоплителни устройства, отговарящи на специфични технически параметри. \r\nСрокът за изпълнение на дейностите е 52 месеца.", "date": "2019.07.31", "title": "Пловдив: Кметът инж. Иван Тотев и министър Нено Димов подписаха договор за подобряване на качеството на въздуха в града"}
{"url": "http://www.focus-news.net/news/2019/07/31/2685706/bspch-vazrazhdane-otnovo-ne-e-priznat-za-predstavitelna-organizatsiya-na-rabotodatelite-na-natsionalno-ravnishte.html", "text": "Правителството прие решение за непризнаване на Българския съюз на частните предприемачи (БСЧП) „Възраждане” за представителна организация на работодателите на национално равнище. Това съобщиха от  правителствената информационна служба . \r\nВ началото на тази година Върховният административен съд отмени решението на Министерския съвет от 2016 г., с което кабинетът не призна БСПЧ „Възраждане“ за национално представителна организация на бизнеса и го върна за ново разглеждане. \r\nПовторната проверка показа, че БСЧП „Възраждане” не покрива критериите за представителност. Причината е, че не отговаря на едно от регламентираните в Кодекса на труда изисквания. Според него организацията трябва да има най-малко 1500 членове с общо не по-малко от 50 000 работници и служители във всички членове на работодателската организация или най-малко 100 000 работници и служители, наети по трудов договор, във всички членове на работодателската организация.", "date": "2019.07.31", "title": "БСПЧ „Възраждане“ отново не е признат за представителна организация на работодателите на национално равнище"}
{"url": "http://www.focus-news.net/news/2019/07/31/2685708/pretsizira-se-naredbata-za-reda-za-opravomoshtavane-na-litsa-za-proverka-na-sredstva-za-izmervane-koito-podlezhat-na-metrologichen-kontrol.html", "text": "Правителството прие изменение на Наредба за реда за оправомощаване на лица за проверка на средства за измерване, които подлежат на метрологичен контрол. Това съобщиха от  правителствената информационна служба . \r\nС приетото изменение отпада изискването за поставяне на печат върху заявлението до председателя на Държавната агенция за метрологичен и технически надзор, за оправомощаване на лица за извършване на проверка на средства за измерване. Отпада изискването за поставяне на печат и върху декларацията, че заявителят е трета независима страна за проверките, за които кандидатства.  \r\nС приемането на измененията ще се премахне противоречието между разпоредбите на подзаконовия нормативен акт със Закона за измерванията, в който няма предвидено такова изискване.", "date": "2019.07.31", "title": "Прецизира се Наредбата за реда за оправомощаване на лица за проверка на средства за измерване, които подлежат на метрологичен контрол"}
{"url": "http://www.focus-news.net/news/2019/07/31/2685707/kazanlak-proekt-po-programa-evropeyski-korpus-za-solidarnost-specheli-sdruzhenie-yunayted-avangard-artist.html", "text": "Проект по програма „Европейски Корпус за солидарност” спечели Сдружение \"Юнайтед авангард артист\", каза за  Радио „ Фокус”  председателят на Сдружението Румен Сомов. Той подчерта, че проектът \"Поднасям ви премълчаното\" e индивидуално доброволчество за дейности в сферата на киното, карнавала, изкуствата с участието на общността, промотирането на европейските ценности и самосъзнание и развитието на гражданското общество. В него ще вземат участие трима доброволци за период от 305 дни всеки. Двама от доброволците ще са от България и един от Португалия. Младежите ще бъдат ангажирани основно с творчески, артистични и помощни дейности свързани с основните дейности на организацията, която реализира младежи обмен „Еко герои” по програма „Еразъм+” преди няколко години. \r\nВ рамките на новия проект доброволците ще бъдат част от екипите и ще помагат за извършване на ежегодното участие на организацията в Карнавалното шествие по време на Празника на розата и организирането на  фестивал в Казанлък за 2020 година; изработка на късометражни и документални филми, чрез което да постигнат персонално въздействие за развитие на личното им творчество и арт заложби. Ще участват в срещи с представители на културни институции, в представяния в училищата на създадената от тях продукция. Ще бъдат изработвани арт инсталации на открито-например рисуване по стари сгради, ще имат участия в други представяния на книги, изложби и т.н., включително подпомагане организационната работа по тях. „ Планираме и краткосрочни пътувания за дейности из страната. Изкуството ще бъде използвано като средство за обществен израз и въздействие, лична реализация и социално сближаване”, каза още Сомов. \r\nТой подчерта, че влиянието на проекта на местно ниво се изразява в това, че повече младежи ще се запознаят с дейностите и доброволците, като по този начин ще разберат повече за програма „Европейски корпус за солидарност” и ще участват в нея. Ще се популяризира доброволчеството като философия и основна идея в програмата и проекта. \r\nСлавяна ГАЙДАРОВА", "date": "2019.07.31", "title": "Казанлък: Проект по програма „Европейски Корпус за солидарност” спечели Сдружение \"Юнайтед авангард артист\""}
{"url": "http://www.focus-news.net/news/2019/07/31/2685701/tass-nato-ne-e-poluchavalo-pokana-za-uchastie-v-misiyata-v-ormuzkiya-protok.html", "text": "НАТО не е получавало официална покана да вземе участие в общата операция на САЩ и Великобритания относно контрола на мореплаването в Ормузкия проток, това съобщи генералният секретар на Алианса Йенс Столтенберг в сряда, предава  TAСС .   \r\n„НАТО не е получавало никакви официални искания за начало на операция в Ормузкия проток“, каза той в рамките на среща с министъра на отбраната на Германия Ангрет Крамп-Каренбауер в Брюксел.  \r\n„Съюзниците в Алианса следят внимателно този регион и са загрижени относно последните събития там“, допълни Столтенберг. „Свободата на корабоплаването има огромно значение и някои страни от НАТО вече имат свои сили в региона“, подчерта още генералният секретар.  \r\nПо-рано от Държавния департамент на САЩ заявиха, че Вашингтон смята да създаде коалиция, целяща да осигури свободата на корабоплаването в региона на Персийския залив, а завеждащият ведомството Майк Помпео отправи покана за присъединяване към няколко страни.  \r\n : Цанко Цолов", "date": "2019.07.31", "title": "ТАСС: НАТО не е получавало покана за участие в мисията в Ормузкия проток"}
{"url": "http://www.focus-news.net/news/2019/07/31/2685709/kyustendil-obshtinskiyat-savet-glasuva-resheniya-za-podpomagane-na-futbolnite-klubove.html", "text": "Общинският съвет в Кюстендил гласува  по време на днешното си заседание решения за подпомагане на футболните клубове, предаде репортер на  Радио „Фокус” – Кюстендил . 6 720 лева се отпускат допълнително за футболните отбори, участващи в първенството на Четвърта футболна лига – група „Осогово”. Разходите се отпускат за покриване на съдийски такси, медицинско обслужване по време на есенния дял от първенството. Причината за исканата финансова подкрепа е фактът, че се увеличават съдийските такси и медицинското обслужване, след решение на Изпълкома на Българския футболен съюз (БФС). През месец януари тази година на футболните клубове бяха отпуснати общо 35 230 лева. Съветниците подкрепиха и докладна записка за отпускане на финансова помощ за футболен клуб Велбъжд от 25 300 лева. Парите са за предстоящия сезон в регионалната група „Осогово” и първенствата за деца и юноши.  \r\nИсканията са мотивирани с обстоятелството, че е налично увеличаване на административните разходи за участие, съдийските такси в отделните възрасти, както и медицинското обслужване. Липсва спонсорство, както и невъзможност за събиране на такси от две трети от трите формации на клуба от общо 38 деца, основно от квартал Изток, които се подготвят и тренират, като част от концепцията на ФК Велбъжд за интегриране чрез спорт на ромските малцинства. Общинският съвет даде право на клуба на ползва предоставеното му право за поставяне на рекламно-информационни елементи на възлови места в града. Съветниците прегласуваха върнато решение от страна на областния управител на Кюстендил, касаещо отпускане на финансови средства за друг клуб – „Кюстендил”. Финансовата помощ е в размер на 100 000 лева. Те са за участие в първенства и турнири, организирани от БФС през спортносъстезателната 2019 – 2020 година. Отпадна изцяло текст от предходното решение, с което на футболния клуб се предоставят за ежедневно ползване базите на стадионите „Осогово”, „Странджата” и „Плажа”. \r\nВенцеслав ИЛЧЕВ", "date": "2019.07.31", "title": "Кюстендил: Общинският съвет гласува решения за подпомагане на футболните клубове"}
{"url": "http://www.focus-news.net/news/2019/07/31/2685711/pazardzhik-politseyski-patruli-za-razpolozheni-po-glaven-pat-i-8-belovo-pazardzhik.html", "text": "Полицейски патрули за разположени по главен път I-8 Белово-Пазарджик, предаде репортер на  Радио „Фокус“ – Пазарджик . При ханче Септември се извършва проверки за редовността на документите за управление на автомобила, а в центъра на село Лозен полицейски патрул с камера следи за спазване на ограниченията на скоростта. Трафикът по пътя е натоварен, като в посока Пазарджик интензитетът му е по-голям. На изхода на областния град в посока Пловдив е разположен друг полицейски патрул, който също следи за спазване на ограниченията на скоростта. \r\nВаня НИКОЛОВА", "date": "2019.07.31", "title": "Пазарджик: Полицейски патрули за разположени по главен път I-8 Белово-Пазарджик"}
{"url": "http://www.focus-news.net/news/2019/07/31/2685712/pernik-oblastniyat-upravitel-i-upravitelyat-na-vik-pernik-obsadiha-ostavashtite-deynosti-po-vodniya-tsikal-v-pernik-i-radomir.html", "text": "Областният управител Ирена Соколова и г-жа Цветана Пиралкова – наблюдател по проекта за водния цикъл, се срещнаха с управителя на ВиК Перник инж. Иван Витанов и главният инженер на дружеството Антоанета Арсова. Това съобщиха от пресцентъра на  Областна администрация – Перник. \r\nТемата на работната среща между губернатора и гостите бе процедурата за водния цикъл на общините Перник и Радомир, оперативните задачи и текущите дейности, които предстоят по мащабния проект.  \r\nОт ВиК оператора напомниха, че проектът за воден цикъл, управляван и изпълняван от тях, е с окончателен срок за приключването му - 30 юни 2023 г. Крайната дата не подлежи на удължаване.  \r\nДо момента в страната договор по Оперативна програма „Околна среда” 2014-2020 г. (ОПОС) е сключен единствено във Враца.  \r\nВиК Перник също е покрило всички изисквания на Управляващия орган.  \r\nОчаква се подписването на административен договор от страна на дружеството, който ще е втори по ред за страната.  \r\n„Сериозно предизвикателство в този проект е значителният финансов ресурс за съфинансиране, но държавата в лицето на компетентните отраслови министерства ще намери необходимият механизъм за гарантиране и отпускане на необходимите средства. Високият процент съфинансиране е наложен от факта, че регионът ни по данни на статистиката се явява с висок БВП на глава от населението.”, каза по време на срещата Соколова.  \r\nЗа успешната реализация и одобряване на проектното предложение, водещ критерий е изискването за над 98% изграденост и присъединеност на ВиК инфраструктурата. Това е причината, поради която някои от кварталите на Перник са изключени от приложното поле на проекта, независимо от належащите им нужди.", "date": "2019.07.31", "title": "Перник: Областният управител и управителят на ВиК Перник обсъдиха оставащите дейности по водния цикъл в Перник и Радомир"}
{"url": "http://www.focus-news.net/news/2019/07/31/2685713/kyustendil-obshtinata-shte-kandidatstva-s-proekt-po-protsedurata-za-finansirane-na-demonstratsionni-proekti-v-oblastta-na-upravlenieto-na-otpadatsite.html", "text": "Община Кюстендил ще кандидатства с проект по процедурата за финансиране на демонстрационни проекти в областта на управлението на отпадъците. Общинският съвет подкрепи по време на днешното си заседание внесената докладна записка, касаеща разработването на проекта и неговото входиране пред управляващия орган, предаде репортер на  Радио „Фокус” – Кюстендил . Проектът ще има за цел намаляване на количеството депонирани отпадъци и увеличаване дела на рециклирането на отпадъци посредством въвеждане на добри практики в тази област е целта на процедурата.  \r\nСред допустимите дейности, за които може да се кандидатства са предотвратяване на образуването или разделно събиране на битови отпадъци на обществени места,  разширяване ползването на специализирана техника и системи за събиране на рециклируеми отпадъци, повторна употреба и подготовка за повторна употреба. Включват се и организиране и провеждане на събития за популяризиране на резултатите от проекта,  разработване на ръководства, брошури и други указателни материали, свързани с основната дейност на демонстрационния проект, изпълнение на мерки за повишаване на общественото самосъзнание за спазване на високите нива на йерархията за управление на битовите отпадъци са сред задължителните дейности.  \r\nПроектното предложение може да бъдат с максимална стойност 200 000 евро, като безвъзмездната финансова помощ е 100%. \r\nВенцеслав ИЛЧЕВ", "date": "2019.07.31", "title": "Кюстендил: Общината ще кандидатства с проект по процедурата за финансиране на демонстрационни проекти в областта на управлението на отпадъците"}
{"url": "http://www.focus-news.net/news/2019/07/31/2685710/ministerskiyat-savet-prie-promeni-v-postanovlenieto-za-izpalnenie-na-darzhavniya-byudzhet-za-2019-g.html", "text": "Министерският съвет прие Постановление за изменение и допълнение на ПМС № 344 от 2018 г. за изпълнението на държавния бюджет на Република България за 2019 г. Това съобщиха от  правителствената информационна служба . \r\nС промените се привеждат показателите в бюджетните програми по бюджета на Министерството на отбраната, прилагащо програмен формат на бюджет, в съответствие с приетия от Народното събрание Закон за изменение и допълнение на Закона за държавния бюджет на Република България за 2019 г. Съгласно последните изменения в нормативния акт разходите по бюджета на Министерството на отбраната за 2019 г. се увеличават с 2,1 млрд. лв. за придобиване на нов тип боен самолет от въоръжените сили на Република България. \r\nЗа създаване на по-добра организация при осигуряването на условия за ефективно и ефикасно разпределение и управление на публичните средства, са допълнени и други разпоредби и приложения на ПМС № 344 от 2018 г., свързани с текущото изпълнение на държавния бюджет.", "date": "2019.07.31", "title": "Министерският съвет прие промени в постановлението за изпълнение на държавния бюджет за 2019 г."}
{"url": "http://www.focus-news.net/news/2019/07/31/2685672/sofiya-v-yuzhniya-park-i-gradskata-gradina-zapochva-initsiativata-zelenite-biblioteki.html", "text": "Първите за тази година „Зелени библиотеки“ в парковете на София стартират на 3 август 2019 г. на две места – в Южния парк и в Градската градина. Библиотеката на София Ви очаква от 10:00 ч. до 16:00 ч., за да прочетете хубава книга сред природата, да станете наш читател, като си вземете безплатна едногодишна читателска карта и да участвате в станалата традиционна инициатива „Споделени книги“ – „Вземи, прочети, върни“. Това съобщиха от пресцентъра на  Столична община . \r\nВ Южния парк ще чуете поезията на Георги Гаврилов, музиканта Карел Маринович и Боряна Богданова, която ще пее и ще чете поезия. Ще може да се възползвате от възможностите на мобилната библиотека – Библиобус, който разполага с над 1500 тома от най-новите и интересни книги художествена, научно-популярна и детска литература от съвременни и класически български и чуждестранни автори. Малчуганите може да участват в уъркшопа, организиран от Таня Гигова и театрална школа „ГлухАРТчета“.  \r\nВ Градската градина с нас ще бъдат поетесата Мирела Иванова, музикалното дуо Петър Чухов и Иван Христов и за децата – актрисата Жана Рашева, която ще представи любими детски книжки.  \r\nПродължава вече традиционната инициатива „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.07.31", "title": "София: В Южния парк и Градската градина започва инициативата „Зелените библиотеки“"}
{"url": "http://www.focus-news.net/news/2019/07/31/2685714/ministar-nikolina-angelkova-ot-obshto-143-morski-plazhove-srednata-stoynost-na-tsenata-na-chadarite-e-650-lv-a-za-shezlong-okolo-560-lv.html", "text": "От общо 143 морски плажове средната стойност на цената на чадърите е 6.50 лв.,  а за шезлонг около 5.60 лв. Това каза министърът на туризма Николина Ангелкова в отговор на въпрос на депутата от НФСБ Борис Ячев за насърчаване на Черноморския туризъм, предаде репортер на  Агенция „Фокус“ . Ангелкова отбеляза, че има плажове, при които цените на чадърите и шезлонгите са изключително ниски. \"Морски плаж \"Обзор  юг\" 3 лв. на чадър, 3 лв. на чадър, Поморие - централен - 3.60 на чадър, 3.60 на шезлонг, \"Кабакум север\" - чадър 2 лв.\", каза Ангелкова. Тя поясни, че на някои родни плажове се предлагат и шезлонги срещу консумация.  \r\n„Първо бих искала да припомня, че дейността управление на морските плажове бе прехвърлена на министъра на туризма на 15 март 2016 г., като няколко месеца след това на заседание на Министерски съвет бяха приети постановление за изменение и допълнение на методиката за определяне на минимален размер на концесионното плащане на морските плажове, както и решение за утвърждаване на минимални критерии за комплексна оценка на офертите за участие в конкурс за определяне на концесионер на морски плаж. При откриване на последващите процедури за определяне на концесионери се прилагат тези критерии за комплексна оценка. В решението на МС беше заложена 40 % тежест за минимално предлагана цена за един брой чадъри и един брой шезлонг при кандидатстване за отдаване на даден плаж на концесия“, заяви още Ангелкова. Тя посочи, че това гарантира регулиране на цените на тези основни принадлежности. „Целите и мотивите на тези актове са въвеждане на комплексен подход при последващи концесионни процедури, при които да се очитат с необходимата тежест допълнителните критерии“, допълни още Анелкова. „Преди стопанисването на морскит еплажове да премине към Министерство на туризма в сключените преди това договори няма заложен инструмент обвързващ условията по концесионен договор с максимални цени на плажни принадлежности“, поясни Ангелкова.  \r\n„Доказали сме, че прилагаме стриктно и безкомпромисно контрола“, каза още Ангелкова.  По думите й от 2017 г. насам във всички новосключени договори за концесия или наем на плаж е включена клауза за максимални цени на чадър и шезлонг. Тя посочи,че тази цена е фиксирана и не може да бъде повишавана. „При нарушаване на обявената с ценова оферта стойност, се налага неустойка по договора и при последващи нарушения същият може да бъде прекратен“, допълни още Ангелкова. Тя подчерта, че откакто Министерство на туризма е натоварено със задачата да управлява морските плажове са прекратени над 10 концесионни договора.  \r\nДеница КИТАНОВА", "date": "2019.07.31", "title": "Министър Николина Ангелкова: От общо 143 морски плажове средната стойност на цената на чадърите е 6.50 лв., а за шезлонг около 5.60 лв."}
{"url": "http://www.focus-news.net/news/2019/07/31/2685718/zhivko-tabakov-kandidat-za-kmet-na-burgas-velostoyanki-tryabva-da-ima-pred-vsichki-obshtestveni-sgradi-v-grada.html", "text": "Задължително е в Бургас да бъдат изградени още велостоянки. Това каза кандидатът за кмет Живко Табаков по време на поредното предаване, организирано от него, свързано с проблемите, които вълнуват бургазлии, съобщиха от пресцентъра на  ДБГ . Темата тази седмица бе транспорт. \r\n„През последните години виждаме, че започна да се оформя все по-голяма велосипедна култура в града. Трябва да се направи още, за да може бургазлии да не разглеждат предвижването с велосипед като начин за спорт или разходка, но и като алтернатива на автомобилите. Това означава, че пред всички обществени сгради трябва да бъдат поставени велостоянки, а съществуващите да бъдат увеличени”, категоричен бе кандидатът за кмет. По време на предаването Табаков не пропусна и темата за ремонтите по бургаските улици и тяхното качество. \r\n„Въпросът не е дали се ремонтират улиците, а как се прави това. Качеството на ремонтите е ниско. Внесох и питане за ремонтните действия по бул. „Захари Стоянов”, където смятам, че бургазлии бяха изключително търпеливи. Над 1,5 млн. лева бяха инвестирани, но работите по него продължават, маркировката не е довършена, знаците стоят по улицата, а част от самата настилка вече е пропаднала. Зейна огромна дупка, която преди дни бе допълнително оправяна. Колкото и във времето Общината да е постигнала резултати за нови улици и булеварди, то самите бургазлии усещат, че нещата не са такива, каквито трябва да бъдат”, каза още Табаков.", "date": "2019.07.31", "title": "Живко Табаков, кандидат за кмет на Бургас: Велостоянки трябва да има пред всички обществени сгради в града"}
{"url": "http://www.focus-news.net/news/2019/07/31/2685719/veliko-tarnovo-chetene-i-komunikatsiya-e-nadslovat-na-konferentsiya-organizirana-ot-tsentara-za-razvitie-na-choveshkite-resursi-v-grada.html", "text": "Конференцията за насърчаване на четенето организира Центърът за развитие на човешките ресурси /ЦРЧР/ по Програма Еразъм+. Събитието ще се проведе от 31 юли до 02 август в гр. Велико Търново. Това съобщиха от  Центъра за развитие на човешките ресурси . Конференцията ще бъде открита от Вася Арсенова, главен секретар на ЦРЧР. Тази година събитието е под надслов Четене и комуникация. За участие във форума са поканени и отличените участници в конкурса по темата „Четене и комуникация“. Конкурсът бе насочен към училища, детски градини, училищни, регионални и национални библиотеки, центрове за подкрепа на приобщаващото образование, както и към учени, художници, дизайнери и други хора на духа, за които темата е значима и които са я засегнали по един или друг начин в работата си, обвързана с културата и образованието, или по проекти от Програма „Еразъм+”, дейностите eTwinning, Европас, Еврогайдънс, Евродеск и други европейски програми. Получени бяха общо 132 кандидатури за участие, а одобрените са 70, които ще се представят по време на събитието във Велико Търново.", "date": "2019.07.31", "title": "Велико Търново: „Четене и комуникация“ е надсловът на конференция, организирана от Центъра за развитие на човешките ресурси в града"}
{"url": "http://www.focus-news.net/news/2019/07/31/2685720/kyustendil-obshtinskiyat-savet-prie-promeni-v-naredbata-za-reda-i-usloviyata-za-postavyane-na-premestvaemi-obekti.html", "text": "Общинският съвет в Кюстендил прие по време на днешното си заседание промени в Наредбата за реда и условията за поставяне на преместваеми обекти, предаде репортер на  Радио „Фокус” – Кюстендил . Наредбата касае и поставянето на рекламни, информационни и монументално-декоративни елементи на градското обзавеждане и за рекламната дейност на територията на община Кюстендил. С промените се създава регламент за поставяне на маси за търговия и външни маси за консумация към заведения за хранене и кафенета, които се поставят в общински имоти на база издадена схема за поставяне. Преместваемите обекти се разделят на две групи – спомагателни и самостоятелни, като се създава нов ред за поставяне на първите.  \r\nСъздава се контрол при поставянето на преместваемите обекти, регламентират се сроковете за произнасяне на главния архитект, създава се ред за съобщаване на схемата за поставяне на заинтересованите лица, както и се осигурява публичност на схемата за поставяне на преместваеми обекти за централна градска част. Унифицира се видът на фирмените информационни – указателни табели и информационно-указателни табели. Изискванията са вписани в специално приложение към проекта за изменение на наредбата. Посочват се материалите за изработка, височината, широчината на табелите и техният цвят. Задължително надписите трябва да бъдат на български и на английски език. Предвижда се цветът на табелите да бъде зелена, а надписите в бял цвят. Табелите трябва да имат и съответната пиктограма на обекта и да указват разстоянието до него. \r\nВенцеслав ИЛЧЕВ", "date": "2019.07.31", "title": "Кюстендил: Общинският съвет прие промени в Наредбата за реда и условията за поставяне на преместваеми обекти"}
{"url": "http://www.focus-news.net/news/2019/07/31/2685705/vitseprimierat-tomislav-donchev-nyama-vazmozhna-myarka-koyato-ne-e-vzeta-vav-vrazka-s-afrikanskata-chuma-po-svinete.html", "text": "Няма възможна мярка, която не е взета във връзка с африканската чума по свинете. Това каза пред журналисти вицепримиерът и председател на Централния епизоотичен съвет към министерски съвет Томислав Дончев, предаде репортер на  Агенция „Фокус“ . „Единствената мярка, която не е взета и я прилагат в други държави, е тотално унищожаване на всички прасета, които са отглеждани в домашни условия.  Подобна мярка няма обществена подкрепа и към момента не е на дневен ред“, допълни той. „Запознахме президента с всички взети мерки, всичко, което планираме да се случи през следващите дни и седмици. Това, което се прави среща неговата подкрепа. Той счита, че действията ни са правилни“, каза още Дончев. Той допълни, че според него се всява недоверие по отношение на действията, които предприемат българските ветеринарни власти. „Когато някой обикаля и казва,че няма чума, това е още един стимул хората, стопаните, кметовете на населените места да не ни съдействат. Имаме комични случаи – прасета се крият в спални, нощем по горски пътеки и пътища се опитват да ги мигрират в съседното село. Така няма да стане. По този начин се пренася заразата“, каза още той. Дончев допълни, че  вярва на българските ветеринарни власти и смята, че всички мерки, които са взети са правилни и адекватни. „Те са и научнообосновани, всички учени са препоръчали тези мерки. Осигурена е необходимата степен на междуинституционално взаимодействие“, допълни вицепримиерът.  \r\nТеодора ПАТРОНОВА", "date": "2019.07.31", "title": "Вицепримиерът Томислав Дончев: Няма възможна мярка, която не е взета във връзка с африканската чума по свинете"}
{"url": "http://www.focus-news.net/news/2019/07/31/2685721/ministar-petya-avramova-tarsim-vazmozhnosti-i-finansovi-instrumenti-s-koito-da-realizirame-dokray-proekta-za-otvaryane-na-gkpp-klepalo-sas-severna-makedoniya.html", "text": "Търсим възможности  и финансови инструменти, с които да реализираме докрай проекта за отваряне на ГКПП \"Клепало\" със Северна Македония. Това каза министърът на регионалното развитие и благоустройството Петя Аврамова в отговор на въпрос от народния представител от ПГ на „БСП за България“ Кристиан Вигенин във връзка с  откриване на нов Граничен контролно-пропускателен пункт между България и Северна Македония, предаде репортер на  Агенция „Фокус“ . „Транспортната връзка с планирания за изграждане ГКПП „Клепало“ на границата с република Северна Македония се осъществява чрез републикански път Струмяни – Раздол, граница Република Северна Македония с обща дължина около 30 км. От изграждането на републиканския път за миналата година не бяха изпълнявани ремотни дейности по трасето, а само частични изкърпвания с полагане на баластра. През 2018 т. бе извършен превантивен ремонт на път Струмяни – Раздол, Република Македония, обхващащ два участъка. Участък 1 от км 0 до 15, с дълина 15, 4 км  и участък 2 от км 15 до км 22, с дължина 6,6 км. Изпълнението на превантивния ремонт включва земни и скални изкопи, студено рециклиране на пътната настилка, полагане на асфалто-бетонова настилка в три пласта“, обясни Аврамова. \"Проблемът за привеждане на целия път към съвременните изисквания за транспортна комуникация и комфорт на пътуването обаче остава, тъй като в останалата част на третокласния път в км 21,62 до км 30 + 800 с дължината на участъка  8, 8км е необходимо изпълнение на ново строителство. Ситуационното развитие на съществуващия път предполага извършване на цялостна реконструкция, вследствие на което ще се наложи изработване на ПУП парцеларен план, провеждане на процедури по реда на ЗОС и отчуждителна процедура. В проекта на бюджет на Агенцията за проектиране 2019 г. беше планирано стартирането на обществената поръчка. Поради ограничената финансова рамка, тя се отложи във времето“, допълни още министърът. „Търсим възможности за реализиране докрай на този проекти  за отваряне на ГКПП. В рамките на своята компетенция дирекция „Управление на териториално сътрудничество“ понастоящем включва възможностите за финансиране на стратегически проекти по програмите за териториално сътрудничество в новия програмен период“, заяви още Аврамова.  Тя поясни, че е провела разговори и със своя македонски колега по темата.  \r\nДеница КИТАНОВА", "date": "2019.07.31", "title": "Министър Петя Аврамова: Търсим възможности и финансови инструменти, с които да реализираме докрай проекта за отваряне на ГКПП \"Клепало\" със Северна Македония"}
{"url": "http://www.focus-news.net/news/2019/07/31/2685715/ministar-desislava-taneva-nie-sme-v-mnogo-tezhka-kriza-zashtoto-za-afrikanskata-chuma-nyama-otkrito-lechenie-nito-vaksina.html", "text": "Ние сме в много тежка криза и епизоотия, защото за тази болест няма открито лечение, нито ваксина. Това каза пред журналисти министърът на земеделието, храните и горите Десислава Танева, предаде репортер на  Агенция „Фокус“ . „Тя е влязла в Европа още след 2000 година. В Русия е вече 12 години. Всяка европейска страна, в която е влязла, се е борила дълги години с нея“, обясни тя. „Информирахме президента за това какви са мерките за дивата свиня. Той постави въпроса за финансовото финансиране - има такова за дивата свиня. Трябва да се претърсят за умрели животни двеста квадратни километра зона. Има интензитет за седмичното претърсване, поне месец докато се види, че няма такива и зоната се обяви чиста“, каза още министърът. „Във всички останали зони трябва активно да се ловува, към момента само подборен лов. Но ние сме направили така, че всички ловци да могат да ловуват. Сезонът не е подходящ за безспорно депопулация. Поставили сме срок и за изграждане на капани, достатъчно голям за горските стопанства, именно с цел депопулация“, допълни Танева.  \r\nТеодора ПАТРОНОВА", "date": "2019.07.31", "title": "Министър Десислава Танева: Ние сме в много тежка криза, защото за африканската чума няма открито лечение, нито ваксина"}
{"url": "http://www.focus-news.net/news/2019/07/31/2685717/pernik-speshna-epizootichna-komisiya-prie-resheniya-i-angazhimenti-za-preventsiya-na-zabolyavaneto-afrikanskata-chuma-po-svinete.html", "text": "Извънредна епизоотична комисия се проведе в Областна администрация – Перник с фокус превенция на заболяването африканска чума по свинете, съобщиха от  Областна администрация - Перник. \r\nВчера областният управител е уведомил с писмо кметовете на общините в региона с произтичащи изисквания към тях и незабавни мерки по известяване и информираност на населението.  \r\nНа заседанието присъстваха директорите на ОДБХ, РЗИ, ОПУ, ОДМВР, РДПБЗН, ОД „Земеделие“, ДАИ, ЛРС, ДГС, представители на общини.  \r\nПоводът за свикването й бяха указанията на Централния епизоотичен съвет за доброволно клане на прасета в обекти тип „заден двор”. Мярката е наложена за населени места, попадащи в 20-километровата зона на индустриални свинекомплекси.  \r\nПодобна практика е показала положителни резултати в борбата с разпространението на заболяването на територията на други области в страната.  \r\nС писмо № 91 - 726/29.07.2019 г. на МЗХГ е указано, че срокът за изпълнението на мярката за доброволно клане на животните от стопаните им за северна България е 31.07.2019 г. и за южна България - 02.08.2019 г. След изтичане на гореописания срок се пристъпва към умъртвяване на животните от компетентния орган - Областна дирекция по безопасност на храните, съгласно разпоредбите  на чл.139 а от Закона за ветеринарномедицинската дейност.   \r\n11 са населени места на територията на общините Перник и Брезник, които попадат в обсега на мярката, в зоната на свинеферма \"Цема\" ЕООД с. Петърч, община Костинброд.  \r\nЧленовете на Комисията единодушно приеха следните решения:  \r\n-Кметовете на засегнатите от мярката общини да прецизират обсега на 20-километровата зона и съответните населени места, попадащи в нея.  \r\n-Кметовете на останалите четири общини – Радомир, Трън, Земен и Ковачевци, също трябва да поемат ангажименти в посока да изработят механизъм за информиране на населението чрез масирана информационна кампания за прилагане на превантивната мярка и позитивите произтичащи от нея. Собствениците на свине от обекти тип „заден двор“ следва да бъдат уведомени, че добитото месо от собствени животни може да се съхранява дълго само след топлинна обработка за минимум 30 минути на 70º С, достигнати във вътрешността на късовете месо, предвид факта, че вирусът на АЧС е изключително устойчив при изсушаване, осоляване, пушене, охлаждане и замразяване на месото (съгласно Научно становище за разпространение на Африканската чума по свинете в България, Европа и света на Центъра за оценка на риска по хранителната верига).  \r\n-Цялостната дейност по превенция в общините да бъде синхронизирана в екипи и съгласувана с ОД на МВР – Перник.  \r\nОт ОДБХ-Перник информираха, че ежедневно се регистрират нови огнища на Африканска чума по свинете. За първия случай на заразата в област Силистра бе съобщено вчера. Заболяването е открито в индустриална ферма в село Попина, община Ситово, в която се отглеждат 17 000 прасета.", "date": "2019.07.31", "title": "Перник: Спешна Епизоотична комисия прие решения и ангажименти за превенция на заболяването африканската чума по свинете"}
{"url": "http://www.focus-news.net/news/2019/07/31/2685723/ministar-mladen-marinov-naznachi-za-direktor-na-odmvr-plovdiv-st-komisar-yordan-rogachev.html", "text": "Днес заместник-министърът на вътрешните работи Стефан Балабанов представи пред служителите на ОДМВР-Пловдив  новия директор старши комисар Йордан Рогачев. До сега той бе директор на ОДМВР-Пазарджик. Това съобщиха от пресцентъра на  МВР . \r\nЙордан Рогачев е роден на 24.12.1976 г. Завършил е Академията на МВР и Пловдивския университет „Паисий Хилендарски“.  В кариерата си е преминал през всички изпълнителски и ръководни нива – от автоконтрольор в сектор „Пътна полиция“, началник на група \"Охранителна полиция\" при РУ-Велинград и негов началник, началник на група в СПУ-Пловдив, внд началник на ІV-то РУ \"Полиция\" гр. Пловдив. От юли 2014 г. той е директор на ОДМВР-Пазарджик.  Със заповед на министър Младен Маринов от днес, 31 юли, Йордан Рогачев е назначен за директор на ОДМВР-Пловдив.  \r\nСъс заповед на вътрешния министър досегашният директор на ОДМВР-Пловдив ст. комисар Атанас Илков е назначен за директор на ОДМВР-Кърджали.", "date": "2019.07.31", "title": "Министър Младен Маринов назначи за директор на ОДМВР-Пловдив ст. комисар Йордан Рогачев"}
{"url": "http://www.focus-news.net/news/2019/07/31/2685728/monka-nikolova-odk-varna-do-kraya-na-avgust-obshtinskiyat-detski-kompleks-priema-zayavleniya-za-shkolite-si.html", "text": "До края на август Общинският детски комплекс във Варна приема заявления за школите си. Това съобщи за  Радио „Фокус“ – Варна  директорът на ОДК – Варна Монка Николова. Тя обясни, че комплекса във Варна е единствения в страната, чиито прием преминава изцяло по електронен път през последните 3 години. По думите й, крайният срок за подаване на заявления е 31 август, когато системата ще бъде затворена и ще бъде публикувана информация за приема, която всеки родител може да провери с личното си потребителско име и парола. „С предимство приемаме децата, които досега са посещавали школите. За тях можем да кажем, че те са приети деца. И от там нататък, ако има много голям брой желаещи деца, това налага ние вече да правим събеседване с децата, кастинги, среща с учителите, за да може да се направи подбора на децата. Стараем се колкото се може повече деца да приемаме“, посочи Монка Николова.  \r\nТя допълни, че ОДК приема до 2600 деца, но въпреки това много остават извън школите на комплекса. При последната проверка на системата на 29 юли тя заяви, че подадените документи са били 1134 на брой. „Като имате предвид, че това са реални 1124 деца, но тези деца имат право да бъдат записани в две школи, което всъщност ги удвоява. Като започнем да правим приема бройката става не 2500 ами те излиза, че са 4000. Но има деца, които са в две школи“, каза още директорът. Едно от изискванията на комплекса, на което е препоръчително родители да обърнат внимание според нея, е това че децата имат право да бъдат в две школи, които обаче не са еднакви по естество. Същевременно всяка школа има своите изисквания за възрастта на участниците. „Например, „Златно ключе“ приема г-жа Папазова от V клас нагоре. Балетните формации започват да речем от 5-годишни. Гражданското образование от V клас нагоре. И всеки родител първо трябва да види тези ограничения, защото имаме много обаждания, че системата отхвърля детето. Тя го отхвърля, защото то не попада във възрастовия диапазон или родителя се опитва да подаде и за трета школа и автоматично системата го изхвърля“, отбеляза Монка Николова.  \r\nТя допълни, че цялостния прием е изключително опростен и се следват няколко прости стъпки. За чуждестранните граждани, чиито деца не разполагат с ЕГН, тя посъветва да посетят ОДК на място, където дежурният учител ще помогне за подаването на документите и без ЕГН. Като най-важен съвет към родителите, Монка Николова отбеляза това, че трябва винаги да взимат под внимание интересите на детето. „Не го насилвайте да прави нещо, което то не иска, а това е само една родителска амбиция. Това нещо после става с обратен знак за детето. То попада в една среда, където не му е интересно или където неговите възможности са по-малки от на останалите, и това може само да създаде един комплекс у детето, вместо удоволствие и желание да се занимава с нещо“, отбеляза директорът на ОДК. По думите й, след изтичане на крайния срок и обявяването на приетите деца, е възможно да бъде отворен втори прием около 15 септември, но само за школите, които не са запълнени изцяло. \r\nБояна АТАНАСОВА", "date": "2019.07.31", "title": "Монка Николова, ОДК – Варна: До края на август Общинският детски комплекс приема заявления за школите си"}
{"url": "http://www.focus-news.net/news/2019/07/31/2685724/kyustendil-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. По пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.07.31", "title": "Кюстендил:  нормална интензивност е трафикът по пътищата в областта"}
{"url": "http://www.focus-news.net/news/2019/07/31/2685725/gl-inspektor-nikolay-nikolaev-rspbzn-burgas-99-ot-pozharite-sa-prichineni-ot-nebrezhnostta-na-horata-i-tyahnoto-nevnimanie.html", "text": "99% от пожарите са причинени от небрежността на хората и тяхното невнимание. Това каза за  Радио „Фокус“ – Бургас  гл. инспектор Николай Николаев, началник на Районна служба „Пожарна безопасност и защита на населението“ (РСПБЗН) – Бургас. По думите му трябва да се вземе предвид и наличието на много хора в момента по Черноморието. Пътищата са претоварени и гл. инспектор Николаев посъветва хората да бъдат изключително отговорни, като препоръчва носенето на пожарогасител.  \r\n„Имаме пожари в леки автомобили във връзка с повишаването на температурите, доста автомобили се възпламеняват вследствие на техническа неизправност, къси съединения и пътнотранспортни произшествия. Имаме и случаи вследствие на небрежност се запалват и сухи треви или каравани по къмпингите по Южното Черноморие. Вследствие на прибиране на реколтата засега инциденти не сме имали“, поясни гл. инспектор Николаев. По думите му е имало няколко случаи на запалване на електрозахранвания, а дали причината е била волтова дъга или птица не е станало ясно, но тревата се е била възпламенила. Поради липсата на хора е отнело време пожарът да се види, което дава предпоставка за неговото разрастване на по-голяма площ. Гл. инспектор Николаев добави, че на този етап в конкретни обекти не е имало по-специфични пожари. \r\nМария КУРТЕВА", "date": "2019.07.31", "title": "Гл. инспектор Николай Николаев, РСПБЗН – Бургас: 99% от пожарите са причинени от небрежността на хората и тяхното невнимание"}
{"url": "http://www.focus-news.net/news/2019/07/31/2685729/pazardzhik-vazstanoveno-e-dvizhenieto-po-pat-ii84-velingrad-yundola-v-rayona-na-s-sveta-petka.html", "text": "Пазарджик: Възстановено е движението  по път II–84  Велинград – Юндола в района на с. Света Петка.Това съобщиха от пресцентъра на  Агенция \"Пътна инфраструктура\" .", "date": "2019.07.31", "title": "Пазарджик: Възстановено е движението  по път II–84  Велинград – Юндола в района на с. Света Петка"}
{"url": "http://www.focus-news.net/news/2019/07/31/2685726/the-economist-otnosheniyata-na-es-s-turtsiya-propadat.html", "text": "Мустафа Кемал Ататюрк вкара Турция в Европа и като цяло в Запада след разпада на Османската империя. Около век по-късно Реджеп Тайип Ердоган обръща този процес, пише британското издание  The Economsit  в коментар, представен без редакторска намеса. Действията на турския президент придвижиха страната по-близо до източните й съседи и направиха желанието на Анкара за членство в ЕС да изглежда като шега. А два скорошни случаи влошиха още повече ситуацията – на 12 юли Анкара закупи руски системи С-400, което представлява заплаха за програма на американските изтребители F-35, а на 15 юли ЕС наложи санкции върху страната заради сондажите й край о. Кипър, чиято северна част остава контролирана от Турция.  \r\n \r\nЧе ЕС не успя да спре отклоняването на близкия си съсед е жалко. В някои случаи съюзът преговаряше успешно с Турция, какъв например бе случая с мигрантската криза през 2015 г., когато Турция се съгласи да действа като гранична охрана на Съюза срещу пари и издаването на визи. В определени моменти европейските лидери си прехапваха езиците и не казваха нищо, гледайки как Турция се движи към авторитаризъм. В други пък заемаха доста критична позиция, говорейки за Мала Азия и невъзможността на Анкара да влезе в Съюза. Резултатът може да се представи чрез метода на моркова и тоягата – недостатъчно голям морков, че да примами Турция обратно, нито пък достатъчно здрава тояга, която да върне страната в правия път.  \r\n \r\nДа вземем например случая с Кипър. Според Турция, откритите наскоро залежи на газ са в териториалните води на Турска Република Северен Кипър. ЕС от своя страна не признава тази държава, което прави трите турски сондажни кораби в островните води нелегални и намиращи се в икономическата зона на Република Кипър. А наложените санкции от Брюксел бяха жалки – намаляване на финансовата помощ за Турция и спиране на някои преговори на високо ниво. Анкара ги определи като „маловажни“ и се закани да изпрати още един кораб. \r\n \r\nЕвропейските официални лица ни предлагат две оправдания. Първият е, че Европа се нуждае от сътрудничеството на Турция по въпросите за миграцията и тероризма, така че Европа трябва да се отнася към Анкара деликатно. Ердоган може да е труден партньор, но сегашната ситуация в по-добра от хаос, а турският президент се възползва от този страх и заплаши на 22 юли да пропусне вълни мигранти към Европа.  \r\nВторото оправдание, което е по-близо до истината, е че ЕС не разполага с културата и лостовете нужни д \r\nза връщането на Турция обратно. Европа е твърде разделена за да наложи своята вола убедително. „Ние все още нямаме реално и действащо решение на масата“, отчайва се Асли Аидинтасбас от Европейския съвет за външнополитически връзки.  \r\n \r\nИ все пак нито едно от двете оправдания не изглежда убедително. Да се държи Турция на една ръка разстояние докато се чака да свърши времето на Ердоган не служи на европейските интереси. Икономиката на страната се намира на ръба на пропастта наречена криза на валутата, киприотското правителство, страхуващо се от ескалация на напрежението търси нови преговори, а руската сделка с Анкара е заплаха за западната сигурност. „Ердоган е използван от Путин срещу НАТО“, изтъкна Марк Пиерини, бивш посланик на ЕС в Анкара. Хаотична, отдалечена Турция едва ли ще бъде достоен партньор на Съюза по който и да е въпрос – от миграцията до борбата с тероризма.  \r\n \r\nОсвен това възгледът, че ЕС не е способен да концентрира действията си на международната сцена вече не е валиден. Съюзът израсна в последното десетилетие след като икономически, мигрантски и кризи на безопасността го накараха да се състезава със световните сили. Наложи санкции на Русия заради действията й в Украйна, отне монополните практики от американски технологични гиганти и запази дисциплината си на брекзитския фронт. А най-добрият пример за реалполитика на ЕС е именно сделката с Ердоган – той се съгласи на споразумението не от добра воля, а защото Европа има лостове над него – твърда валута и визов режим.  \r\n \r\nЕрдоган е по-слаб отколкото изглежда. Неговият рейтинг пада, а по време на пролетните избори неговата Партия на справедливостта и развитието загуби контрола над три от най-големите градове, включително Истанбул. Али Бабакан, негов бивш вицепремиер напусна формацията и създаде своя такава, а друг негов приближен – Ахмет Давутоглу е вероятно следващият. Скоро Турция може да се нуждае от международна икономическа помощ. Тук е мястото да припомним, че БВП на ЕС е 24 пъти по-голям от турския.  \r\nЗа да се пречупи Ердоган може да е нужно да се формират санкции по модела на тези срещу Русия. А след това тяхното смекчване би послужило за да седне турският президент на масата на преговорите. Икономическа подкрепа, ново митническо споразумение, нов визов режим и отношенията между кипърците може да бъдат обсъдени и решени. Европа се движи към по-голяма роля в Света. Но въпреки всички моркови и тояги, с които разполага, тя губи контрол над директен съсед и възможен нов член. Турция е приоритет за ЕС. Както и тест.  \r\n : Цанко Цолов", "date": "2019.07.31", "title": "The Economist: Отношенията на ЕС с Турция пропадат"}
{"url": "http://www.focus-news.net/news/2019/07/31/2685727/ministar-desislava-taneva-vazmozhna-e-evtanaziyata-na-vsichki-praseta-samo-v-registriranite-ognishta.html", "text": "Възможна е евтаназията на всички прасета само в регистрираните огнища. Това каза пред журналисти министърът на земеделието, храните и горите Десислава Танева, предаде репортер на  Агенция „Фокус“ . „Надявам се да бъде осъзната степента на кризата.  Африканската чума е безопасна за хората, но това е заболяване с невероятни икономически загуби за страната. Това се повлиява на всички, включително и личните стопанства“, каза тя. „Тези мерки, които са издадени не са най-рестриктивните. Най-рестриктивните са, както са били приложени в Чехия, депопулация тотална на всички домашни свине в личните стопанства.  Ще се стигне и до най-лошия сценарий, ако в момента мерките не се прилагат по самосъзнание и стриктно, както трябва да бъде“, допълни министърът. „На останалите 60 свинекомплекса са направени през областните епизоотични комисии и ветеринарните служби 20 километрови  санитарни зони, които трябва да останат чисти. Само със стопанства с мерки за биосигурност, за да спрем заразата. Не искаме стигаме по-надалеч, но ще стигнем дотолкова, доколкото болестта ни принуди“, каза още Танева.  \r\nТеодора ПАТРОНОВА", "date": "2019.07.31", "title": "Министър Десислава Танева: Възможна е евтаназията на всички прасета само в регистрираните огнища"}
{"url": "http://www.focus-news.net/news/2019/07/31/2685722/ministar-desislava-taneva-ognishtata-v-stranata-na-afrikanska-chuma-veche-sa-26-kam-dneshna-data.html", "text": "Огнищата в страната на африканска чума вече са 26 към днешна дата. Това каза пред журналисти министърът на земеделието, храните и горите Десислава Танева, предаде репортер на  Агенция „Фокус“ . „Свинекомплексите, които са регистрирани в България със съответните мерки за биосигурност са 65, в пет от тях има открити огнища. С регистрираното днес, поразените от АЧС свине от тези огнища са 126 хиляди“, обясни министърът. На въпрос не е ли кратък срока за унищожение на свинете, Танева обясни, че ние трябва да бързаме, за да изпреварим вируса. „Да, сроковете са такива, за да предотвратим и да спрем разпространението на заразата. Ние сме притиснати във времето от това. Всички тези стопанства са без мерки за сигурност и ако законите се прилагаха с цялата си строгост, на практика не следваше да има такива стопанства.  Няма как да откажат, защото в противен случай тази работа ще я свършат ветеринарните власти“, каза още Танева. „Това, от което се нуждаем, е прилагането на всички мерки, които са в съответно издадени заповеди по самосъзнание и по самодисциплина, че трябва да бъдат изпълнени по начин, по който да доведе до овладяването на заразата. Работим координирано с всички власти, като Министерство на вътрешните работи на практика са хората, без които ние не бихме могли да се справим на терен“, допълни министърът.    \r\nТеодора ПАТРОНОВА", "date": "2019.07.31", "title": "Министър Десислава Танева: Огнищата в страната на африканска чума вече са 26 към днешна дата"}
{"url": "http://www.focus-news.net/news/2019/07/31/2685716/sliven-protest-sreshtu-masovoto-unishtozhavane-na-domashni-praseta-shte-se-provede-v-selo-krushare-na-1-avgust.html", "text": "Протест срещу масовото унищожаване на домашни прасета ще проведе в село Крушаре на 1 август, четвъртък. Това съобщиха  организаторите  на инициативата. Протестът под надслов „Курбан по време на чума“ започва от 17.30 часа на паркинга в село Крушаре.", "date": "2019.07.31", "title": "Сливен: Протест срещу масовото унищожаване на домашни прасета ще се проведе в село Крушаре на 1 август"}
{"url": "http://www.focus-news.net/news/2019/07/31/2685730/veliko-tarnovo-bazari-za-detski-dreshki-obuvki-i-igrachki-shte-organizira-fondatsiya-iskam-bebe-v-grada-prez-tseliya-avgust.html", "text": "Благотворителни базари за набиране на детски дрешки, обувки и играчки ще се проведат и това лято в старата столица. Организатор на инициативата, подкрепена от Община Велико Търново, е фондация „Искам бебе“, поясни в предаването  „Царевград Търнов – славата и величието на България“  на  Радио „Фокус“   Вероника Михайлова, координатор на сдружението. Тя припомни, че и през миналата година имаше подобна акция в града. „Тогава бяхме в парк „Марно поле“. Сега, отново със съдействието на Общината, ще я проведем пак, но този път променяме месеца, променяме и мястото. Всяка неделя през август, във времето от 10.00 до 14.00 часа ще сме в парк „Дружба“. Идеята, както и миналата година, е да предлагаме ползвани, но много запазени, детски дрешки, обувки  и играчки, които са ни предоставени  от наши съмишленици“, допълни Вероника. Тя призова всеки, който има желание да помогне, да се свърже с нея чрез социалните мрежи.  От началото на годината фондацията е дарила по 2 хиляди лева три двойки от старата столица и региона. Парите са събрани както от базари, така и от съвместни акции с Общината и младежи от Ротаракт клуб. „Винаги, при всяка една възможност, ние се стремим да подпомагаме двойки на местно и национално ниво, защото ние сме организация, която работи от 12 години с всички клиники по репродуктивна медицина  в страната“, допълни още координаторът. \r\n \r\nЛуиза ТРАНЧЕВА", "date": "2019.07.31", "title": "Велико Търново: Базари за детски дрешки, обувки и играчки ще организира фондация „Искам бебе“ в града през целия август"}
{"url": "http://www.focus-news.net/news/2019/07/31/2685734/veliko-tarnovo-sled-uspeshnoto-uchastie-na-obshtina-svishtov-v-shemata-za-finansirane-wifi4eu-be-podpisano-sporazumenieto-za-finansirane-na-bezplatni-tochki-za-dostap-do-internet.html", "text": "След успешното участие на Община Свищов в конкурсната схема за финансиране WiFi4EU, проведена от Европейската комисия,  бе подписано споразумението за финансиране на безплатни точки за достъп до интернет. Това съобщиха от пресцентъра  Общината . \r\nЧрез инициативата WiFi4EU се насърчава безплатният достъп до безжичен интернет за гражданите на обществени места, включително паркове, площади, обществени сгради, библиотеки, здравни центрове и музеи в общини в цяла Европа. \r\nКъм настоящия момент Община Свищов осъществи избора на доставчик, който в началото на месец август ще започне поетапно изграждането на зоните за свободен достъп до Wi-Fi. Определени са 10 точки, които ще дават възможност за свободно използване на безплатен високоскоростен безжичен интернет.  Избраните зони са с високо ниво на концентрация на граждани и гости на гр. Свищов. Местата, на които ще може безплатно да се използва тази услуга са: Общински пазар „Велешана“; Площад „Алеко“; Централната градска градина; Градинката при „Паметника на дарителите“; Площад „Свобода“; Площад „Хан Бъчва“; Спортен комплекс „Свищов“; Местността „Паметниците“; Парк „Рила“ и в района на поликлиниката към МБАЛ-Свищов. Това ще повиши възможността за свързаност на жителите и гостите на Община Свищов, посещаващи тези зони. \r\nИдеята е всеки европейски гражданин независимо къде живее и работи да има достъп до високоскоростен интернет, защото това води до подобряване качеството на живот. Новата услуга ще даде възможност и на туристите да ползват по-лесно информация за културно-историческите забележителности, местата за настаняване и атракциите в града.", "date": "2019.07.31", "title": "Велико Търново: След успешното участие на Община Свищов в схемата за финансиране WiFi4EU, бе подписано споразумението за финансиране на безплатни точки за достъп до интернет"}
{"url": "http://www.focus-news.net/news/2019/07/31/2685733/mzhg-proekt-na-naredba-predvizhda-promeni-v-iziskvaniyata-i-kontrola-na-darvesinata-za-bitovo-otoplenie.html", "text": "Проект на Наредба предвижда промени в изискванията и контрола върху дървесината, която се използва за битово отопление. Основната цел е да се ограничат концентрациите на замърсителите на атмосферния въздух. Измененията предвиждат комплекс от изисквания, като най-важно от тях е използване на суха дървесина. Тя не трябва да е механично третирана с лепливи вещества, като бои, лакове, смоли и лепила, както и да не е претърпяла друга химическа обработка или да е свързана с  примеси, представляващи текстил, пластмаси, гуми или други вещества. Текстовете на проекта са съобразени с европейските директиви за по-чист въздух в Европа. Това съобщиха от пресцентъра на  Министерство на земеделието, храните и горите. \r\nПроектът на нормативния акт е изготвен от междуведомствена група съвместно Министерство на земеделието, храните и горите (МЗХГ), Изпълнителна агенция по горите (ИАГ), Министерство на околната среда и водите (МОСВ), Националното сдружение на общините в Република България (НСОРБ), Асоциация „Общински гори“, браншови и неправителствени организации.  \r\nУсилията на работната група са съобразени със специалния доклад на Европейската сметна палата и статистиката на Световната здравна организация, според които страната ни е на първо място по замърсяване на въздуха, а основните източници за това са  битовото отопление и автомобилният транспорт.", "date": "2019.07.31", "title": "МЗХГ: Проект на Наредба предвижда промени в изискванията и контрола на дървесината за битово отопление"}
{"url": "http://www.focus-news.net/news/2019/07/31/2685735/ria-novosti-vladimir-putin-naredi-na-armiyata-da-se-vklyuchi-v-gaseneto-na-sibirskite-pozhari.html", "text": "Руският президент Владимир Путин нареди на Министерството на отбраната на страната да се включи в гасенето на пожарите, които бушуват в Сибир, това съобщиха от пресслужбата на Кремъл, предава  РИА Новости .  \r\nВедомството ще изпрати към Краснодарския край десет самолета Ил-76 и десет вертолета на военно-транспортната авиация, оборудвани с водни устройства.  \r\nКъм момента екипите на армията получават своите инструкции и завършват подготовката. Те нееднократно са участвали в спирането на огнища в различни региони на Русия, припомня агенцията.  \r\nВ същото време изпратеният по-рано контингент в Иркутска област ще продължи своята работа докато държавният глава не ги отзове.  \r\n \r\nМедията припомня, че пожарите избухнаха преди около седмица, а в Иркутска област, Краснодарския край, два региона на Бурятия и пет на Якутия е въведено бедствено положение. Към момента стихията обхваща почти три милиона хектара от тайгата.   \r\n : Цанко Цолов", "date": "2019.07.31", "title": "РИА Новости: Владимир Путин нареди на армията да се включи в гасенето на сибирските пожари"}
{"url": "http://www.focus-news.net/news/2019/07/31/2685737/ministar-danail-kirilov-po-reformata-v-detskoto-pravosadie-postignahme-konsensus-po-izrazhdane-na-sistema-ot-merki-za-zashtita-na-nepalnoletniya-pravonarushitel.html", "text": "По реформата в детското правосъдие постигнахме консенсус по израждане на система от мерки за защита на непълнолетния правонарушител. Това каза министърът на правосъдието Данаил Кирилов в отговор на въпрос от депутата от БСП Надя Клисурска за реформата в детското правосъдие, предаде репортер на  Агенция „Фокус“ . „Уважаеми народни представители, уважаема г-жо Клисурска, благодаря ви за този въпрос. Ще си спестя изложението на някои от фактите и обстоятелствата, които вие правилно посочихте като например публикуването в портала за обществени консултации на този консултативен документ, който съдържаше основните проблеми, по които искахме становище на заинтересованите организации и на гражданското общество. Сама вие казахте, че това е един въпрос, който е бил многократно дискутиран. Ще се присъединя към тази ваша констатация. Ще припомня, че в предходния парламент беше приет на първо четене законопроект в този смисъл, който касае така нареченото детско правосъдие. Също така откъм фактологическа страна ще кажа, че на 14 март 2018 г. на заседание на Съвета по прилагане на актуализираната стратегия за прилагане на реформата в съдебната система бяха докладвани резултатите от общественото обсъждане по консултационния документ, както и доклада по цялостната предварителна оценка на въздействието по законопроекта. През месец януари 2019 г. експертна работна група, включваща в състава си представители на Министерство на труда и социалната политика, Министерство на образованието и науката, Министерство на вътрешните работи и неправителствения сектор, възобнови работата си по този законопроект“, заяви още Кирилов. „В работната група бе постигнат консенсус относно необходимостта от израждане на система от мерки за защита на най-добрия интерес на непълнолетния правонарушител, при зачитане на неговото достойнство, както и достойнството на пострадалия от нарушението чрез индивидуализация на мерките за възпитателно въздействие при съобразяване на физическото, интелектуалното, социалното развитие на непълнолетния правонарушител, както и правото на образование, прилагане на най-малко ограничаващата мярка, чрез която може да се постигне целта на закона. Вие вероятно сте възприели поне на фаза проект всички тези проблеми“, каза щое Кирилов. Продължават дебатите по отношенеи на обхвата на законопроета, от чието приложно поле са изключени малолетните деца. В тази връзка е евентуалната необходимост от доразвиване на подходящи консултативни и подкрепящи услуги по отношение на тях“, заяви още Кирилов. \r\nДеница КИТАНОВА", "date": "2019.07.31", "title": "Министър Данаил Кирилов: По реформата в детското правосъдие постигнахме консенсус по израждане на система от мерки за защита на непълнолетния правонарушител"}
{"url": "http://www.focus-news.net/news/2019/07/31/2685731/d-r-plamen-konov-balgarski-veterinaren-sayuz-burgas-kam-momenta-nyama-danni-za-novi-ognishta-na-afrikanska-chuma-po-svinete-v-oblastta.html", "text": "Към момента няма данни за нови огнища на африканска чума по свинете в област Бургас. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас. По думите му в понеделник е взето решение от Централния епизоотичен съвет в София, което гласи, че покрай всички свинекомплекси на територията на страната се оформят 20-километрови зони, в които не трябва да има отглеждани прасета тип „заден двор“.  \r\n„Животните, попадащи в тази зона, трябва да бъдат доброволно изклани. Крайният  срок за извършването на това за Област Бургас е 5 август. 20-километровите зони вече са определени и са известени кметовете по населени места, които са засегнати. Това най-вероятно е създало напрежение сред тях, тъй като в областта няма обявено огнище, но те явно не са запознати с решението на Централната епизоотична комисия в София“, отбеляза д-р Конов. Според него така предприетата мярка за превенция от афиканската чума по свинете е добра, но закъсняла. „Световната практика показва, че около свинекомплексите и около птицекомбинатите трябва да се оформят зони, в които да не се допуска отглеждането на същия тип животни. Освен това, хората, които работят в свинекомплекс или птицекомбинат, не трябва да отглеждат в домовете си същия тип животни – прасета или птици. Това, за съжаление, в България, беше пренебрегнато през последните десетина години. Допусна се около свинекомплексите да има нелегални такива, където се извършва нерегламентирана търговия“, каза още д-р Конов. По думите му това на някои места става със знанието на местната власт и полицията, но все пак необходимите мерки не са били взети. \r\nСпециалистът отбеляза също, че при температура над 70 градуса вирусът на африканската чума по свинете умира. Той заяви, че вирусът вече върлува във всички райони на страната сред дивите прасета и е въпрос на време е – на дни и часове, да бъде открит отново някъде. „Дивите прасета в момента пребивават в имоти, които се обработват – зеленчукови градини, овощни насаждения, селскостопански градини и други. Всичко това е храна за тези животни. Те влизат там – понякога забелязано, понякога не. По този начин косвено се създава контакт с хората, които обработват имотите и продукцията може да стане потенциално заразена“, отбеляза д-р Конов.  \r\nСпоред него стопаните, които отглеждат прасета, трябва да бъдат достатъчно добросъвестни и да не изхранват животните с фуражи, които са с неизвестен произход. „Не трябва да ги изхранват със зърно, което е прясно добито – тазгодишна реколта. Не трябва да ги изхранват с кухненски отпадъци – това е забранено със закон в България. Освен това, трябва да избягват да ги изхранват със зеленчуци от градини, които са в полето, защото по този начин е възможно контаминирането от диви прасета. Ако все пак се наложи да изхранват с подобни продукти, е желателно да те да минат термична обработка при варене на висока температура за няколко минути“, допълни още д-р Конов. По думите му, ако се случи в стопанството да има болни животни, стопаните веднага трябва да се допитат до ветеринарен лекар. „Не трябва да крият, защото колкото по-навреме се вземат мерките, толкова вероятността заразата се разпространи в по-широк периметър е по-малка“, каза още д-р Конов. \r\nМария ПОПЧЕВА", "date": "2019.07.31", "title": "Д-р Пламен Конов, Български ветеринарен съюз – Бургас: Към момента няма данни за нови огнища на африканска чума по свинете в областта"}
{"url": "http://www.focus-news.net/news/2019/07/31/2685739/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-северномакедонския пункт. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.31", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/31/2685732/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. Видимостта е отлична. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, както и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.07.31", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/07/31/2685738/veliko-tarnovo-ogranicheno-e-dvizhenieto-za-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно, съобщиха за  Радио „Фокус“ – Велико Търново  от Областно пътно управление – Велико Търново. Срокът за приключване на ремонтите дейности е края на август, а обходният маршрут е през Драганово, Янтра и Поликраище. Условията за пътуване в региона са нормални. Времето е ясно и слънчево, настилките – сухи, а трафикът – интензивен.  \r\nОграничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ограничено е движението по пътя между селата Царски извор и Драганово. От км 0+000 до км 5+500 има свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. Ремонтни дейности се осъществяват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за временната организация на движението също е до края на август. За Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.07.31", "title": "Велико Търново: Ограничено е движението за товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2019/07/31/2685736/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са предимно сухи. През деня не са получавани сигнали за инциденти по пътищата в областта. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\nДвижението по път ІІ-86 гр. Смолян – с. Средногорци в участъка на срутището при разклона за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nДвижението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.31", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/31/2685756/nimh-prez-noshtta-nad-po-golyamata-chast-ot-stranata-shte-bade-yasno-a-na-mesta-shte-ima-prevalyavaniya-ot-dazhd.html", "text": "През нощта все още над по-голямата част от страната ще бъде предимно ясно. По-значителна облачност ще има над Североизточна България и на места там ще превали дъжд. Това съобщи за  Агенция „Фокус“  дежурният синоптик Христо Христов от Националния институт по метеорология и хидрология.   \r\nУтре още сутринта над североизточните, а около и след обяд над много райони и в останалата част на страната ще има валежи. По-значителни ще са те в Източна България. Ще има и гръмотевици. Ще духа слаб до умерен северозападен, в Източна България север-североизточен вятър. Максимални температури, в повечето райони, между 29° и 34°, в София около 30°.  \r\nНад Черноморието ще има временни увеличения на облачността и на места, главно по северното крайбрежие ще превали дъжд. Ще духа слаб до умерен северен, след обяд североизточен вятър. Максимални температури: 29°-30°. Температурата на морската вода е 26-27°. Вълнението на морето ще бъде 1-2 бала. \r\nНад планините ще бъде предимно слънчево, около и след обяд - с купесто-дъждовна облачност и на места ще превали и прегърми. Ще духа до умерен северозападен вятър. Максимална температура на 1200 метра около 24°, на 2000 метра - около 16°. \r\nАтмосферното налягане ще бъде малко по-ниско от средното за месеца. През деня ще се задържи почти без промяна.   \r\nПрез нощта срещу петък на отделни места в източната половина от страната все още ще има валежи, придружени с гръмотевици. Над Западна България ще бъде предимно ясно. В петък ще преобладава слънчево време, с временни увеличения на облачността, в по-голямата част от страната – без валежи, но по приближаващия бърз студен атмосферен фронт привечер и през нощта срещу събота на отделни места в Западна България ще има краткотрайни валежи и гръмотевична дейност. През почивните дни, с усилване на вятъра от северозапад, ще нахлуе сравнително по-хладен въздух. Облачността ще е променлива. В събота от запад на изток ще превали и прегърми; по-голяма е вероятността за интензивни валежи и гръмотевични бури в Северна България и на места в източните райони, а най-значителни количества се очакват в Североизточна България. В неделя, главно в Североизточна България, все още са възможни краткотрайни валежи.", "date": "2019.07.31", "title": "НИМХ: През нощта над по-голямата част от страната ще бъде ясно, а на места ще има превалявания от дъжд"}
{"url": "http://www.focus-news.net/news/2019/07/31/2685757/ministar-neno-dimov-osashtestvyava-se-postoyanen-kontrol-na-depoto-v-grad-yambol-eksploatatsiyata-mu-se-izvarshva-spored-iziskvaniyata.html", "text": "Осъществява се постоянен контрол на депото в град Ямбол, експлоатацията му се извършва според изискванията. Това каза министърът на околната среда и водите Нено Димов в отговор на въпрос на депутата от БСП Кристиан Вигенин за задълбочаващи се проблеми при експлоатацията на Регионалното депо за битови отпадъци на гр. Ямбол, предаде репортер на  Агенция „Фокус“ . „Във връзка с подаден сигнал до МЗ и до МОСВ от Регионалната инспекция по околна среда и води – Стара Загора информират  управителния орган на ОП „Околна среда“ за резултати от проведена проверка в периода 5 юни и 6 юни 2019 г. за изпълнение на условията за комплексно разрешително на регионалното депо за неопасни отпадъци от населените места от общините Ямбол, Нова Загора, Тунджа, Сливен и Стралджа с оператор Община Ямбол, констатирайки, че не са регистрирани неорганизирани емисии и запрашавания. Извън границите на работната клетка и в района извън нея не са установени миризми, характерни за дейността“, допълни още Нено Димов.  \r\nДеница КИТАНОВА", "date": "2019.07.31", "title": "Министър Нено Димов: Осъществява се постоянен контрол на депото в град Ямбол, експлоатацията му се извършва според изискванията"}
{"url": "http://www.focus-news.net/news/2019/07/31/2685759/afp-nov-film-na-martin-skorseze-sabira-robart-de-niro-i-al-pachino.html", "text": "Американската компания Netflix показа в сряда трейлър за новия филм на Мартин Скорсезе „Ирландецът“ – мащабен проект, който включва в себе си печелилите награда „Оскар“ Робърт де Ниро, Ал Пачино и Джо Пеши, всички от които ще бъдат направени да изглеждат по-млади с помощта на специализиран софтуер, предава  AFP . \r\nКриминалната сага разказва историята на могъщ юнионистки лидер – Джими Хофа (в ролята Ал Пачино), престъпният бос Ръсел Бъфалиано (в ролята е Пеши) и Франк „Ирландеца“ Шийрън (в който ще се въплати Де Ниро), който твърди, че е убил над 25 души по заповедите на първите двама.  \r\nПродукцията ще е адаптация по книгата I heard you paint Houses, с автор Чарлс Бранд, която е базирана на интервюта на Шийрън.  \r\n : Цанко Цолов", "date": "2019.07.31", "title": "AFP: Нов филм на Мартин Скорсезе събира Робърт Де Ниро и Ал Пачино"}
{"url": "http://www.focus-news.net/news/2019/07/31/2685760/ministar-desislava-taneva-v-nikakav-sluchay-ne-mozhe-da-govorim-che-pri-kartofite-i-papeshite-ima-iztochvane-na-obvarzanata-podkrepa-v-sektor-plodove-i-zelenchutsi.html", "text": "В никакъв случай не може да говорим, че при картофите и пъпешите има източване на обвързаната подкрепа в сектор „Плодове и зеленчуци“. Това каза министърът на земеделието, храните и горите Десислава Танева в отговор на въпрос на депутата от БСП Светла Бъчварова за контрола при прилагане на схемите за обвързана подкрепа в сектор \"Плодове и зеленчуци\", предаде репортер на  Агенция „Фокус“ . „Уважаема г-жо председател, уважаема проф. Бъчварова, съгласна съм с вас, че обвързаната подкрепа е една много добра подкрепа за чувствителни и недофинансирани сектори. Те ни позволиха чувствително спрямо 2015 г. да подкрепим тези производства. Последните три години се запазват нивата. Преди да отговоря на въпроса все пак или може би след това искам да ви дам данни, които са заявените площи от 2015 до 2019 г. ,като пак казвам, че през последните три години има сравнително еднакви площи, за да разсея съмненията, че културите като картофи, пъпеши са култури за вземане на субсидия. Истината е през 2015 г. общо заявените площи като хектари за зеленчуците са 13 302 хектара, за 2019 г. заявените площи са 31 342 хектара. Това дава отговор на въпроса как е повлияло прилагането на обвързаната подкрепа от 2015 г. За 2018 г. тези площи са били 33 498 хектара. Даже повече. За 2017 г. са били 29 547 хектара. Може да се каже, че в последните три години има устойчиво ниво на заявените площи. От нашия анализ на плодовете и зеленчуците има едно непостоянство, което варира в рамките на около 3000 хектара, който се мести в различни групи. Специално за картофите имаме намаление спрямо предходните години. За 2019 г. спрямо 2018 г. имаме намаление за пъпешите, макар и минус 4 %. Само при картофите този процент е минус 33 %. В никакъв случай не може да говорим, че тези две култури са някакво източване“, подчерта министърът. Според нея, ако заявените площи през 2019 г. са 31 342 хектара, а на плодовете са 33 477 хектара, от всичките си площи, само 10 % от тях или около 3000 хектара  мигрират в различните култури. „Може да се предполага, че тази миграция е базирана на ниво за конкретна подкрепа, която се получава в предходен сезон. По отношение на тази миграция, която предполага евентуално насочване към дадената култура не заради културата, а заради размера на субсидията, ние сме взели допълнителни мерки тази година, които ще приложим с цел субсидията да се дава именно на земеделските производители с цел конкурентоспособност, а не с цел усвояване на средства“, заяви още Танева.  \r\nДеница КИТАНОВА", "date": "2019.07.31", "title": "Министър Десислава Танева: В никакъв случай не може да говорим, че при картофите и пъпешите има източване на обвързаната подкрепа в сектор „Плодове и зеленчуци“"}
{"url": "http://www.focus-news.net/news/2019/07/31/2685761/kathimerini-rabotnitsi-se-nataknaha-na-granata-ot-vtorata-svetovna-voyna.html", "text": "Експерти от гръцката полиция са премахнали граната, датираща от времето на Втората световна война, намерена в централната част на Атина в сряда, пише електронното издание на гръцкия вестник  Kathimerini . Тя е открита по време на ремонтна дейност на една от улиците на гръцката столица. Специалисти от армията на страната са получили гранатата, за да бъде тя обезвредена.   \r\n : Цанко Цолов", "date": "2019.07.31", "title": "Kathimerini: Работници се натъкнаха на граната от Втората световна война"}
{"url": "http://www.focus-news.net/news/2019/07/31/2685763/parlamentat-izleze-v-lyatna-vakantsiya.html", "text": "Парламентът излезе в лятна ваканция, предаде репортер на  Агенция „Фокус“ . Съгласно Правилника за организацията и дейността на Народното събрание лятната ваканция на депутатите е от 1 до 31 август, включително. С това приключи и седмата сесия на 44-ото Народно събрание. Новата сесия ще бъде открита на 4 септември от 9.00 ч. Заседанието бе насрочено от председателя на парламента Цвета Караянчева, която закри настоящата сесия. „Желая ви приятна ваканция. Очаквам ви с много положителни емоции, готови за работа“, каза Караянчева.  \r\nДеница КИТАНОВА", "date": "2019.07.31", "title": "Парламентът излезе в лятна ваканция"}
{"url": "http://www.focus-news.net/news/2019/07/31/2685764/pazardzhik-zdravnata-inspektsiya-v-grada-se-vklyuchva-v-otbelyazvaneto-na-svetovnata-sedmitsa-na-karmeneto.html", "text": "Здравната инспекция в Пазарджик се включва в отбелязването на Световната седмица на кърменето, която тази година ще премине под мотото „Да подкрепим родителите. Да направим кърменето възможно“, съобщиха за  Радио „Фокус“ – Пазарджик  от Пресцентъра на РЗИ-Пазарджик. Инспектори от отдел „Профилактика на болестите и промоция на здравето“, съвместно с Благовеста Костова – акушерка,  представител на управителния съвет на Алианса на българските акушерки, със съдействието на здравния медиатор Анче Кривонозова и Фондация „Бъдеще – Ракитово“, ще проведат информационна среща с бременни, кърмачки, настоящи и бъдещи майки в град Ракитово. Събитието ще се проведе в Центъра за работа с деца и родители на фондация „Бъдеще – Ракитово“ на 02.08.2019 г. от 11.00 ч.  Специалистите са подготвили презентации за ползите от кърменето, здравно-информационни материали и малки изненади за участниците. На 5 август от 14 ч. във фоайето на Акушеро-гинекологично отделение в МБАЛ Пазарджик, акушерка  Костова ще изнесе презентация на тема: „Кърменето стъпка по стъпка“, служители на РЗИ Пазарджик ще предоставят промотивни материали на тема: „Препоръки за здравословно хранене преди и по време на бременност и при кърмене“. \r\nПрез цялата седмица в РЗИ Пазарджик желаещи жени, настоящи и бъдещи майки и кърмачки могат да получат информационни материали за ползите от естественото хранене на бебето, и препоръки за здравословно хранене преди и по време на бременност и при кърмене. \r\nСпециалистите от РЗИ Пазарджик припомнят – майчиното мляко е отлична храна за новороденото, която му осигурява нормален растеж и развитие. Кърмата съдържа над 100 съставки, които не могат да бъдат синтезирани в лабораторни условия. Тя е богата на ензими, хормони и растежни фактори, които допринасят за естественото развитие на детския организъм. Съставът й се променя спрямо изискванията и потребностите на бебето. Кърменето дава възможност за тесен и системен контакт между майката и детето, отразява се благоприятно върху физическото и нервнопсихическото развитие на детето.", "date": "2019.07.31", "title": "Пазарджик: Здравната инспекция в града се включва в отбелязването на Световната седмица на кърменето"}
{"url": "http://www.focus-news.net/news/2019/07/31/2685768/telma-severna-makedoniya-nikoy-ne-znae-kakvo-e-kazano-na-sreshtata-mitskovski-orban.html", "text": "Замъкът „Кармелита“ има може би най-добрият изглед над р. Дунав. Именно в това се убеди лидерът на ВМРО-ДПМНЕ Християн Мицковски във вторник, по време на срещата си с унгарския премиер Виктор Орбан, пише македонското електронно издание  “Телма“ .  \r\nА темата им разговор не може да бъде разгадано от видеото, което бе публикувано в социалните мрежи. Самият Мицковски каза, че е поискал засилен контрол от Европейските институции на работата на правителството в Скопие. Според премиерът на Македония, срещата е била логична, тъй като и двете формации са десни и членки на Европейската народна партия.Той освен това изрази мнението, че срещата може да допринесе за приятелството между Северна Македония и Унгария. От СДСМ обаче смятат, че това не малко вероятно, тъй като избягалият в Будапеща Никола Груевски все още има влияние върху ВМРО-ДПМНЕ. От опозиционната формация обаче отхвърлиха това твърдение като лъжа.  \r\n : Цанко Цолов", "date": "2019.07.31", "title": "„Телма“ (Северна Македония): Никой не знае какво е казано на срещата Мицковски-Орбан"}
{"url": "http://www.focus-news.net/news/2019/07/31/2685766/sloboden-pechat-severna-makedoniya-zemetresenie-e-useteno-v-korcha.html", "text": "Земетресение със сила от 4,4 по скалата на Рихтер е усетено в албанския град Корча и околността, съобщава македонският  “Слободен печат“ . По данни на Европейския средиземноморски сеизмологичен център, неговият епицентър е регистриран на около 10 километра югоизточно от град Билища. Малко след първоначалния трус е регистриран афтършок с магнитуд от 3,4 по скалата на Рихтер.  \r\nНе се съобщава за щети или пострадали.  \r\n : Цанко Цолов", "date": "2019.07.31", "title": "„Слободен печат“ (Северна Македония): Земетресение е усетено в Корча"}
{"url": "http://www.focus-news.net/news/2019/07/31/2685740/irena-sokolova-oblasten-upravitel-na-pernik-11-sa-naselenite-mesta-v-oblast-pernik-koito-popadat-v-20-kilometrovata-zona-na-industrialni-svinekompleksi.html", "text": "11 са населените места в област Перник, които попадат в 20 километровата зона на индустриални свинекомплекси. Това каза за дневния информационен блок на Радио „Фокус“ областният управител на Перник Ирена Соколова. По думите ѝ нерегистрираните прасета от типа „заден двор“ са 207 на територията на община Перник, но само населени места от две общини – Перник и Брезник, попадат в зоната около свинекомплекса в с. Петърч, Община Костинброд. Тя обясни, че по време на срещата на епизоотичната комисия е взето решение всички кметове да предприемат превантивни мерки без значение дали попадат в зоната. Ирена Соколова коментира, че по отношение на предписанието за заколване на домашните прасета в срок до 2 август има полюсни мнения.  „В голяма част от случаите хората са благодарни, че даваме възможност в рамките на няколко дни, тъй като това е мярка, която в момента даваме като задължителна, но в предишните две седмици непрекъснато стимулирахме да пристъпят към нея, тъй като това е най-щадящото за тях. Така че, от една страна реагират с добро отношения, за това, че можем да им помогнем  в това да се погрижат за своите животни, но има и крайни реакции, тъй като много хора са свикнали да колят животните си по Коледа“, допълни областният управител. Ирена Соколова каза още, че след 2 август, ако има прасета отглеждани в типа „заден двор“, които не са заклани от стопаните им,  ще се премине към принудително евтаназиране. Тя информира, че нерегистрираните животни са 509 в община Радомир, за община Брезник – 130, Община трън -175, Община Земен 69, Община Ковачевци са 172. \r\nРосица АНГЕЛОВА", "date": "2019.07.31", "title": "Ирена Соколова, областен управител на Перник: 11 са населените места в област Перник, които попадат в 20 километровата зона на индустриални свинекомплекси"}
{"url": "http://www.focus-news.net/news/2019/07/31/2685758/izvestiyarusiya-kakvo-dava-uchastieto-v-programata-za-f-35i.html", "text": "Почти 20 години след започването на програмата за производството на изтребител от пето поколение, известна в САЩ като JSF – Joing Strike Fighter, резултат от която бе създаването на самолета F-35, в нея поиска да се присъедини един нов участник. Япония, до този момент имаща статута на чуждестранен купувач, показа желание да повиши своето участие в програмата. Но по мнението на специалисти, Пентагонът няма да удовлетвори молбата й, пише в статия на първа страница руският вестник  “Известия“ .  \r\n \r\nВсъщност JSF е резултат от два други проект. Единият е CALF – „Общодостъпен лек изтребител“ от 1992 г. и JAST – „Общ напредък за ударните технологии“.Скоро двата проекта се обединяват, а в него се включва и Великобритания, която внася в касата му 200 млн. долара, което е 10% от общото финансиране на JAST. Така се поставя началото на модерната програма, създала F-35.  \r\n \r\nДори ако в нея участваха само САЩ и Великобритания, програмата пак можеше да претендира за най-мащабната от този тип след края на Студената война. Военновъздушните сили на САЩ предлагаха да закупят две хиляди броя от новият изтребител. След 2000-та година, построеният от компанията „Локхийд Мартин“ прототип X-35 се оказва най-добрия.  \r\n \r\nПрез 2002 г. „Локхийд Мартин“ сключва договор за разработка на новата машина, а в рамките на програмата се формира кръг от държави-партньорки. Освен САЩ и Великобритания говорим за Австралия, Белгия, Дания, Италия, Канада, Нидерландия, Норвегия и Турция. Всички тези държави вложиха свои средства в разработването на машината, а техни компании получиха задачи за производството на части за новия изтребител.  \r\n \r\nТурция участва в програмата с около 10 млрд. долара, а до неотдавна се предполагаше, че на нейна територия ще се построи завод за обслужване на двигателите на F-35 на всички страни-членки на НАТО. Защо обаче вместо такива традиционни американски съюзници като Япония, Израел и Южна Корея бяха само със статут на купувачи, а не участваха пряко? \r\n \r\nИма три възможности. Първата е горчивият опит на САЩ от 80-те години, когато трябваше да положат много усилия за да накарат Израел да се откаже от прототипа на нов изтребител, базиран на плановете на F-16. В крайна сметка това стана, но прототипът бе продаден на Китай, където се превърна в самолета J-10. Но и без да са част от програмата, Израел бе от първите страни получили F-35.  \r\nЯпония пък от началото на 2000-та година каза, че не се интересува от F-35, като по това време страната се надяваше да получи доставка на модерния и мощен F-22. А освен това, ако Япония стане част от програмата, това автоматично ще породи такива намерения и в Южна Корея, а нито САЩ, нито „Локхийд Мартин“ желаеха такова нещо.  \r\n \r\nИзминаха 17 години от замразяването на списъците на участници в програмата, а светът се промени много в това време. Главната промяна бе изключването на Турция от нея, след като Анкара закупи руски ПВО системи С-400. А нейното място ще бъде заето от Япония. Но става въпрос за задача от много различен мащаб. Турция бе просто участник и произвеждаше второстепенни части, докато Япония с нейната развила промишленост ще вземе по-сериозно участие в дълбочина на техническите тайни на самолета.  \r\n \r\nНе трябва да се забравя и собствената японска програма за изтребител от пето поколение. В момента в страната вървят изпитания на прототип – X-2 Shinshin. Може ли да бъде ускорено неговото създаване, ако Токио стане партньор на F-35 програмата? Въпрос, на който Вашингтон не желае да разбира отговора.  \r\n : Цанко Цолов", "date": "2019.07.31", "title": "„Известия“(Русия): Какво дава участието в програмата за F-35?"}
{"url": "http://www.focus-news.net/news/2019/07/31/2685769/priklyuchi-sedmata-sesiya-na-44-iya-parlament-obzor.html", "text": "Парламентът излезе в лятна ваканция. Съгласно правилника за организацията и дейността на парламента лятната ваканция на депутатите е от 1 до 31 август, включително. С това приключи и седмата сесия на 44-ото Народно събрание. Новата сесия ще бъде открита на 4 септември от 9.00 ч. В последния си работен ден депутатите работиха с удължено работно време от 9.00 до 19.00 ч. и проведоха парламентарен контрол, в който участваха 9 министри от кабинета „Борисов“ 3. В рамките на заседанието народните представители приеха 4 законопроекта и две проекторешения. „Желая ви приятна ваканция. Очаквам ви с много положителни емоции, готови за работа“, каза  председателят на 44-ото Народно събрание Цвета Караянчева  преди да закрие последното пленарно заседание преди ваканцията.  \r\nПолитическият сезон приключи само с една декларация.  Лидерът на БСП Корнелия Нинова  направи своя анализ на пленарната сесия. Според нея сесията приключва в две тежки кризи. „В какъв момент приключва сесията – с две тежки кризи. Теч на данни от НАП. Резултатът е, че 5 млн. българи са хвърлени в несигурност за собствеността и за личните си данни. На България беше дадена тежка оценка, на правителството - че една цяла нация е хакната. Втората криза е чумата по свинете. Европа ви даде оценка. Тя каза, че правителството не си е свършило работата и България може да изгуби цялото свиневъдство заради небрежността на управляващите. Това е ефектът от тези кризи, но има и последваща – цените тръгнаха леко нагоре“, допълни още Нинова. \r\nДеница КИТАНОВА", "date": "2019.07.31", "title": "Приключи седмата сесия на 44-ия парламент (ОБЗОР)"}
{"url": "http://www.focus-news.net/news/2019/07/31/2685772/moskovskiy-komsomolets-rusiya-kak-da-pochetem-pametta-na-geroite-ot-parvata-svetovna-voyna-v-malkata-rodinai.html", "text": "Все едно вчера бе денят, в който се отбелязаха 100 години от началото на Първата световна война (ПСВ), а вече следва втора кръгла годишнина – 105 година от започването на жестокия конфликт, който в Русия първо бе наричан Втора отечествена война, след това Империалистическа война, а след това бе забравен, пише вестник  “Московский комсомолец“ .  \r\n \r\nПървата световна война в Русия „не се проведе“. Още преди нейното начало тя бе заклеймена като „антинародна“ и „позорна“ от болшевиките, а след това практически бе зачеркната от историята на страната. Малкият брой паметници, който се създаде до Болшевишката революция, бе унищожен.  \r\n \r\nСъхраненото в Русия, което да напомня за ПСВ. То може да изчерпи едва ли не само с не много отдавна открития мемориал в Москва. Решението на властта през 2014 г. да отбележи кръглата годишнина от началото на войната промени ситуацията. В различни части на Русия се появиха паметници на героите от сраженията в периода 1914-18 г.  В момента такива има в Санкт Петербург, Тул, Калининград, Оренбург и др. Внушителен паметник бе тържествено открит и в Москва, а на него стои надписа „На героите от Първата световна война“ и „Вечна памет на руските войници от Великата война“.  \r\n \r\nДа го кажем така – не е ли време да се преместим от общото към частното и отдадем поименна почит на паметта на руските войници, загинали в пожара на този конфликт с чест, дали живота си за Русия, без значение дали те са империалисти, царисти, православни и т.н. Те просто са отишли да изпълнят дълга си и умрели за родината си.  \r\n \r\nАко посетим градовете в Полша, Франция, Унгария, Чешката република, Италия навсякъде виждаме паметници на загианалите в ПСВ – с имена и фамилии. Добре запазени военни гробници също се срещат тук-там.  А какво да кажем за Русия? Ако става въпрос за гробници – не може да се каже нищо. Практически всички масови гробове от времето на ПСВ са унищожени. В Москва има едно единствено такова място – братската могила край Сокол. От паметните плочи на това място е оцеляла само (!) една! \r\n \r\nТова е чудовищна ситуация, която трябва да се промени, пише в заключение изданието.  \r\n : Цанко Цолов", "date": "2019.07.31", "title": "„Московский Комсомолец“ (Русия): Как да почетем паметта на героите от Първата световна война в малката родина?"}
{"url": "http://www.focus-news.net/news/2019/07/31/2685765/babh-potvardi-dve-novi-ognishta-na-afrikanska-chuma-pri-domashni-svine-v-oblast-montana-i-dva-sluchaya-pri-divi-praseta-za-parvi-pat-v-oblastite-plovdiv-i-razgrad.html", "text": "Българската агенция по безопасност на храните (БАБХ) констатира нови огнища на африканска чума при домашни свине за първи път в област Монтана в лични стопанства (тип заден двор), в квартал „Младеново“, град Лом – 11 свине и в село Ковачица, община Лом – 7 свине. Това съобщиха от пресцентъра на  Агенцията .  \r\nВзетите проби са потвърдени като положителни за вируса на африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София днес, 31 юли. \r\nПробовземането е извършено в рамките на засиления надзор, свързан с установения положителен случай на диво прасе в община Лом на 24 юли 2019 г. \r\nПредприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното умъртвяване по хуманен начин и обезвреждане в засегнатия обект, както и при свинете в рисковата зона с неясен здравен статус и произход, при спазване на нормативните изисквания. \r\nСъздадени са зони на рестрикция (3 км предпазна и 10 км надзорна зони). Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. \r\nУстановени са и нови случаи на африканска чума при 2 диви прасета, отстреляни в заграждение в община Куклен, област Пловдив и намерени умрели 6 диви свине в ловно стопанство „Воден“, област Разград. \r\nТова са първите случаи на АЧС в двете области. \r\nОт БАБХ призоваваме хората да започнат да колят спешно свинете в задните си дворове, както и напомняме, че месото трябва да премине термична обработка. \r\nПревенцията в момента е най-важна с оглед овладяване на ситуацията. АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките.", "date": "2019.07.31", "title": "БАБХ потвърди две нови огнища на африканска чума при домашни свине в област Монтана и два случая при диви прасета за първи път в областите Пловдив и Разград"}
{"url": "http://www.focus-news.net/news/2019/07/31/2685770/1tv-severna-makedoniya-v-balgariya-shte-badat-ubiti-17-hil-praseta-zaradi-afrikanskata-chuma.html", "text": "Българските власти обявиха в сряда, че общо 17 хил. прасета ще бъдат убити в една от големите свинеферми в страната заради африканската чума по свинете, съобщава македонската телевизия  1tv . Това е петата свифенерма, която е ударена от вируса. Тя е разположена край село в северната част на България, близо до град Свищов. Повече от 100 хил. свине вече са умъртвени в България за последните две седмици. Българският президент Румен Радев се срещна в сряда с ветеринари и експерти, които търсят начин да спрат разпространението на заразата. България освен това мобилизира военни и полицейски сили в борбата срещу болестта.   \r\n : Цанко Цолов", "date": "2019.07.31", "title": "„1tv” (Северна Македония): В България ще бъдат убити 17 хил. прасета заради африканската чума"}
{"url": "http://www.focus-news.net/news/2019/07/31/2685773/kmetat-na-plovdiv-inzh-ivan-totev-posreshtna-grupa-uchenitsi-ot-yaponskiya-grad-okayama-plovdiv.html", "text": "Кметът на Пловдив инж. Иван Тотев посрещна група ученици от японския град Окаяма. Това съобщиха за  Радио „Фокус“ – Пловдив  от Общината. Японският град извършва културно-образователен обмен на деца с всички побратимени негови градове, какъвто е и Пловдив. Градът участва в процеса за трета поредна година, като през настоящата 2019г.  ученици от ЕГ „Иван Вазов“ посрещат деца от Япония. „Радвам се да посрещна ученици от побратимения град Окаяма. Намираме се толкова далече един от друг, а сме толкова близки“, сподели кметът Иван Тотев. Той припомни, че през 2012г.  двата града са чествали 40 години от побратимяването си, като в Пловдив е пристигнала 40-членна делегация, начело с кмета. \r\nПо време на днешната среща, на която присъства и заместник-кметът Стефан Стоянов, учениците от Окаяма направиха кратко представление, в което разказаха за техния град, за  съвременното бойно изкуство – айкидо, за играта „Кендама“ и за японския фолклорен герой Момотаро. Днес скулптура именно на този герой може да се види в Цар-Симеоновата градина, подарена на Пловдив през 1992 година по случай 20 години от побратимяването на двата града. „Пловдив е много специален град на 8000 години, надявам се приятелствата, които сте създали тук, да останат в годините“, пожела кметът Иван Тотев. \r\nС културно-образователния обмен между Пловдив и Окаяма се цели както български деца да научат повече за азиатската култура, така и японските ученици да се докоснат до нашите обичаи и традиции.  \r\nПо време на 7-дневната си визита децата от Япония ще посетят Римския стадион, Стария град, творческия квартал „Капана“, музеи, Младежкия център, фолклорния фестивал, както и ще направят кратка екскурзия на забележителности извън града.", "date": "2019.07.31", "title": "Кметът на Пловдив инж. Иван Тотев посрещна група ученици от японския град Окаяма Пловдив."}
{"url": "http://www.focus-news.net/news/2019/07/31/2685774/reuters-komisiya-na-senata-na-sasht-odobri-proekta-za-nalagane-na-sanktsii-na-severen-potok-2.html", "text": "Комисия към Сената на САЩ одобри в сряда проект, който планира налагането на санкции на компании и хора, замесени в строежа на „Северен поток-2“, който според администрацията на Доналд Тръмп ще засили икономическото влияние на Русия в Европа, предава  Reuters .  \r\n \r\nКомисията за Международни отношения към горната камара на Конгреса е одобрила проекта „За защита на европейската енергийна сигурност“ с 20 гласа „За“ и два гласа против. За да добие пълна сила на закон, проектът ще трябва да бъде одобрен от Сената, Камарата на представителите и американския президент Доналд Тръмп. Един от инициаторите на идеята – сенатор Тед Круз, заяви, че „Русия и в миналото е ползвала енергоизточниците за свое оръжие“. \r\n \r\nПроектът „Северен поток-2“, който е почти завършен, се ръководи от руската държавна компания „Газпром“, като половината от средствата са дадени от германските компании Uniper и Wintershall, англо-холандската Shell, австрийската OMV и френската Engie. Санкциите биха могли да засегнат и други енергийни проекти, какъвто е например „Турски поток“.  \r\n : Цанко Цолов", "date": "2019.07.31", "title": "Reuters: Комисия на Сената на САЩ одобри проекта за налагане на санкции на „Северен поток-2“"}
{"url": "http://www.focus-news.net/news/2019/07/31/2685771/kyustendil-novata-viziya-na-bibliotekite-v-usloviyata-na-globalni-promeni-beshe-predstavena-pred-detsa-ot-dupnitsa.html", "text": "Новата визия на библиотеките в условията на глобални промени беше представена пред деца от Дупница. Това съобщи за  Радио „Фокус” – Кюстендил  Валентина Алексиева, библиотекар към читалище „Зора” – Дупница. По думите й пред децата е изнесена презентация на тема „Библиотеките на бъдещето”. „Децата от инициативата на община Дупница „Активно лято 2019“ видяха библиотеките като динамично развиващи се институции, в които ръка за ръка вървят традиции и модерност. Презентацията акцентира върху основните изисквания към съвременната библиотека и новите процеси, методи на работа и библиотечни технологии, които спомагат за опазване и популяризиране на библиотечния фонд. Виртуалната обиколка продължи в няколко библиотеки от нов тип във Финландия, САЩ, Германия, Китай и Канада, характерни с футуристичната си архитектура и уникален вътрешен дизайн”, каза Валентина Алексиева. По думите й под формата на игра малките гости са научили как се казва националната  библиотека в България, кога е създадена и кой е първият директор на най-старата културна институция в следосвобожденска България. За финал децата са показали своето отношение към библиотеката и какви мисли и чувства предизвиква в тях, като са написали на табло с какво я асоциират. „От отговорите разбрахме, че за тях библиотеката е дом, знание, достъпност, иновации, книги, приказка, бъдеще”, каза Алексиева. \r\nВенцеслав ИЛЧЕВ", "date": "2019.07.31", "title": "Кюстендил: Новата визия на библиотеките в условията на глобални промени беше представена пред деца от Дупница"}
{"url": "http://www.focus-news.net/news/2019/07/31/2685775/veliko-tarnovo-lyatna-sreshta-na-otkrito-s-roditeli-ot-regiona-organizira-rzi-v-svetovnata-sedmitsa-na-karmeneto.html", "text": "Традиционната си лятна среща на открито с бъдещи и настоящи родители организира Регионалната здравна инспекция в старата столица. Инициативата е посветена на Световната седмица на кърменето, която ще протече от 1 до 7 август, припомнят за  Радио „Фокус“ – Велико Търново  от Инспекцията. Поканени за участие в кампанията са всички хора, които имат някакво отношение към процеса. Целта й е да насърчи, подкрепи и защити естественото хранене на новородените. Мотото, през 2019-та, е „Подкрепете родителите“. \r\nСрещата ще се проведе на 2 август, в парк „Дружба“ и ще започне в 10.00 часа. На нея специалисти от РЗИ и Алианса на българските акушерки ще запознаят присъстващите с ползите от кърменето и ще разбият всички митове, които са свързани с процеса. Бъдещите и младите майки ще научат повече полезна информация, с която да отглеждат здрави и щастливи деца. \r\nЛуиза ТРАНЧЕВА", "date": "2019.07.31", "title": "Велико Търново: Лятна среща на открито с родители от региона организира РЗИ в Световната седмица на кърменето"}
{"url": "http://www.focus-news.net/news/2019/07/31/2685767/smolyan-postoyannata-oblastna-epizootichna-komisiya-shte-provede-zasedanie-na-1-avgust.html", "text": "Постоянната областна епизоотична комисия ще проведе заседание утре, 1 август от 14:00 часа в зала 201 на Областна администрация – Смолян. Това съобщиха от пресцентъра на  Областна администрация – Смолян . След заседанието, членовете на комисията ще дадат изявление пред медиите, във връзка с епизоотичната обстановка, изпълнението на мерките, въведени за област Смолян, и мерките, които следва допълнително да се предприемат за предотвратяване възникването и разпространението на Африканска чума по свинете на територията на областта.", "date": "2019.07.31", "title": "Смолян: Постоянната областна епизоотична комисия ще проведе заседание на 1 август"}
{"url": "http://www.focus-news.net/news/2019/07/31/2685777/evtim-stefanov-agentsiya-za-regionalno-razvitie-vidin-80-sastezateli-ot-rumaniya-i-balgariya-uchastvaha-v-drakonov-triatlon-ot-rabishkoto-ezero-do-gr-belogradchik.html", "text": "80 състезатели от Румъния и България участваха в Драконов триатлон от  Рабишкото езеро до гр. Белоградчик, каза за  Радио „Фокус“ – Видин  Евтим Стефанов от Агенция за регионално развитие . Той посочи, че проектът „Драконови лодки“ , финансиран по програма Интеррег Румъния-България се изпълнява от Агенция за регионално развитие и Бизнес център – Видин в партньорство с Местен съвет за малки и средни предприятия – Калафат и Сдружение Консулт Груп – Видин. „Събитието се проведе на 27 юли и на 28 юли. През първият ден участниците тренираха гребане с драконови лодки в Рабишкото езеро до началото на големия дъжд, който заваля и издуха шатрите, поставени от организаторите. Това обаче не упаши никой и в неделя, на 28ми юли всички 80 участника се явиха на стартовата линия, екипирани със спасителни жилетки, гребла и приключенско настроение“, каза Евтим Стефанов.Той допълни, че във  финалния етап бягане, който премина по маршрът от площада на Белоградчик покрай Панаирището и по горска пътека до крепостта Калето с разстояние от 1,7км най-бърз се оказа отново Александър Александров от Враца, който и спечели I Драконов триатлон с общо състезателно време от 2 часа и 3 минути! На второ и трето място със шосейни велосипеди се класираха съответно Иван Стоянов от Враца с време 2 часа и 7 минути и Евтим Стефанов от Видин с време 2 часа и 20 минути, заяви Стефанов. При електрическите велосипеди първите три места бяха взети от видинчани, съответно: първо място за Явор Ангелов, второ за Христо Николаев с време 2 часа и 3 минути и трето за Пресиян Стефанов с време 2 часа и 4 минути. \r\nПри жените с електрически велосипеди най-силно се представи Ива Михайлова от Враца, а от жените с неелектрически велосипеди на първо място до втория етап завърши Лариса Найденова. Следващото събитие по проекта ще бъде на 23-24 август – фестивал на драконовите лодки в Гюргево, последвано веднага на 25-26 август от фестивал на драконовите лодки в Русе на гребния канал на язовир Николово.", "date": "2019.07.31", "title": "Евтим Стефанов, Агенция за регионално развитие – Видин: 80 състезатели от Румъния и България участваха в Драконов триатлон от  Рабишкото езеро до гр. Белоградчик"}
{"url": "http://www.focus-news.net/news/2019/07/31/2685778/the-hill-karnavalat-na-demokratite-be-otkrit.html", "text": "Дебатът на хората, които искат да получат президентска номинация от Демократическата партия на САЩ бе като увеселително влакче, което започва с бавно изкачване, след което с бясна скорост се движи наляво-надясно докато не завърши с внезапен край, пише в коментар американското издание  The Hill .  \r\n \r\nПърво видяхме разгорещен половинчасов спор относно главните точки на общественото здравеопазване – чухме за „Здравеопазване за всички“ на Бърни Сандърс и Елизабет Уорън, минахме през „Здравеопазване за Америка“ на Бето О‘Рърк и стигнахме до Пит Бутигег и неговата идея „Здравеопазване на всички, които го искат“.  \r\nЕто една идея за демократите – вземете най-добрите точки от всеки кандидат и ги вкарайте в обща програма „Здравеопазване за всички американци, които го искат или някой американец, който иска част от него или повечето американци, които не са сигурни какво искат“, пише подигравателно авторът на статията Стийв Израел. \r\n \r\nТежките времеви рамки, наложени от излъчващата телевизия СNN почти накара кандидатите да пропускат всяка втора дума преди да бъдат прекъснaти от неумолимото „благодаря ви“. Имаше някои блестящи и обмислени идеи. Най-запомнящият се момент принадлежеше на Тим Раян, който се скара на свой опонент с думите „Бърни, не е нужно да крещиш“. Освен това Стийв Бъллок явно не се е поучил от опита на Джими Картър да не използва думата „пролиферация“ по време на спор. Вторият кръг е насрочен за сряда вечерта, и когато приключи, ето как ще изглеждат нещата: \r\n \r\nГрупа едно: Аутсайдерите \r\nЗа по-незначителните кандидати, които имат нисък рейтинг в единичните числа, най-голямата цел е да се класират за следващия дебат в Хюстън през септември. Това изисква подкрепа от повече от 2 процента и над 130 хил. донори. Някои от кандидатите поне получиха нужното внимание за да създадат кауза на своите привърженици.  \r\n \r\nГрупа две: битката за лявото  \r\nСандърс и Уорън, двама прогресивни сенатори от Ню Ингланд с почти равна подкрепа, направиха впечатление и се отделиха от останалите по време на дебата. И двамата искат „Здравеопазване за всички“ и по-високи такси за богатите американци. Единият е прогресивен „демократ-социалист“, а другият е твърде прогресивен „капиталист до мозъка на костите си“. Ако имаше нещо, което да ги обединява, това бяха общите нападки, които отправяха към своите по-умерени съпартийци.  \r\n \r\nГрупа три: Байдън в светлината на прожекторите  \r\nКандидатът на демократите, който води на сегашния президент Доналд Тръмп с минимална преднина в повечето проучвания трябва да се справи с аргумента на опонентите си, че е твърде стар за да се справи с Тръмп. Това е именно Джо Байдън. Август ще тества издръжливостта на едни кандидати и парите на други. За някои ще донесе енергия, за други умора, а след това карнавалът ще се премести в Хюстън.  \r\n : Цанко Цолов", "date": "2019.07.31", "title": "The Hill: Карнавалът на демократите бе открит"}
{"url": "http://www.focus-news.net/news/2019/07/31/2685783/smiven-liturgiya-shte-bade-otsluzhena-v-potopenata-tsarkva-kray-yazovir-zhrebchevo-tazi-nedelya.html", "text": "Архиерейското наместничество в град Нова Загора известява благочестивите християни, че на 4 август ,неделя, – 7-ма неделя след Петдесетница, от Негово Високопреосвещенство Старозагорския митрополит Киприан в храм “Св. Йоан Рилски Чудотворец” – Потопената църква край  язовир Жребчево ще бъде отслужена Божествена Света Литургия. Началото на службата е от  9. 00 часа. \r\nПриканват се миряните да вземат молитвено участие и да влязат в духовната радост на празника.", "date": "2019.07.31", "title": "Сливен: Литургия ще бъде отслужена в Потопената църква край язовир Жребчево тази неделя"}
{"url": "http://www.focus-news.net/news/2019/07/31/2685782/pazardzhik.html", "text": "Съдия Мариана Шотева беше преизбрана за председател на Административен съд – Пазарджик за втори мандат, сочи справка на сайта на  Върховния административен съд .  Кандидатурата й е гласувана единодушно от членовете на съдийската колегия към Висшия съдебен съвет.  Във връзка с преизбирането си, съдия Шотева подчерта, че всички дела в Административен съд – Пазарджик се решават в едномесечен срок, въведени са електронни папки, а на адвокатите и страните се изпращат призовки и съобщения по електронен път. В съда е създадено своеобразно аналитично звено, като засега със задачата да анализира практиката е натоварен един съдия.", "date": "2019.07.31", "title": "Пазарджик: Съдия Мариана Шотева беше преизбрана за председател на Административен съд – Пазарджик за втори мандат"}
{"url": "http://www.focus-news.net/news/2019/07/31/2685784/tanjug-sarbiya-ima-silna-podkrepa-ot-rusiya-za-zashtita-na-svoya-suverenitet-kaza-neboysha-stefanovich.html", "text": "Сърбия има силна подкрепа от страна на Русия в защита на своя суверенитет и териториална цялост, особено що се отнася до Косово, това заяви сръбският министър на вътрешните работи Небойша Стефанович, съобщава  Tanjug . В интервю за сръбска телевизия той добави също така, че Москва е готова да  даде поддръжката си на Белград при блокиране членството на Прищина в Интерпол. По думите на Стефанович, Кремъл подкрепя Сърбия в множество двустранни и международни проекти, и особено при плана за справяне с последствията на едно евентуално приемане на Косово в Интерпол.   \r\n : Цанко Цолов", "date": "2019.07.31", "title": "Tanjug: Сърбия има силна подкрепа от Русия за защита на своя суверенитет, каза Небойша Стефанович"}
{"url": "http://www.focus-news.net/news/2019/07/31/2685781/tass-v-chetvartak-savetat-za-sigurnost-shte-provede-speshno-zasedanie-za-severna-koreya.html", "text": "Съветът за сигурност към ООН ще проведе в четвъртък спешно заседание, касаещо Северна Корея и последните изстреляни от Пхенян ракети, съобщава  ТАСС , като се позовава на информация от свой източник. Според агенцията, срещата е свикана от Великобритания, Франция и Германия, а действащият председател на Съвета – Полша, е взела решение то да се проведе в първата половина на деня (следобед българско време).  \r\nБезпокойството си от действията на Северна Корея изрази и Антониу Гутериш – генералният секретар на ООН.  \r\n : Цанко Цолов", "date": "2019.07.31", "title": "ТАСС: В четвъртък Съветът за сигурност ще проведе спешно заседание за Северна Корея"}
{"url": "http://www.focus-news.net/news/2019/07/31/2685785/dobrich-na-otkrita-stsena-dvoretsa-kray-balchik-shte-bade-predstaven-baletat-pepelyashka.html", "text": "На открита сцена „Двореца“ ще бъде представен балетът „Пепеляшка“ с участието на солисти от Държавния театър за опера и балет – Красноярск, Русия и Държавна опера – Варна. Това съобщи Галя Георгиева, организатор международни фестивали, културна дейност и специални събития в Държавния културен институт - Културен център „Двореца“ край Балчик, предаде кореспондентът на  Радио „Фокус” – Варна . Балетът е по музика на Сергей Прокофиев, хореографията е на Сергей Бобров, в главните роли - Елена Свинко – Русия, Марчело Беличани – Италия, Павел Кичев, Галина Велчева и Пердита Джейн Ланкастер и Мириам Рока Круз. Режисьорът и хореограф Сергей Бобров е з.а. на Русия, главен балетмайстор на Държавна опера - Варна. Бобров създава модерна хореография, без да заимства от познатите класически интерпретации, като превръща известния танц на часовете в красива хореографска рамка на цялата постановка. Визията за изтичащото време, пресъздадена в елегантна хореография за 12 балетни артисти, е допълнена с ефектни сценографски, костюмографски и светлинни решения. Представлението е на 3 август от 21.00 часа. Билети могат да бъдат закупени на каса „Воденица“.  \r\nЖулиета НИКОЛОВА", "date": "2019.07.31", "title": "Добрич: На открита сцена „Двореца“ край Балчик ще бъде представен балетът „Пепеляшка“"}
{"url": "http://www.focus-news.net/news/2019/07/31/2685762/tass-obuchavashtite-se-za-upravlenie-na-f-35-turski-piloti-shte-se-zavarnat-v-stranata-si-na-parvi-avgust.html", "text": "Турските пилоти, които се намират в САЩ с цел обучение за използване на изтребителя от пето поколение F-35, ще се върнат в родината си на първи август, съобщават турски медии, предава  ТАСС . Освен летците, американска земя ще напусне и военния персонал, който е бил обучаван да обслужва най-модерния изтребител на САЩ.  \r\nНа 17 юли Белият дом съобщи, че ще изключи Анкара от програмата на F-35 заради покупката на руските системи С-400.  \r\n : Цанко Цолов", "date": "2019.07.31", "title": "ТАСС: Обучаващите се за управление на F-35 турски пилоти ще се завърнат в страната си на първи август"}
{"url": "http://www.focus-news.net/news/2019/07/31/2685779/kardzhali-s-1000-poveche-se-ochakva-da-badat-tazi-godina-grazhdanite-koito-shte-poluchat-tseleva-pomosht-za-otoplenie-v-oblastta.html", "text": "С 1000 повече се очаква да бъдат тази година гражданите, които ще получат целева помощ за отопление в областта. Това каза на пресконференция Цветелин Хаджиев, директор на Регионалната дирекция Социално подпомагане-Кърджали, предаде репортер на  Радио \"Фокус\" . До 29 юли Дирекцията е отчела завишаване на заявленията с над 46 % през 2018 година. Това са 4414 бр. за тази година. За 2018 година са отпуснати помощи на 7228 души. „Нашият анализ сочи, че от 15 до 20 процента ще бъде завишен броя на лицата, които ще получат помощ. Проблемът за точния анализ се затруднява от липсата на информация за фактическото състояние на възрастното население. Ако се отчете само дохода, би трябвало да имаме още нови заявления с още не по-малко от 15%. Очакваме още около 1000 заявления, а може да достигнат и до 1500, но ни е трудно да прогнозираме предварително. Още хиляда лица очакваме да получат целева помощ“, поясни Цветелин Хаджиев.  \r\nОбщо в Регионалната дирекция по отделни дирекции в общините от областта, към настоящия момент са постъпили 4414 заявления-декларации, през 2018 година са били общо 9491. Броят на отпуснатите помощи за настоящата година само за месец юли е 958 за областта, което представлява 21,70 % от общия брой постъпили заявления-декларации към настоящия момент. В дирекция Социално подпомагане-Ардино са постъпили 900 заявления само за месец юли, спрямо миналата година това е с 62 % повече. В Джебел са постъпили 332 заявления, с 40 % повече от миналата година. В Кирково от 660 (38% повече) постъпили заявления и в Момчилград от 328 (37 % повече) постъпили заявления, няма още обработени декларации. Най-активни са дирекциите Социално подпомагане-Кърджали -1639 бр. декларации, което е с 51 % повече от 2018 и дирекция Социално подпомагане-Крумовград – 552 бр., което е с 42% повече, като броя на обработените при тях е по-висок, спрямо другите общини от порядъка на 30 - 40% . \r\nРазмерът на целевата помощ за отопление е 93,18 лв. за месец или общо 465, 20 лв.  за целия зимен сезон. Помощта се предоставя за пет месеца, за периода от 1 ноември до 31 март. Срокът за подаване на декларация-заявление до дирекциите за социално подпомагане е от 1 юли до 31 октомври. Лицата и семействата подават заявление-декларация по настоящ адрес, а не по постоянен, както беше до сега . 500 киловатчаса ще се отпускат тази година - 300 дневна енергия и 200 нощна. По-рано този размер е бил 360 киловата и 373 лв. за целия период. Помощта ще се получава вече наведнъж, а не както миналата година на два пъти. 98 % от заявителите искат да получат средствата в брой, за електроенергия, еденици само предпочитат твърдо гориво. Срокът за изплащане на сумите е до месец, след месеца на издаване на заповедта за отпускането,  като гражданите имат право да разполагат с парите свободно.  \r\nДруг важен елемент е размерът на пенсиите, определени след първи юли 2008 година - той ще се намалява с корекционен коефициент 1,462, а не както по-рано с 1,384,  което дава възможност на тези с по-високи пенсии да получат достъп до целевата помощ за отопление. „Така например, при нас най-големият размер за целева помощ за отопление за лица над 75 години, живеещи сами, е в размер на 277 лв. Ако някой има пенсия над 400 лв. от порядъка 430- 440лв., то ще има възможност, когато се коригира тя с новия коефициент, да получава целева помощ за отопление“, поясни регионалният директор. \r\nОсновата за определяне на дохода за отопление е два пъти гарантирания минимален доход -150 лв., по-рано той е бил 75 лв., като това дава възможност на повече лица да получат целевата помощ, съобразно възрастта, семейното положение и здравословното състояние, учебна заетост и т.н. Целта е да се прилага максимално индивидуален подход, да не се вкарват всички в една целева група, за да може да се предоставя целева помощ индивидуално, спрямо потребностите на хората.  \r\n„Дирекциите Социално подпомагане ще бъдат подложени на по-голямо натоварване, ние нямаме увеличаване на броя на социалните работници в нашите дирекции през този период, но те ще трябва да обработят по-голям брой заявления-декларации. От тази гледна точка, ние се опитваме да прогнозираме и да търсиме решения, с оглед на натовареността и създаване на адекватни условия за гражданите.  \r\nВъв връзка с новия закон за хората с увреждания, който влиза в сила в частта си за непосредственото предоставяне на личната помощ от първи септември, изискванията са да се създадат специализирани отдели за извършване на индивидуална оценка, но ние в дирекциите не разполагаме с възможности за обособяване на трети отдел и заедно с отделите, които по-рано се водеха „Социална закрила“ и „Социални услуги“ станаха отдели „Индивидуална оценка, социални услуги и социална закрила“.  Във връзка с новия закон за хората с увреждания се създават графици и се пътува до отдалечени села за прием на декларации. \r\nТази година, поради комплексното административно обслужване, не е необходимо гражданите да подават документи за собственост. На база на споразумение за междуинституционален обмен, се кандидатства само със заявлението, не се носят документи, а само личната карта. В хода на проверката, ако се констатира някоя липса, в 14 дневен срок трябва да се представи нужния документ. „И ТЕЛК-решенията не е необходимо да се представят, ние служебно ги получаваме. Пенсиите също ги получаваме от НОИ служебно. Има голямо облекчение и намаляване на административната тежест. Няма идеални системи, но системата максимално се стреми да реагира адекватно и ние се стремим да бъдем адекватни на потребностите на гражданите на нашата територия“, каза в заключение Цветомир Хаджиев, директор на Регионална дирекция „Социално подпомагане-Кърджали. \r\nДарина ДЕЕНИЧИНА", "date": "2019.07.31", "title": "Кърджали: С 1000 повече се очаква да бъдат тази година гражданите, които ще получат целева помощ за отопление в областта"}
{"url": "http://www.focus-news.net/news/2019/07/31/2685788/plovdiv-otlichieto-pocheten-znak-na-grad-plovdiv-shte-bade-vracheno-na-balgarski-generali-na-predstoyashtata-sesiya-na-obshtinskiya-savet.html", "text": "Отличието „Почетен знак на град Пловдив” ще бъде връчено на български генерали на предстоящата сесия на Общинския съвет от 09.00 часа на 1 август. Това съобщиха за  Радио „Фокус“ – Пловдив  от отдел „Връзки с обществеността“ на Общинския съвет в Пловдив. Удостоени с почетното отличие ще бъдат бригаден генерал Иван Желев и генерал-лейтенант Димитър Попов. Решението на Общински съвет- Пловдив е гласувано във връзка с 100-годишния юбилей на ген. Желев и 90-годишнината на ген. Попов. \r\nГенерал Иван Желев има значителен принос в подобряване на инфраструктурата и благоустрояването на град Пловдив. Ген. Желев започва своята служба в Строителни войски през 1947 година, а като нейн командир в периода 1959-1985 година дивизията участва в изграждането на редица промишлени предприятия, жилищно¬строителни кооперации и културно-исторически обекти в града и областта. В края на лятото на 1957 година Пловдив е сполетян от невиждано голямо наводнение. Бурните води на Марица отнасят стотици къщи, разположени около двата и бряга. До края на годината са изградени редица жилищни блокове, които приютяват пострадалите от наводнението. Изграждането на 165-метровият мост при Панаирния град също е строен под командването на ген. Желев. Мостът е завършен предсрочно и предаден за експлоатация през септември 1959 година. По същото време е изградена и автогара Юг. Наред със строителните задачи ген. Желев има принос и за повишаване на бойната и професионалната подготовка, която следва пътя на потребностите на развитие на Българската армия и придобиване на строителна специалност. \r\nВ своята 41 години активна служба в редиците на Българската армия ген. Димитър Попов работи упорито и всеотдайно за повишаване на бойната готовност, бойната мощ и мобилизационна готовност на армията. Активно участва в ръководството и възпитанието на хиляди офицери, сержанти и войници за защита на териториалната цялост и независимост на България. Под негово ръководство армията участва активно в борбата срещу природни бедствия, аварии и катастрофи. Ген. Попов започва военната служба в школата за запасни офицери „Христо Ботев“, като я завършва с отличие. През годините ген. Попов преминава през редица командни длъжности, като през есента на 1965 година е назначен за командир на „33-ти мотосрелкови полк – Звездец”. През 1977-а е назначен за командир на 16-ти мотострелкови дивизион. През 1987 година е назначен за командващ на 2-ра Българска армия.", "date": "2019.07.31", "title": "Пловдив: Отличието „Почетен знак на град Пловдив” ще бъде връчено на български генерали на предстоящата сесия на Общинския съвет"}
{"url": "http://www.focus-news.net/news/2019/07/31/2685786/pazardzhik-obshtina-panagyurishte-vavede-novi-pravila-pri-izdavaneto-na-karti-za-parkirane-na-hora-s-trayni-uvrezhdaniya.html", "text": "Община Панагюрище въведе нови правила при издаването на карти за паркиране на хора с трайни увреждания, съобщиха от  общинската администрация . Община Панагюрище актуализира реда и условията за издаване на Карти за паркиране на местата, определени за превозните средства, обслужващи хора с трайни увреждания. С новата заповед се създаде възможност за разширяване обхвата на лицата, които могат да се възползват от предоставяната услуга, а именно: хора с намалена работоспособност или вид и степен на увреждане 50% и над 50%, удостоверено с експертно решение на ТЕЛК или НЕЛК, с постоянен или настоящ адрес в община Панагюрище. Хора с намалена работоспособност или вид и степен на увреждане 50% и над 50%, удостоверено с експертно решение на ТЕЛК или НЕЛК, които не притежават автомобил. Картата за паркиране на хора с трайни увреждания ще е валидна само при присъствието на притежателя й, като водач на МПС или като пътник в него. Заявление по образец се подава в Център за административно обслужване към Община Панагюрище, град Панагюрище, площад „20-ти април“ № 13.", "date": "2019.07.31", "title": "Пазарджик: Община Панагюрище въведе нови правила при издаването на карти за паркиране на хора с трайни увреждания"}
{"url": "http://www.focus-news.net/news/2019/07/31/2685776/ilir-meta-septemvri-e-tvarde-kasno-za-izbori.html", "text": "От своя профил в социалните мрежи албанският президент Илир Мета заяви, че на държавата й трябват предсрочни избори колкото се може по-скоро, като поясни, че септември ще е твърде късно, съобщава предаващият на албанския език скопски телевизионен канал  “Алсат-М“ .  \r\n„Албания има нужда от избори. Сега! През септември ще бъде късно. Политическите лидери трябва да се откажат от твърдоглавието си и да не ходят по две различни пътеки – недемократична и неевропейска, с което двете страни ще оставят страната за неясно колко дълго в страни от поискания от албанците европейски път“, пише държавният глава.  \r\n : Цанко Цолов", "date": "2019.07.31", "title": "Илир Мета: Септември е твърде късно за избори"}
{"url": "http://www.focus-news.net/news/2019/07/31/2685787/the-independent-sinat-na-osama-bin-laden-e-martav-sochat-danni-na-razuznavaneto.html", "text": "Синът на лидера на Ал Кайда Осама бин Ладен и вероятен негов наследник Хамза бин Ладен е мъртъв, според разузнавателни данни, с които разполагат САЩ, пише британският вестник  The Independent . Това съобщиха различни медии в сряда, но все още не е потвърдено от официални лица от американското правителство, не е ясно и дали службите на САЩ имат общо със смъртта му.  \r\n \r\nПоследната поява на Хамза бин Ладен бе миналата година. В рамките на видео съобщение той призова хората на Арабския полуостров да въстанат, като същевременно заплаши и Саудитска Арабия. Страната отне гражданството му през месец март, когато  американският Държавен департамент обяви награда от един милион долара за информация, която би могла да доведе до идентифицирането на неговото местоположение.  \r\n \r\nХамза, за който се предполага, че е около 30-годишен, бе рамо до рамо с баща си в Афганистан преди терористичното нападение на 11 септември, след което прекара известно време в Пакистан след като интервенцията на САЩ в Афганистан го изгони от страната. Според анализатори, Хамза представлява младият глас на групировката Ал Кайда, чийто възрастни лидери не успяват да привлекат нови бойци към терористичната организация.  \r\n \r\nОсама бин Ладен бе убит от американски специални части, които нападнаха неговата база в Пакистан през 2011 г. Неговият син вече е обявен за световен терорист от Държавния департамент, след като призовава за терористични актове в западните столици и заплаши да отмъсти за убийството на баща си.  \r\n : Цанко Цолов", "date": "2019.07.31", "title": "The Independent: Синът на Осама бин Ладен е мъртъв, сочат данни на разузнаването"}
{"url": "http://www.focus-news.net/news/2019/07/31/2685789/smolyan-fotoalbum-i-fotoizlozhba-na-fotografa-hudozhnik-dancho-danchev-shte-badat-predstaveni-na-2-avgust.html", "text": "Фотоалбум и фотоизложба на фотографа-художник Данчо Данчев ще бъдат представени в Смолян на 2 август от 18.00 часа в зала „Петър Стайков“. Това съобщиха организаторите на  проявата . Албумът за светлописецът на Родопите, както е наричан Данчо Данчев, се издава от община Смолян по идея на семейството на твореца и със съдействието на Държавен архив, Регионален исторически музей „Стою Шишков” – Смолян  и Регионална библиотека „Николай Вранчев” – Смолян. \r\nКонсултанти на фотоалбума са Андон Михайлов, Йорданка Михайлова, Любомир Михайлов. Редактор е Росица Примовска, а фоторедактор е Сашо Сарандалиев. Репродукциите и обработката на  фотографиите са на Сашо Сарандалиев и Атанас Киряков. Коректор е Зина Павлова, предпечатна подготовка и печат са на  „Принта ком”. \r\nДанчо Тодоров Данчев /15 март 1925 – 1 юни 1982/ е фотограф-художник, удостоен от Министерския съвет през 1951 г. Той е бил фоторепортер на вестник „Родопски устрем”, фотожурналист, награден с орден „Кирил и Методий“ –  3 степен, кореспондент от Смолян на централни медии. Данчев е основател на Киноклуб „Орфей“ към читалище „Христо Ботев“ – Смолян, кореспондент на Българска национална телевизия и общественик.", "date": "2019.07.31", "title": "Смолян: Фотоалбум и фотоизложба на фотографа-художник Данчо Данчев ще бъдат представени на 2 август"}
{"url": "http://www.focus-news.net/news/2019/07/31/2685790/the-times-haos-prez-otpuskarskiya-sezon-sled-kato-british-earueys-ne-uspya-da-predotvrati-stachkata.html", "text": "Пътуващите с авиокомпанията „Бритиш Еъруейс“ ще се сблъскат с хаос по средата на летните почивки, след като фирмата не успя да спре стачката на своя персонал, пише авторитетното британско издание  Times . \r\nАпелативният съд в сряда отхвърли искането на компанията да наложи съдебно разпореждане за спиране на предложената от работниците стачка.  \r\nЖури от трима съдии постанови, че посечените от Асоциацията на пилотите на „Бритиш Еъруейс“ (Balpa) са валидни и оправдават стачните действия. Това означава, че около четири хиляди пилоти ще прекратят работата си в продължение на две седмици, което ще предизвика хаос в компанията, с която дневно летят около 145 хил. души.  \r\nЛетците заявиха, че няма да посочат предварително датата в която ще спрат работа. Стачката е заради искане за повишаване на заплащането и получаване на процент от печалбата на компанията, който ще бъде разпределен на членовете на Асоциацията.  \r\n : Цанко Цолов", "date": "2019.07.31", "title": "The Times: Хаос през отпускарския сезон след като „Бритиш Еъруейс“ не успя да предотврати стачката"}
{"url": "http://www.focus-news.net/news/2019/07/31/2685792/la-times-pochina-hal-prins.html", "text": "Продуцентът и режисьор на „Бродуей“ Хал Принс, който се разшири границите на музикалното кино с представления като „Фантомът на операта“, „Кабаре“ и „Суини Тод“, почина на 91-годишна възраст, съобщава вестник  LA Times . В рамките на зашеметяващата си кариера, Принс, който при раждането си получава името Харолд, е печелил 21 награди „Тони“ и бе известен със своите последователни режисьорски действия и бе непредвидим и безкомпромисен що се отнася до избора си на сцената.  \r\n : Цанко Цолов", "date": "2019.07.31", "title": "LA Times: Почина Хал Принс"}
{"url": "http://www.focus-news.net/news/2019/07/31/2685780/spetsializiranata-prokuratura-pusna-ot-aresta-obvineniya-v-kiberterorizam-sobstvenik-na-firma-tad-grup-ivan-todorov.html", "text": "Специализираната прокуратура пусна от ареста обвиненият в кибертероризъм собственик на фирма \"ТАД груп\" Иван Тодоров. Това съобщиха от  БНТ . Наложена му е мярка \"парична гаранция\" в размер на 100 000 лв. Съдебният състав реши, че няма събрани доказателства да се предположи, че Иван Тодоров е подбудил Кристиян Бойков да копира нерегламентирани данни от НАП и да ги разпространи с цел да всее смут и страх сред населението. \r\nОт прокуратурата са категорични, че собственикът на \"ТАД груп\" не е съдействал по никакъв начин на разследващите. Събраните до момента доказателства са само от декриптирането, което антимафиотите са успели да направят. Установено е, че от информационната система на НАП са копирани личните данни на над 5 милиона и 100 хиляди души.", "date": "2019.07.31", "title": "Специализираната прокуратура пусна от ареста обвинения в кибертероризъм собственик на фирма \"ТАД груп\" Иван Тодоров"}
{"url": "http://www.focus-news.net/news/2019/07/31/2685791/zoran-zaev-gruevski-bi-pomognal-nay-mnogo-ako-se-varne-da-si-izlezhi-prisadata.html", "text": "Македонският премиер Зоран Заев заяви, че неговият предшественик Никола Груевски, който избяга в Будапеща, би помогнал най-много на страната си, ако се върне за да излежи присъдата си, предава телевизионният канал  “24 вести“ . Реакцията на Заев е отговор на съобщение на бившия премиер в социалната мрежа „фейсбук“, гласящо: \r\n„Като гледам какво се случва в страната ми идва да се върна и помогна на Заев“. \r\n„Може да дойде. Нека дойде. Трябва помощ в страната. Помощ за страната ще е и да си излежи присъдата. Всичко е помощ“, каза министър-председателят. „Всички изпитваме чувство на отговорност, заради това може да отправя едно двусмислено съобщение – нека се върне“, допълни още той.  \r\n : Цанко Цолов", "date": "2019.07.31", "title": "Зоран Заев: Груевски би помогнал най-много ако се върне да си излежи присъдата"}
