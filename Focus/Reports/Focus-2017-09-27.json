{"url": "http://www.focus-news.net/news/2017/09/27/2440463/dzheremi-korbin-leybaristite-shte-garantirat-svoboden-dostap-do-edinniya-pazar-sled-brekzit.html", "text": "Лидерът на лейбъристите Джереми Корбин, заяви по време на своята реч на партийния конгрес в сряда, че те могат да „гарантират безпрепятствен достъп до единния пазар“ след Брекзит, пише британския ежедневник  Daily Telegraph. \r\nИзданието съобщава още, че след изявлението съветници, близки до лидера на партията, са пояснили, че най-вероятно Корбин е имал предвид само двугодишния преходен период между излизането на Лондон от ЕС и подписването на ново споразумение между двете страни. \r\nВестникът припомня, че ако Великобритания иска да запази достъпа си до единния пазар, ще е нужно да приеме правилото за свободно движение на хора и надзор от Европейския съд, неща, които лейбъристите до сега отхвърляха като възможности.  Цанко Цолов", "date": "2017.09.27", "title": "Джереми Корбин: Лейбъристите ще гарантират свободен достъп до единния пазар след Брекзит"}
{"url": "http://www.focus-news.net/news/2017/09/27/2440453/predstoyashti-mezhdunarodni-sabitiya-za-28-septemvri-agentsiya-fokus.html", "text": "Европейските лидери ще проведат дигитална среща на върха. Вечерта ще се проведе неформална вечеря, на която ще бъдат обсъдени най-важните въпроси от европейския дневен ред.\r\n*** Президентът на Русия Владимир Путин пристига на визита в Турция, по време на която ще проведе разговори с колегата си Реджеп Таийп Ердога\r\n*** Представителят на Каталония, отговарящ за международните връзки на областта, Раул Ромева ще даде пресконференция в Брюксел, на която темата ще е референдумът за независимост, който трябва да се проведе на 1 октомври\r\n***", "date": "2017.09.27", "title": "Предстоящи международни събития за 28 септември ( Агенция „Фокус“ )"}
{"url": "http://www.focus-news.net/news/2017/09/27/2440454/sport-balkan-botevgrad-zagubi-v-gostuvaneto-si-na-rumanskiya-oradeya-s-7085-no-prodalzhava-napred.html", "text": "Балкан (Ботевград) загуби със 70:85 гостуването си на румънския Орадея от първия квалификационен кръг на турнира за Купата на ФИБА, но се класират за следващия етап, тъй като спечелиха домакинството си в Ботевград с 1 точка повече. В следващия кръг техен съперник ще е унгарския Шомбатели.", "date": "2017.09.27", "title": "Спорт: Балкан (Ботевград) загуби в гостуването си на румънския Орадея с 70:85, но продължава напред"}
{"url": "http://www.focus-news.net/news/2017/09/27/2440455/pazardzhik-turska-biznes-delegatsiya-shte-poseti-oblastnata-administratsiya.html", "text": "Областният управител Стефан Мирев ще бъде домакин на посещението на турска бизнес делегация, което ще се състои на 28 октомври от 10.00 ч. в Областна администрация Пазарджик. Това съобщи за Радио „Фокус“ – Пазарджик Мария Ловчинова, експерт в Областната управа. Делегацията ще бъде водена от Генералния консул на Република Турция в Пловдив – г-н Хюсеин Ергани. „В състава й са включени представители на българо-турската търговско индустриална камара, на турско-българския бизнес съвет към Съвета за външноикономически отношения на Турция и представители на търговски камари от различни региони на Република Турция. От българска страна, в срещата са поканени да участват представители на Сдружения на предприемачите от областта, Сдружение на частните хотелиери и ресторантьори, Браншова камара на дървообработващата и мебелната промишленост, камара на строителите – Областно представителство Пазарджик“, уточни Ловчинова. Тя добави, че в рамките на визитата ще бъдат обсъдени възможностите за бизнес партньорства между български и турски фирми от различни браншови организации в двете държави. След работната среща турската бизнес делегация и областният управител ще посетят фирма „РАИС“ – Пазарджик.\r\nАлбена ЖИЛЕКОВА", "date": "2017.09.27", "title": "Пазарджик: Турска бизнес делегация ще посети Областната администрация"}
{"url": "http://www.focus-news.net/news/2017/09/27/2440456/burgas-biznes-inkubatorat-predlaga-za-2-ra-poredna-godina-bezplatno-obuchenie-po-kitayski-ezik.html", "text": "За втора поредна година Община Бургас организира 6-месечен курс по китайски език, който ще стартира от месец октомври в Бизнес инкубатора. Това съобщават от Община Бургас.\r\nОбучението ще водят двете млади преподавателки Дзън и Ян, които вече преподават на учениците от бургаските училища ПМГ „Акад. Никола Обрешков“, СУ „Св. св. Кирил и Методий“ и Търговската гимназия.\r\nЩе бъдат организирани две групи по китайски език, всеки вторник и всеки четвъртък. И двете групи група ще започнат на 10 октомври от 16:30 до 18:00 часа.\r\nЖелаещите да се запишат в курса, трябва да направят предварителна регистрация, защото местата са ограничени до 12-15 души в група.", "date": "2017.09.27", "title": "Бургас: Бизнес инкубаторът предлага за 2-ра поредна година безплатно обучение по китайски език"}
{"url": "http://www.focus-news.net/news/2017/09/27/2440457/afp-nyakolko-raneni-v-kabul-sled-problem-sas-snaryad.html", "text": "Въздушен удар на американските военновъздушни сили е причинил „няколко загуби“, след проблем с изправността на боен снаряд, съобщиха от НАТО, предава AFP. Инцидентът се случи в сряда, по време на посещението на американският секретар по отбраната Джеймс Матис. \r\nТече разследване по случая, съобщават още от Алианса.  Цанко Цолов", "date": "2017.09.27", "title": "AFP: „Няколко ранени“ в Кабул след проблем със снаряд"}
{"url": "http://www.focus-news.net/news/2017/09/27/2440458/sport-balgariya-zagubi-s-32-geyma-sreshtu-germaniya.html", "text": "България загуби с 3:2 гейма срещу Германия в плейофите на Европейското първенство по волейбол за жени след 15:11 в петия гейм. Първият гейм бе спечелен от българските с 25:14. Вторият бе за Германия след 20:25. Третият завърши при 25:16 за България, а Германия спечели четвъртия с 25:19. \r\nГермания ще срещне домакина Азербайджан в четвъртфиналите", "date": "2017.09.27", "title": "Спорт: България загуби с 3:2 гейма срещу Германия"}
{"url": "http://www.focus-news.net/news/2017/09/27/2440459/dimitros-avramopulis-priemaneto-na-balgariya-i-rumaniya-v-shengen-e-politichesko-chestno-i-neobhodimo.html", "text": "Димитрос Аврамопулис, европейският комисар по миграцията и гражданството, заяви на пресконференция в Брюксел в сряда, че приемането на България и Румъния в Шенген е не само политически честно, но и необходимо, предава Independent Balkan News Agency. \r\nСпоред Аврамопулис е важно да се запази баланса между свободното движение на граждани от една страна и сигурността от друга. За да се постигне това е нужно сътрудничество и обединен Шенген, „който трябва да включва Румъния и България“.  Цанко Цолов", "date": "2017.09.27", "title": "Димитрос Аврамопулис: Приемането на България и Румъния в Шенген е политическо честно и необходимо"}
{"url": "http://www.focus-news.net/news/2017/09/27/2440460/voa-premierat-na-kosovo-zayavi-che-nyama-kraen-srok-za-izgrazhdane-na-granitsa-s-cherna-gora.html", "text": "Премиерът на Косово Рамуш Харадинай, заяви по време на визитата си в албанската столица Тирана в сряда, че страната му не си е поставила краен срок относно окончателното определяне на границата с Черна гора, съобщава Voice of America. \r\nХарадинай, който встъпи в длъжност по-рано през септември, добави, че правителството ще започне преговори с Подгорица, „когато имаме по-голяма ясното относно позицията си“. \r\nСпоразумението между Косово и Черна гора бе подписано през 2015 г., но не успя да получи одобрението на Парламента в Прищина, тъй като според опозицията страната би изгубила територията по този начин.  Цанко Цолов", "date": "2017.09.27", "title": "VOA: Премиерът на Косово заяви, че няма краен срок за изграждане на граница с Черна гора"}
{"url": "http://www.focus-news.net/news/2017/09/27/2440461/the-washington-post-eksperti-ot-oon-se-izkaza-protiv-obsazhdaniya-vav-frantsiya-zakon-za-antiterorizma.html", "text": "Двама експерти от ООН изказаха своите притеснения относно обсъждания във Франция закон за антитероризма, пише The Washington Post. Според проекта, властите биха получили извънредни пълномощия, които по думите на двамата експерти, биха могли да повлияят негативно на правата и свободите на гражданите, свободния избор на религия и правото на събрания. \r\nДолната камара на френското Народно събрание обсъждане на проекта в понеделник, очаква се да бъде взето решение тази седмица.  Цанко Цолов", "date": "2017.09.27", "title": "The Washington Post: Експерти от ООН се изказа против обсъждания във Франция закон за антитероризма"}
{"url": "http://www.focus-news.net/news/2017/09/27/2440462/afp-donald-tramp-predupredi-che-uraganite-shte-povliyayat-negativno-na-ikonomicheskiya-rast-na-sasht.html", "text": "Президентът на САЩ Доналд Тръмп заяви в сряда, че серията урагани, които връхлетяха страната тази година, ще повлияят негативно върху очаквания икономически ръст, предава AFP. \r\nПо думите на Тръмп, икономическия ръст през последното тримесечие достигна 3%, което е повече отколкото беше заложено в плана на Вашингтон. \r\nНо според него, „това тримесечие, мисля, щеше да бъдат показани по-добри резултати, но ураганите ще имат своето отражение“.  Цанко Цолов", "date": "2017.09.27", "title": "АFP: Доналд Тръмп предупреди, че ураганите ще повлияят негативно на икономическия ръст на САЩ"}
{"url": "http://www.focus-news.net/news/2017/09/27/2440441/gerb-ottegli-doverieto-si-ot-kmeta-na-haskovo-dobri-belivanov-obzor.html", "text": "ГЕРБ се разграничи се от действията на кмета на Хасково Добри Беливанов. Това стана ясно след изявление пред журналисти в Народното събрание на председателя на парламентарната група на партията Цветан Цветанов. По думите на Цветанов Добри Беливанов не се ползва с подкрепата на партията на местно ниво, защото изцяло се е отклонил от обещанията, които от ГЕРБ са дали през последните няколко години. По повод думи на Елена Йончева в ефира на Bulgaria ON AIR, че Хасково е нов „суджук гейт“, той коментира: „Не искам да влизам в този словесен дебат с Елена Йончева. Ние си имаме своята политическа позиция, своя капацитет и ще направим всичко възможно да защитим обществения интерес“. „Няма да нарушим силата на ГЕРБ в Хасковска област. По-добре е да назоваваш проблемите с истинските им имена отколкото да се криеш зад тях и да смяташ, че имаш кмет, който можеш да защитаваш на всяка цена“, посочи още Цветан Цветанов. Народният представител от ГЕРБ Делян Добрев заяви от своя страна, че поема отговорността за номинацията на Добри Беливанов за кмет на Хасково преди две години .„Днес стана ясно, че кметът Беливанов е с бизнесмена Иван Стаматов на луксозна почивка в Кан, Ница и Монако. Разхождат се с най-модерния джип „Бентли“, което поражда много въпроси и дава отговори“, посочи той. Според него това доказва, че властовият център никога не е бил в община Хасково, а в офиса, къщата и луксозните екскурзии с въпросния бизнесмен. По повод коментара на Елена Йончева, че в общината управляват роднини и приятели на Делян Добрев депутатът от ГЕРБ посочи: „Истината е, че Елена Йончева е „гузен негонен бяга“. Зам.-кметовете, за които тя говори преди дни напуснаха общината, несъгласни с това, което се случва“. „Кметът изпрати декларация как всички случили се неща в общината са благодарение на него, а проблемите са заради зам.-кметовете, а истината е точно обратната“, заяви Делян Добрев. По думите му именно Иван Стаматов е бил „златният пръст“ през 2005 година, когато се сформира кабинетът „Станишев“ . „Не искаме оставката на кмета, а просто си оттегляме доверието. Извиних се публично за това, че съм го номинирал. Истината е, че той е разочарование още от първите дни на управление, не работеше в екип“, заяви още Делян Добрев.", "date": "2017.09.27", "title": "ГЕРБ оттегли доверието си от кмета на Хасково Добри Беливанов  (ОБЗОР)"}
{"url": "http://www.focus-news.net/news/2017/09/27/2440442/sport-balgariya-vodi-s-21-geyma-na-germaniya-v-pleyofite-na-evropeyskoto-parvenstvo-po-voleybol-za-zheni.html", "text": "Женският национален отбор по волейбол на България води с 2:1 гейма на Германия в решаващ плейофен мач от Европейското първенство в Азербайджан и Грузия. Първият гейм бе спечелен от българките с 25:14. Вторият бе за Германия след 20:25. Третият завърши при 25:16 за България. Победителят ще срещне домакина Азербайджан в четвъртфиналите.", "date": "2017.09.27", "title": "Спорт: България води с 2:1 гейма на Германия в плейофите на Европейското първенство по волейбол за жени"}
{"url": "http://www.focus-news.net/news/2017/09/27/2440443/stara-zagora-avtorskata-izlozhba-kontrasti-ot-kraybrezhieto-be-otkrita-v-muzeya-na-fotografiyata.html", "text": "\"Контрасти от крайбрежието\"- авторска изложба на Елена Масларова и Иван Масларов бе  открита в Музея на фотографията в Казанлък, предаде кореспондент на Радио „ Фокус“.  Изложбата бе открита от директора на музея Стефан Папукчиев, който подчерта, че обективът на фотографите вижда Амалфийското крайбрежие като абстракция от контрасти, което може би се дължи на черно-белия им поглед: „Това е причината да изберат да използват максимално техниките за снимане, както при класическа черно-бяла лентова фотография – като начин на композиране и симулация на цветни фотофилтри\". Самите Елена и Иван Масларови споделят, че Италия е върховното усещане от аромат и вкусове: „Домати, моцарела и босилек – Италия е мястото, което милиони пътешественици откриват всеки ден. Снимането там е повече от удоволствие. Докато се разхождаш из тесните улички, скрити в почти всеки град или селце, се озоваваш постоянно в нови светове\" - споделят двамата автори за своето фотоприключение на Ботуша. \"Един незабравим подарък ни отведе на амалфийското крайбрежие преди година. Седем дни преминаха като седем часа, неусетно и бързо. Остана ни споменът за аромат на жасмин и лимони, както и снимки, които да окачим на попрепълнената си стена у дома\"\r\nИзложбата „Контрасти от крайбрежието“ е резултат от втори проект, реализиран от фотографите след разходките им в Италия.", "date": "2017.09.27", "title": "Стара Загора: Авторската изложба \"Контрасти от крайбрежието\" бе  открита в Музея на фотографията"}
{"url": "http://www.focus-news.net/news/2017/09/27/2440444/balgarskiyat-sayuz-po-balneologiya-i-spa-turizam-vrachi-godishnite-si-nagradi.html", "text": "Българският съюз по балнеология и СПА туризъм връчи годишните си награди, с които отличи най-добрите представители в областта на балнео, медикъл-СПА и СПА бизнеса, предаде репортер на Агенция \"Фокус\". Церемонията се състоя в сградата на Общинския театър - Кюстендил. Целта на наградите е да отличи най-добрите практики за последните 12 месеца в сектора балнео, медикъл-СПА и СПА туризъм. Победителите получават не само трофей, но се възползват и от широко медийно покритие в България и Европа, ползвайки мрежата на Европейската СПА асоциация. Кандидатите са оценявани от експертно жури в 7 основни категории. \r\nНаграда \"За цялостен принос към дейността на Българския съюз по балнеология и СПА туризъм\" получи д-р Татяна Ангелова - ръководител нацмедицинската комисия на БСБСПА и председател на Асоциацията по физикална медицина и рехабилитация.\r\nОтличието \"Най-добра българска СПА козметична линия\" получи \"SPA MASTER Роза Импекс\".\r\nЗа \"Най-добър медикъл СПА хотел\" бе отличен \"Севтополис балнео и СПА\" в гр. Павел баня.\r\nНаградата \"Най-добър медикъл СПА комплекс\" получи Медицински център \"Медика Албена\" в к.к. Албена.\r\nКато \"Най-добър СПА хотел\" бе отличен \"Хот Спрингс Медикъл и СПА\" в с. Баня.\r\nОбщина Кюстендил получи наградата за \"Най-бързо развиваща се СПА дестинация\", а \"Aqua House Thermal & beach\"  в к.к. Св. Св. Константин и Елена - отличието \"Най-добра СПА концепция\". \r\nС церемонията за връчване на наградите бе закрит Четвъртият Годишен конгрес на Българския Съюз по балнеология и СПА туризъм, който се провежда в Кюстендил.\r\nВасилена ЙОРДАНОВА", "date": "2017.09.27", "title": "Българският съюз по балнеология и СПА туризъм връчи годишните си награди"}
{"url": "http://www.focus-news.net/news/2017/09/27/2440445/dobrich-kashtata-muzey-adriana-budevska-shte-bade-rekonstruirana-po-avtentichni-danni-i-shte-bade-adaptirana-za-tvorcheski-deynosti.html", "text": "Къщата музей „Адриана Будевска“ ще бъде реконструирана по автентични данни и ще бъде адаптирана за творчески дейности, предаде кореспондентът на Радио „Фокус” – Варна. Предвидената сума за реализиране на дейностите е 64 000 лв., което е отразено в актуализираната този месец Програма за капиталови разходи на Община град Добрич. Проектът е разработен от Кремена Митева, главен уредник в Дом-паметник „Йордан Йовков“ в Добрич, а конструктивният – от арх. Ана Енчева. Къщата музей „Адриана Будевска” е родна къща на голямата българска драматична актриса, един от създателите на националния ни театър – Адриана Будевска. В добруджанския град тя прекарва детските си години до 1889 г. Хрониките разказват, че в задния двор на бащината къща малката Адриана е събирала съседските деца и им е представяла „Спящата красавица”, „Многострадална Геновева”, смъртта на Христо Ботев и други „спектакли”. Героите са много, но актьорът е само един – бъдещата артистка. На това място за първи път се проявява нейният актьорски талант. Къщата е обявена за исторически паметник на културата с национално значение през 1976 г. и става действащ музеен обект през 1978 г. за стогодишнината от рождението на актрисата. Превръща се в един от най-атрактивните и посещавани музеи в Добрич и региона. И до днес е сред малкото къщи музеи в България, посветени на артисти, и единствената за актьор от това поколение – на първостроителите на българския национален театър. Почти 40 години къща музей „Адриана Будевска“ не е реставрирана и ремонтирана. През последните години експозицията е евакуирана, а музейният обект не се посещава и в него не се провеждат културни събития, тъй като съществуват реални рискове за живота и здравето на посетителите заради изключително лошото състояние на сградата. Амбицията на Регионалния исторически музей (РИМ) в Добрич е чрез проекта къщата музей да се превърне в лаборатория за креативни проекти, в общодостъпно творческо пространство, ориентирано най-вече към потребностите на децата и младите хора, да възпитава разбирането, че културата не е само цена, но и ценност. Предвидено е и възстановяване на временната експозиция за Адриана Будевска, за да запознава с живота и сценичните превъплъщения на актрисата. Има идея в предните две стаи на къщата да бъде възстановена експозицията за живота и сценичните превъплъщения на Будевска. Задната стая може да се адаптира за творческа лаборатория или учебен музей, а в двора на къщата да се реализират изложби, пленери и други арт изяви. Амбицията на РИМ - Добрич е да се формират различни творчески екипи и проблемни групи в ученическа, младежка и детска възраст, които да работят за определен период в дадено направление или по конкретна тема. Дейността на всеки от екипите ще може да завършва с реализиране на традиционни или виртуални временни експозиции или инсталации в пространството на къща музей „Адриана Будевска”. Предвижда се също създаване на разнообразни продукти, като сайтове, блогове, фейсбук страници, каталози, постери, дипляни и други подобни според характера на проекта. Къщата музей ще се превърне в пространство за организиране на сценични изяви, уъркшопи (за костюми, декори и други неща, свързани с театъра), представления, аудиториуми, пленери, летни школи, контакти с изявени творци в различни сфери, участие в общински, национални и европейски програми и проекти. Замисля се работа по направлението „Литературата в театъра”, което включва занимания по правоговор, сценична и публична реч, сценична адаптация на художествени текстове, театрални изяви. Желанието на РИМ- Добрич е включване на музейния обект във вече разработения културно-туристически маршрут „Йовковият Добрич – съвременна туристическа дестинация” и чрез разнородните занимания провокиране креативността и даване поле за изява на децата и младите хора в Добрич и региона. Идеята на музейните работници е ремонтът да приключи до декември 2018 година, когато ще бъдат отбелязани 140 години от рождението на Адриана Будевска. \r\nЖулиета НИКОЛОВА", "date": "2017.09.27", "title": "Добрич: Къщата музей „Адриана Будевска“ ще бъде реконструирана по автентични данни и ще бъде адаптирана за творчески дейности"}
{"url": "http://www.focus-news.net/news/2017/09/27/2440093/predstoyashti-sabitiya-v-stranata-za-27-septemvri-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nОт 10.00 часа ще се проведе седмичното заседание на Министерския съвет. \r\n***\r\nОт 9.00 часа в хотел „Маринела“, зала „Витоша“, ще се проведе ХІІI-та международна конференция на тема „Тероризъм и електронни медии\". Събитието ще бъде открито от заместник министър-председателя по обществения ред и сигурността и министър на отбраната Красимир Каракачанов. \r\n***\r\nОт 15.00 часа в София Хотел Балкан ще се проведе Международна конференция за българското председателство на ЕС на тема:  „Асоциацията на почетните консули в подкрепа на българското председателство на ЕС“ със специален гост министър Лиляна Павлова. \r\n***\r\nОт 9.30 часа в залата на хотел „България“ в Петрич, заместник-министърът на регионалното развитие и благоустройството Деница Николова ще открие обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ.\r\n***\r\nОт 9.30 часа 1 състав на Специализирания наказателен съд ще гледа делото срещу Стоян И., Квалифицирани състави на изнудване.\r\n***\r\nОт 9.30 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д. обвинени в приготовление за убийство по чл.115 чл.116 НК.\r\n***\r\nОт 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т., Марчело Дж. и Янко П., обвинени в рекет. \r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А., Иван И. и др., обвинени в образуване и ръководене на организирана престъпна група.\r\n***\r\nОт 10.00 часа 5 състав на Специализирания наказателен съд ще гледа делото срещу Христо Г., Квалифицирани състави на изнудване.\r\n***\r\nОт 10.00 часа 7 състав на Специализирания наказателен съд ще гледа делото срещу Иван И., Христо Г., Ани С., Симеон Х. и др., обвинени в образуване и ръководене на организирана престъпна група.\r\n***\r\nОт 10.00 часа 9 състав на Специализирания наказателен съд ще гледа делото срещу Гроздан Т., Иван П., Калоян Г. и др., обвинени в образуване и ръководене на организирана престъпна група.\r\n***\r\nОт 10.30 часа в 7-мо ОДЗ „Детелина“ ще бъде даден Официалният старт на кампанията #ПаркирайТелефона.\r\n***\r\nОт 11.00 часа централата на БЧК (бул. Джейм Баучер“ 76) ще бъде поредната спирка от пътешествието на датчанина Педерсен, който си поставя за цел да обиколи всички представителства на Червения кръст и Червения полумесец по света.\r\n***\r\nОт 11.00 часа в залата на 11-ия етаж на КНСБ ще бъде обсъден  поредният опит на работодателите да се премахне добавката за стаж.\r\n***\r\nОт 11.00 часа в сградата на Столична община на ул. „Париж“ N1 ще се проведе пресконференция на ОРИК Фестивал за независими артисти 2017.\r\n***\r\nОт 13.00 часа 12 състав на Специализирания наказателен съд ще гледа делото срещу Владимир Т., Пламен Н., Радостни А., Георги С. и др., обвинени в образуване и ръководене на организирана престъпна група.\r\n***\r\nОт 13.00 часа в конферентната зала на Съдебната палата, бул. „Витоша“ 2, ще се проведе Национална конференция „Медиацията в подкрепа на съда, институциите и обществото“.\r\n***\r\nОт 13.30 часа 11 състав на Специализирания наказателен съд ще гледа делото срещу Иван Д. и Милкана В., обвинени в образуване и ръководене на организирана престъпна група.\r\n***\r\nОт 13.30 часа 8 състав на Специализирания наказателен съд ще гледа делото срещу Красимир М., Иво Д. и Николай А., обвинени в рекет. \r\n***\r\nОт 13.30 часа 25 състав на Софийския градски съд ще гледа делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 14.30 часа в Посолството на Русия в България при участие на летец-космонавт, Герой на Русия Михаил Корниенко ще се състои откриване на форума „Диалог на нациите“. \r\n***\r\nОт 14.30 часа в зала „Изток” на Народното събрание ще се проведе кръгла маса на тема: \"Съвременни предизвикателства в профилактиката на ваксинопредотвратимите заболявания\"\r\n***\r\nОт 18.00 часа пред затворената алея жители от \"Дружба\" 2 и 1 излизат на протест с искане да се спре презастрояването в квартала.\r\n***\r\nОт 18.00 часа в Музея за история на София с официално откриване на изложба започва Международното биенале на стъклото 2017.\r\n***\r\nОт 11.00 часа в зала „Капитанска“ на Интерхотел България ще се проведе информационен семинар на тема: „Плана за инвестиции за Европа“  за представителите на фирми и организации от сектори, важни за развитието на Бургаски регион.\r\n***\r\nОт 9.00 часа в зала „Пленарна“ на Община Варна ще се състои Двадесет и първото заседание на Общински съвет – Варна.\r\n***\r\nОт 10.00 часа в Зала Варна на Община Варна ще се състои кръгла маса на тема: „Иновативни услуги за възрастни хора в социален риск“, организирана от Община Варна и Асоциация „Да съхраним жената“. В кръглата маса ще участва и Зорница Русинова, зам.-министър на труда и социалната политика. \r\n***\r\nОт 14.00 часа на посещение в Община Варна ще бъде посланикът на Германия Н. Пр. Херберт Салбер. Изявления ще бъдат направени след срещата. \r\n***\r\nОт 14.00 часа в офиса на ПП ГЕРБ общинският съветник Милена Димова ще се срещне с граждани. \r\n***\r\nОт 18.00 часа в ГХГ „Борис Георгиев“ ще бъде открита изложбата „Пространство и светлина“ на Илия Янков. \r\n***\r\nОт 18.30 часа в галерията на ул. Хан Крум №8 ще се състои откриване на самостоятелна изложба – живопис и скулптура на Цветан Лазаров “Небеса или структуриране на пустотата”.\r\n***\r\nОт 10.30 часа в пресклуба на БТА ще се състои пресконференция, организирана от община Златарица във връзка с връчването на  Дванадесетата национална награда за литературна критика \"Иван Мешеков и Иван Радославов\", и преиздаването  на книгата на Иван Мешеков \"П.К. Яворов - поет богоборец\". \r\n***\r\nОт 11.15 часа в пресклуба на БТА ще се състои пресконференция на групата съветници от БСП. Съветниците ще коментират актуални теми, свързани с предстоящата сесия на Общинския съвет и ще изложат своята позиция във връзка с бъдещето на пространството около паметника на Васил Левски във Велико Търново. \r\n***\r\nОт 12.00 часа при източния вход на  Парк „Марно поле“ ще се проведе Кампания „Сърдечни приятелки“ – розов кемпер на фондация „Една от 8 – Нана Гладуиш“. \r\n***\r\nОт 16.00 часа в Читалище „Надежда – 1869“ ще се проведе Среща с проф. Иван Станков и представяне на книгата „Спомени за вода“. \r\n***\r\nОт 18.00 часа в Изложбени зали „Рафаел Михайлов ще бъде открита Обща изложба на участниците в Международно бианале на стъклото-2017. \r\n***   \r\nВ 10.30 ч. кметът на Община Видин Огнян Ценков ще посети филиал \"Незабравка\" на ДГ \"Арабела\", за да връчи лично дарение. Целта е с предоставените средства да бъде извършена подмяната на матраци на част от леглата в детското заведение.-\r\n***   \r\nОт 11.00 часа в пресклуба на БТА Инициативен комитет ще представи кандидатурата на Белоградчишки епископ Поликарп, която издига за митрополит на Видин пред Светия Синод на БПЦ. \r\n***\r\nОт 19.00 часа в камерна сцена на ДКТ ще бъде представена постановката „Тартюф“  по Молиер.\r\n***\r\nОт 19.00 часа в градска концертна зала ще се проведе Симфоничен концерт на Симфониета- Враца.\r\n***\r\nОт 14.00 часа в Регионална библиотека „Дора Габе“ ще се проведе Деветнадесети национален семинар на потребителите на фирма СофтЛиб.\r\n***\r\nОт 19.00 часа в Драматичен театър „Йордан Йовков“ ще бъде представен спектакъл „Боси в парка“ от Нийл Саймън.\r\n***\r\nВ художествена галерия ще бъде представена Изложба „Европейски художници – графици“, посветена на Европейските  дни на наследството 2017.\r\n***\r\nВ Младежки център – Добрич стартира инициатива „Наследници“.\r\n***\r\nОт 14.00 часа в залата на ОбС-Дългопол ще се състои заключителна пресконференция, провеждаща се в рамките на проект „Независим живот за хората в неравностойно положение в община Дългопол”, финансиран от ЕС чрез Европейския социален фонд. \r\n***\r\nВ к.к. „Златни пясъци” ще се проведе Четвъртата международна конференция „Мир и земеделие” по проекта „Хляб на мира”.\r\n***\r\nОт 10.00 часа в парк-хотел „Кюстендил” продължава Четвъртият конгрес на Българския съюз по балнеология и спа туризъм.  \r\n***\r\nОт 9.00 часа Окръжният съд в Пазарджик ще гледа делото делото срещу 14-те обвиняеми за разпространение идеите на ИДИЛ. \r\n***\r\nВ 10.30 часа пред сградата на РИОСВ-Пазарджик ще започне мирна демонстрация в подкрепа на туризма и срещу вредните последици от рудодобива във Велинград. \r\n***\r\nОт 10.00 часа в сградата на Община Перник общинските съветници от ГЕРБ-Перник Цветана Пиралкова и Атанаса Захариев организират приемен ден за граждани.\r\n***\r\nОт 11.00 часа зала „Арена Петрич“ ще се проведе спортното събитие „Общите граници ни правят по-близки.\r\n***\r\nОт 10.30 часа, на игрищата на Младежкия център на Гребната база, заместник-министърът на младежта и спорта Ваня Колева, кметът на район „Западен“ Димитър Колев и директорът на Дирекция „Спорт и младежки дейности“ Петър Зехтински ще открият инициативата на Министерството на младежта и спорта „Бъди активен“, с която се отбелязва Европейската седмица на спорта. \r\n***\r\nОт 11.30 часа, в заседателната зала на Община Пловдив ще се проведе пресконференция за нововъведения в Регионална народна библиотека „Иван Вазов“ с участие на кмета Иван Тотев, заместник-кмета по култура Александър Държиков и директора на библиотеката Димитър Минев. \r\n***\r\nОт 14.00 часа, КСУДС ще се проведат Национални информационни седмици на осиновяването 27.09.2017 г\r\n***\r\nОт 15.00 часа в Индустриалната зона ще бъде направена първата копка на завода на френската група „Латекоер“ в България. \r\n***\r\nОт 15.00 часа, в пресклуба на БТА - Пловдив, бул. \"Шести септември\" 140 ще се състои пресконференция, на която ще бъде изнесена информация по проект за работа на доброволци с деца, настанени за лечение в детска хирургия - УМБАЛ \"Св. Георги\" – Пловдив.\r\n***\r\nОт 18.00 часа в сградата на НЧ „Алеко Константинов” на бул. Шести септември № 160 ще се проведе среща на осиновители и осиновени\r\n***\r\nОт 10.00 часа в Зала „Свети Георги“ (ет. 6 на Областна администрация Русе) ще се проведе съвещание на областния управител с членовете на Щаба за изпълнение на областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации.\r\n***\r\nОт 11.00 часа, в залата на читалище „Христо Смирненски – 1925 г.” в град Садово, площад „Бойко Панайотов“ /срещу сградата на Общината/ ще се състои пресконференция на която ще бъде огласено финалиризането на проекта „Услуги за социално включване и независим живот в Община Садово”, финансиран по Оперативна програма „Развитие на човешките ресурси”. \r\n***\r\nОт 14.00 часа Негово превъзходителство Душан Щраух – извънреден и пълномощен посланик на Република Чехия в България ще посети Сливен. Той ще бъде посрещнат от кмета Стефан Радев, след което ще бъдат официално представен чешки електробус, който ще тръгне от площад „Хаджи Димитър“ за панорамна обиколка из града.\r\n***\r\nОт 10.00 часа в зала 1 на Община Стара Загора, ще се проведе редовната среща с кметовете на села на територията на общината.\r\n***\r\nОт 17.00 часа в Оперен театър ще се състои Концерт на вокална студия на Стефка Минева към хора на Държавна опера Стара Загора.\r\n***\r\nОт 18.00 часа в РБ „Захарий Кнажески“ ще се състои Представяне на новата книга на Илко Стоев „Пристанищата на Каин“ - първа и втора част.\r\n***\r\nОт 20.00 часа в салона на Държавна опера Стара Загора хитовият бродуейски мюзикъл „АВЕНЮ Q“ ще направи своя дебют на старозагорска сцена.\r\n*** \r\nОт 10.00 часа в зала 203 ще се проведе брифинг.\r\n***\r\nОт 18.00 часа в Регионална библиотека „Стилиян Чилингиров” гостува проф. Огнян Герджиков с представяне на книгата си „Аз не бях политик”.", "date": "2017.09.27", "title": "Предстоящи събития в страната за 27 септември (Агенция „Фокус“)"}
{"url": "http://www.focus-news.net/news/2017/09/27/2440094/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Администрацията на Белия Дом наложи нови санкции срещу Северна Корея, докато напрежението между Вашингтон и Пхенян продължава да ескалира, пише американското издание The Hill.\r\nРестрикциите са срещу осем севернокорейски банки, както и срещу 26 отделни лица, които оперират от Китай, Русия, Либия и ОАЕ.\r\n„Това е продължение на стратегията ни за пълна изолация на Северна Корея, която цели постигането на денуклеаризацията на Корейския полуостров по мирен път“, заяви министърът на финансите на САЩ Стивън Мнучин, чрез съобщение до медиите. „Тази мярка е в синхрон с резолюциите на Съвета за сигурност на ООН“.\r\nНовите санкции идват само един ден, след като външният министър на Северна Корея каза, че съобщението на Доналд Тръмп в Туитър, че Пхенян „скоро няма да го има“ е равнозначно на обявяването на война и заплаши страната му да започне да сваля американски самолети, летящи в международното въздушно пространство около азиатската страна.\r\n*** Президентът на САЩ Доналд Тръмп ще посети остров Пуерто Рико следващия вторник(03.10), за да се срещне с местните власти и да се запознае лично с щетите нанесени от урагана „Мария“, катастрофа, за която някои го критикуваха, че не е обърнал достатъчно внимание, пише американското издание Washington Examiner.\r\nАмериканският президент заяви пред репортери, че не може да пътува по-рано от следващата седмица за американската територия, тъй като островът „е напълно унищожен“. Той каза, че може да посети и Американските Вирджински острови, които пострадаха сериозно от другия ураган, преминал през карибския регион през последния месец – „Ирма“.\r\n„Ще отида в Пуерто Рико във вторник. Това е най-близкия ден, в който мога да го направя, тъй като не искам да разсейвам хората, които в момента извършват действия по първичното възстановяване на щетите и търсят изчезнали хора“, каза Тръмп.\r\nДокато рекламираше реакцията на администрацията си към хората в Тексас и Флорида, които станаха жертва на ураганите „Харви“ и „Ирма“, американският държавен глава каза, че властите ще получат  „отлична оценка“ и за начина, по който са реагирали на катастрофата в Пуерто Рико.\r\n*** Кюрдите излязоха да гласуват масово в референдума за независимост на Иракски Кюрдистан, игнорирайки натиска от Багдад, заплахите от Турция и Иран и предупрежденията на международната общност, че плебисцитът може да предизвика още един регионален военен конфликт. Резултатите от гласуването, организирано от властите на автономния кюрдски регион, се очаква да са твърдо в полза на отделянето от Ирак, но правителството не е задължено да предприеме действия, според резултатите, пише ливанското издание Daily Star Lebanon.\r\nВсе пак, плебисцитът ще даде мандат на лидера на кюрдите Масуд Барзани да води преговори за сецесията на богатия на петрол регион от Ирак.\r\nИзбирателната активност, сред 5,2 милиона имащи право на глас, е 78%, според данни от кюрдска медия и преброяването на гласовете вече е започнало и трябва да завърши в рамките на следващите 72 часа.\r\nИзбирателите имаха възможност да изберат „Да“ или „Не“, отговаряйки на въпроса: „Искате ли региона Кюрдистан и кюрдските райони извън (Кюрдистанския) регион да станат независима държава?“\r\nЗа иракските кюрди – част от най-голямата етническа група, която няма държава – референдумът предостави историческа възможност, въпреки международния натиск за отмяната му.\r\n„Било е и по-зле, виждали сме несправедливости, убийства и блокади“, заяви избирател, чакащ да пусне гласа си в секция в столицата Ербил, докато група от усмихнати жени, облечени в шарени кюрдски рокли, излезе от училището, показвайки пръстите си, изцапани с мастило – знак, че са пуснали гласа си.\r\nВ етнически смесения град Киркук, кюрдите, пеейки и танцувайки, се събраха масово около избирателните секции.\r\nМеждувременно, в град Сюлеймания, който е център на политическата опозиция на Барзани, опашките пред секциите са били по-къси от тези в Ербил. Освен това, из самия град има по-малко билбордове относно референдума, отразявайки мнението на някои местни политици, че гласувайки с „да“ на плебисцита, гласуваш в подкрепа на Масуд Барзани.\r\nПоради разразилата се опозиция срещу референдума сред туркмените и арабите, живеещи заедно с кюрдите в северния иракски град Киркук, която предизвика слухове, че гласуването няма да се проведе в смесените райони, властите назначиха комендантски час за вечерта след гласуването.\r\n*** Президентът на Турция Реджеп Таийп Ердоаган подчерта, че „развяването на израелското знаме“ няма да спаси иракското кюрдистанско правителство от регионална изолация, пише турското издание Hurryiet.\r\n“Ако единствената подкрепа за кюрдския референдум идва от Израел и Работническата партия на Кюрдистан(ПКК) започне да празнува (резултатите) дори преди завършването на изборите, то той не е нито безобиден, нито легитимен“, заяви той.\r\nОсвен това, Ердоган добави, че Турция очаква от кюрдското правителство да отмени гласуването и описа решението на лидера на иракските кюрди Масуд Барзани да го проведе като „предателство“ срещу Турция.\r\n„Всички възможности – от икономически санкции до военна намеса – са на масата... В момента обмисляме коя от тях да използваме. Надявам се, че правителството на региона ще се вразуми преди да се наложи да се използва някоя от мерките, изоставяйки тази авантюра, която ще завърши мрачно“, подчерта турският държавен глава. \r\n***", "date": "2017.09.27", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/27/2440095/nezavisimaya-gazeta-zhenite-v-sauditska-arabiya-veche-imat-pravo-da-badat-shofyori.html", "text": "Кралят на Саудитска Арабия Салман бен Абдул Азис подписа във вторник указ, с който страната дава право на жените да шофират, съобщава телевизия „Ал Арабия“, пише руския всекидневник ”Независимая газета“. \r\nИзданието припомня, че жените в страната в продължение на години се опитваха да достигнат до такова право, но социалното законодателство не позволяваше.  Цанко Цолов", "date": "2017.09.27", "title": "„Независимая газета“: Жените в Саудитска Арабия вече имат право да бъдат шофьори"}
{"url": "http://www.focus-news.net/news/2017/09/27/2440096/evening-standard-kmetat-na-london-zashtitava-ideyata-za-vtori-referendum-za-brekzit.html", "text": "Кметът на Лондон Садик Хан заяви, че ще иска да бъде поет ангажимент за организирането на втори вот, който да определи дали Великобритания да напусне Европейския съюз, пише Evening Standard.\r\nВ интервю за изданието, Хан е заявил, че е „възможно“ в следващата прокламация на Лейбъристката партия да е заложена идеята гражданите отново да изберат дали страната да напусне или остане в ЕС. Според него, сделката между Лондон и Брюксел няма да е достатъчно добра за да се приеме от гражданите без второ гласуване. \r\nAгенция \"Фокус\" припомня, че градоначалникът е член на Лейбъристката партия и участва на провежващия се от 24 до 27 септември конгрес. Цанко Цолов", "date": "2017.09.27", "title": "Evening Standard: Кметът на Лондон защитава идеята за втори референдум за Брекзит"}
{"url": "http://www.focus-news.net/news/2017/09/27/2440097/balkan-insight-balgariya-iska-da-namali-byudzheta-si-za-otbrana.html", "text": "България върви към по-нисък бюджет за отбрана, пише във вторник Balkan Insight. Страната се отдалечава от изискването на НАТО членките на организацията да имат разходи за отбрана, равни на поне два процента от БВП, след като стана ясно, че София смята да определи бюджета в тази сфера на ок. 585 млн. долара. \r\nМедията припомня, че в страната има разделение относно това дали да се следва политика на силни връзки с ЕС и САЩ или с Русия.  Цанко Цолов", "date": "2017.09.27", "title": "Balkan Insight: България иска да намали бюджета си за отбрана"}
{"url": "http://www.focus-news.net/news/2017/09/27/2440098/2018-g-shte-bade-reshavashta-za-stroitelstvoto-na-avtomagistrala-struma-obzor.html", "text": "2018 г. ще бъде решаваща за строителството на автомагистрала „Струма“, а в Кресненското дефиле ще се строят най-високите виадукти. Това каза министърът на регионалното развитие и благоустройството Николай Нанков по време на Седмия дискусионен форум „Строителството през 2018 г. – възможности и перспективи“. По думите му „Струма“ трябва да бъде завършена в пълнота през 2023 година, като през октомври се очаква решението по ОВОС за участъка през Кресненското дефиле, а в средата на 2019 г. трябва да има избран строител и издадено разрешение за строеж, за да стартират дейностите по него. Според него самото строителство е изключително тежко и ще е голямо предизвикателство за бранша, а при рехабилитацията на Е-79 ще се извършат всички предписани от ОВОС дейности. Той обясни, че част от виадуктите ще са по-високи от този при с. Бебреш на АМ „Хемус“ с височина над 100-120 м. По думите му тази част от АМ „Струма“ ще бъде зрелостен изпит за българския строителен бранш. Нанков допълни, че през следващата година трябва да се реализира и съществен напредък по останалата част от АМ „Струма“, която е в етап на строителство, като тунел „Железница“ ще е най-дългият изграждан в България с дължина от 2 км.\r\nПо Оперативна програма „Региони в растеж“ 2014 – 2020 г. ще бъде предоставен ресурс от 370 млн. лв. за функционирането на  три фонда за градско развитие – за Северна България, за Южна България и за София, които ще предоставят нисколихвени кредити на общините и бизнеса за реализиране на проекти на принципа на публично-частното партньорство.\r\nПриоритет за правителството остава и завършването на АМ „Хемус“. Очаква се през 2018 г. реално да се изпълняват строителни дейности по 9,3 км от магистралата в участъка между Ябланица и Боаза. Избран е изпълнителят и за 16,2-километровия участък Белокопитово – Буховци, като се очаква да изтече срокът за обжалване на процедурата, за да се сключи договор. В началото на 2018 г. ще бъде обявена процедура за изпълнител на други 50 км. Така през 2018 г. в процес на изпълнение ще бъдат 75 км от магистралата.\r\nНанков допълни, че очакват тръжната процедура за избор на изпълнител на тол системата да приключи до края на годината и разчитат тя да заработи до края на 2018 г. Според него приходът от нея ще даде значителен ресурс за строителния сектор, а очакваните постъпления ще са достатъчни за реализирането на АМ „Хемус“, участъкът Русе-Бяла, за който се подготвя обществена поръчка за избор на изпълнител, както и за Видин-Ботевград. По думите му допълнително 380 млн. лв. по линия на ОП „Региони в растеж“ също ще бъдат вложени в рехабилитацията на републикански пътища.\r\nЩе се търси финансиране и за довършване на околовръстния път на София. Нанков допълни, че разполагат с 40 млн. лв. от Механизма за свързване на Европа за магистралата София – Калотина, която ще се изпълнява на две отсечки. По думите му останалата част от средствата ще бъдат от националния бюджет.\r\nНанков подчерта, че 2018 г. ще бъде динамична по отношение на водния сектор, където ВиК операторите ще бъдат бенефициенти съобразно новия модел за финансиране на отрасъла. Очаква се през следващата година да започне възлагането и реалното изпълнение на проекти в 15 консолидирани територии за почти 1,5 млрд. лв.\r\nНанков подчерта, че над 700 са въведените в експлоатация многофамилни жилищни сгради по Националната програма за енергийна ефективност, като по 600 сгради се работи, а 700 очакват довършване. Според него това ще е една от основните бюджетни програми за строителния бранш през 2018 г. Пред журналисти министър Нанков уточни, че за следващата година не са предвидени нови средства за Програмата, докато не се разходят наличните към момента. Той подчерта, че е убеден, че тези които са критикували програмата, сега ще бъдат нейни големи защитници.\r\nЗаместник-министър Малина Крумова допълни, че над 11 млн. кв. м и над 140 хил. жилища ще бъдат обновени в рамките на програмата, а над 340 хил. обитатели ще бъдат облагодетелствани. Тя отчете, че програмата ще допринесе за подобряване на екологията с очакваното спестяване на над 319 килотона въглероден двуокис в резултат от очакваното енергопотребление в жилищата. По думите й в момента се отчита, че домакинствата са спестили средно 30% от разходите си за отопление спрямо предишния отоплителен сезон. \r\nЗаместник-министър Деница Николова посочи, че вече е стартирало изпълнението на над 200 проекта по петте програми за териториално сътрудничество, в които участваме със съседните ни страни в този програмен период. По думите й вече са вложени над 50% от разполагаемия ресурс от общо 470 млн. евро. Предстои да бъде обявен оставащият ресурс по програмите с Турция, Сърбия и Македония, на които Министерството на регионалното развитие и благоустройството е управляващ орган. Тази година ще стартира реализацията на инфраструктурните обекти по съвместните програми с Румъния и Гърция. Николова уточни, че фокус за следващата година е Министерството на здравеопазването като бенефициент да кандидатства за реформиране на спешната помощ, изграждане и модернизиране на спешни центрове в страната.\r\nМинистърът за Българското председателство на Съвета на ЕС 2018 Лиляна Павлова заяви, че в условията на Брекзит и намаляващия обем средства, финансовите инструменти ще имат основен дял във финансирането след 2020 година. По думите й следващата година трябва да мислим за бъдещето, показвайки, че можем да работим в условията на публично-частно партньорство и финансов инженеринг. По думите й излизането на Великобритания означава 15 млрд. евро по-малко в бюджета на ЕС и големият въпрос е как с по-малко да направим повече. Според нея кохезионната политика трябва да продължи, защото е двигател на икономиката, растежа и развитието ни. По думите й България трябва да бъде устойчив и стабилен партньор, да търси баланса и най-доброто решение по общоевропейските теми, но не може и не трябва да бъде без национална позиция и беззъби. Като предизвикателство към строителния бранш тя посочи необходимостта от създаването на липсващата свързаност със съседните ни страни - въздушна, транспортна, жп, пътна, енергийна и дигитална.\r\nКметът на София Йорданка Фандъкова заяви, че в началото на следващата седмица ще обяви договорите, които ще прекрати за неизпълнение на текущи ремонти. Тя обаче уточни, че примерите за лоша работа или забавяне са изключително малко. „Примерът от бул. „Шипченски проход“ е ясен – изцяло връщане за преработка на участъците. Договорът, който е сключен с фирмата за бул. „Шипченски проход“ включва много по-голям участък. Тази година ние реализираме само първия етап“, коментира Фандъкова. По думите й той е на стойност около 2,5 млн. лв., а не 8 млн. лв., както е писало в някои медии. Тя не пожела да назове договорите, които подготвя за прекратяване, защото иска всичко да е изрядно, но уточни, че няма да са нито много, нито малко. Фандъкова посочи, че ще продължат със ремонта на малките улици в кварталите и през следващата година. Тя подчерта, че през 2018 г. продължават с мащабната строителна програма, като очакват в края на 2019 г. да има нови 12 км изградено метро. \r\nПредседателят на УС на Агенция „Пътна инфраструктура“ инж. Дончо Атанасов увери, че ще направят и невъзможното до 2022 г. Кресненското дефиле да бъде готово. Според него там, където минат магистрали и нови пътища, идва модернизацията и се строят промишлени предприятия. Като друго голямо предизвикателство, той постави завършването на ринга около София или по-точно на Южната дъга. Според него това ще бъде по-тежък обект и от Кресна, тъй като е в урбанизирана територия. \r\nДруг приоритет на АПИ е АМ „Хемус“. Според него голямо предизвикателство ще бъде да свържат Русе с АМ „Хемус“. „Участъкът между Русе и Бяла е една гробница и няма да пожалим сили да го направим по най-бързия начин. Ще бъдат направени около 80 км от оставащите 260 км“, поясни той. Дончо Атанасов открои и друг приоритет на АПИ - Калотина-София, в частта си Калотина-Драгоман-Сливница. За обхода на Габрово той посочи, че ще приключи през 2018 г., а за този на Казанлък също от АПИ имат проект.\r\nЛюба АЛЕКСИЕВА", "date": "2017.09.27", "title": "2018 г. ще бъде решаваща за строителството на автомагистрала „Струма“ (ОБЗОР)"}
{"url": "http://www.focus-news.net/news/2017/09/27/2440099/daily-express-katalonskiyat-lider-mozhe-da-zagubi-posta-si-zaradi-referenduma.html", "text": "Каталонския лидер Карлес Пучдемон може да загуби поста си като председател на Генералитата на Каталония, заради насрочения за неделя референдум за независимост, обявиха от Мадрид, пише британският всекидневник Daily Express. \r\nПо-рано испанските власти обявиха, че смятат да разположат полиция в областта, която да блокира вота, обявен за незаконен от Върховния касационен съд на Испания. Това е поредния опит на Мадрид да спрат гласуването, но каталонските власти са твърдо решени да осъществят референдума.  Цанко Цолов", "date": "2017.09.27", "title": "Daily Express: Каталонският лидер може да загуби поста си заради референдума"}
{"url": "http://www.focus-news.net/news/2017/09/27/2440100/moskovskiy-komsomolets-rusiya-oproverga-obvineniyata-che-e-zamesena-v-organiziraneto-na-katalonskiya-referendum.html", "text": "Посланикът на Русия в Испания опроверга обвиненията, публикувани на страниците на испанското списание “El Pais”, че Москва е замесена в организирането на каталонския референдум, пише ”Московский комсомолец“. \r\n„В статията в „Еl Pais”, се говори за така наречена руска намеса в събитията в Каталония… всичко е смесено – WikiLeaks и обвиненията за руска намеса и компютърни ботове“, каза посланикът Юрий Коргачин, като добави, че „изглежда има кръгове в Испания, които просто искат да обвинят Русия за нещо“.  Цанко Цолов", "date": "2017.09.27", "title": "„Московский Комсомолец“: Русия опроверга обвиненията, че е замесена в организирането на каталонския референдум"}
{"url": "http://www.focus-news.net/news/2017/09/27/2440101/voa-amerikanskiyat-senat-otlozhi-glasuvaneto-protiv-sistemata-za-zdraveopazvane.html", "text": "Републиканските сенатори изоставиха поредния си опит да премахнат и заменят сегашната система за здравеопазване на САЩ, въведена от предишния президент Барак Обама, предава радио Voice of America. Причината е липсата на достатъчно гласове, заяви сенаторът Бил Касиди, като изрази своето разочарование. \r\nСпоред членовете на Републиканската партия, системата има твърде много недостатъци и трябва да бъде заменена, мнение, което е оспорвано от Демократическата партия. До сега бяха направени няколко опита нейното премахване или основна корекция, но всички се оказаха неуспешни, припомнят от радиото.  Цанко Цолов", "date": "2017.09.27", "title": "VOA: Американският сенат отложи гласуването против системата за здравеопазване"}
{"url": "http://www.focus-news.net/news/2017/09/27/2440102/api-dvizhenieto-po-patya-stumyani-sandanski-se-izvarshva-v-edna-lenta.html", "text": "Движението по път I-1 Струмяни - Сандански, се осъществява в едната лента, поради аварирал автомобил, съобщават от Агенция пътна инфраструктура", "date": "2017.09.27", "title": "АПИ: Движението по пътя Стумяни - Сандански се извършва в една лента"}
{"url": "http://www.focus-news.net/news/2017/09/27/2440103/balgariya-v-svetovnite-medii-agentsiya-fokus.html", "text": "България върви към по-нисък бюджет за отбрана, пише във вторник Balkan Insight. Страната се отдалечава от изискването на НАТО членките на организацията да имат разходи за отбрана, равни на поне два процента от БВП, след като стана ясно, че София смята да определи бюджета в тази сфера на ок. 585 млн. долара. \r\nМедията припомня, че в страната има разделение относно това дали да се следва политика на силни връзки с ЕС и САЩ или с Русия. \r\n*** Шведски турист, който бе заснет на охранителните камери в български хотел как рита камериерка, беше глобен за деянието си, предава шведското издание на The Local.\r\nПрез юни се появи запис от охранителните камери на хотел в популярния български курорт Слънчев бряг как 53-годишен шведски турист рита в лицето камериерка, която в този момент чисти пода.\r\nКамериерката е изпаднала в безсъзнание и е получила сътресение на мозъка. По-късно тя коментира, че е била ритната „като футболна топка“ и че е в шок. Туристът беше арестуван и по време на следствието твърдеше, че не си спомня инцидента, защото е бил пиян.\r\nТази седмица, съдът отхвърли обясненията му и го осъди да заплати глоба от 4500 лева (2960 долара). Освен това, той трябва да заплати и разходите по делото, на стойност 600 лева (362$).\r\nСпоред българските медии, съдията е казал, че мъжът се е опитвал да използва ефектите от алкохола, за да замаскира това, което е направил и е показал „пълна липса на хуманност“.\r\n***Български селяни усилено залягат над учебниците си, мъчейки се да научат думи и знаци от мандарин, предава AFP. Не защото отиват в Китай, а защото Средното царство идва при тях, заради киселото мляко.\r\nМалцина европейци, а всъщност и не много българи са чували за Момчиловци, което се извисява високо по склоновете на Родопите в Югоизточна Европа близо до границата с Гърция.\r\nНо в Китай Момчиловци  разпалва въображението и създава картини на мистерия, чудеса и дълголетие. Един от видовете кисело мляко, които са особено популярни в Китай, е кръстен на родопското село.\r\nТова лято Момчиловци бе домакин на стотици китайски посетители, които дойдоха за третия китайско-български фестивал на киселото мляко.\r\nНавсякъде из селото има знаци на китайски, които напътстват посетителите как да стигнат до мястото, където ще се проведат лекции за здравословните ползи от киселото мляко и сирената.\r\nДецата, които тичат из улиците крещят „Ни Хао“ („здравей“ на китайски) и раздават брошури за фестивала, както и карти на селото на български, китайски и английски езици.\r\nНа втория ден от фестивала имаше и конкурс за „Царицата на млякото“.\r\n„Има две неща, които всеки китаец знае за България – киселото мляко и розите“, казва посетителят от Шанхай Лей Лин. \r\nОсвен всичко друго, Момчиловци е известно и като селото на дълголетието сред китайците. Китайските посетители не са чужди на селото още от 2009-та, когато китайската компания „Bright Dairy“, която през 2009-та година взима момчиловската бактерия, намираща се в млякото. Продуктът на китайската компания се нарича „Момчиловци“, а на опаковката му има българска девойка в традиционна рокля, което допълнително култивира връзки със селото.\r\nВъпросното мляко е от най-продаваното в този сектор на китайския пазар. Често можете да видите надписи с името „Момчиловци“ по спирките и телевизията в Китай.\r\nЕдна от рекламните стратегии се фокусира върху дълголетието, което се постига от киселото мляко.\r\n***", "date": "2017.09.27", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/27/2440104/novaya-gazeta-sadat-v-samara-prizna-za-nezakonna-zabranata-za-provezhdaneto-na-mitinga-na-aleksey-navalni.html", "text": "Съдът в руския град Самара призна за незаконно решението на местните власти да забранят свикване на митинг на опозиционера Алексей Навални. Това съобщава „Интерфакс“, пише вестник “Новая газета“. Според съда, местната администрация не е предоставила нов терен за провеждането на демонстрацията, след като забранява тя да се проведе на избраното от Навални място. \r\nОт изданието припомнят, че до сега Навални получи отказ на пет свои молби за провеждане на демонстрация в града, които бяха мотивирани с подготовка за отоплителния сезон.  Цанко Цолов", "date": "2017.09.27", "title": "„Новая Газета“: Съдът в Самара призна за незаконна забраната за провеждането на митинга на Алексей Навални"}
{"url": "http://www.focus-news.net/news/2017/09/27/2440105/kurdaw-sasht-prizovaha-za-konstruktiven-dialog-mezhdu-bagdad-i-irakski-kyurdistan.html", "text": "Държавният департамент на САЩ излезе със становище, засягащо ситуацията в Иракски Кюрдистан, според което между Ербил и Багдад трябва да се проведе „конструктивен“ диалог по отношение на референдума за независимост на Иракски Кюрдистан. Това съобщава кюрдската телевизия Rudaw. От Вашингтон разкритикуваха решението на иракското правителство да забрани полетите до Ербил, с мотивацията, че това не е позитивно развитие на проблема, казват още от медията. \r\nГоворителят на Белия дом Хедър Науърт също така изрази съжалението на САЩ, че кюрдите са организирали вота, въпреки противопоставянето от страна на Вашингтон и някои други страни. \r\nВ заявлението се казва още, че САЩ подкрепят единен, федерален и демократичен Ирак. Цанко Цолов", "date": "2017.09.27", "title": "Kurdaw: САЩ призоваха за „конструктивен“ диалог между Багдад и Иракски Кюрдистан"}
{"url": "http://www.focus-news.net/news/2017/09/27/2440106/vzglyadrusiya-ispanskite-vlasti-sa-zadarzhali-11-ruski-grazhdani.html", "text": "Испанската полиция е задържала 11 руски граждани по обвинение за членство в престъпна групировка, занимаваща се с пране на пари, съобщиха испанските власти, пише електронната редакция на руското издание “Взгляд“. Сред арестуваните е и Алекнсадър Гринберг, собственик на футболния клуб Марбея. Според властите Гринберг е използвал отбора за пране на пари, като може да става въпрос за сума, достигаща 30 млн. евро. \r\nПо време на акцията, полицията е иззела и определено количество наркотици.   Цанко Цолов", "date": "2017.09.27", "title": "„Взгляд“(Русия): Испанските власти са задържали 11 руски граждани"}
{"url": "http://www.focus-news.net/news/2017/09/27/2440107/mezhdunarodna-nauchna-konferentsiya-na-tema-future-armed-forces-2040-beshe-otkrita-v-sofiya-obzor.html", "text": "Mеждународна научна конференция на тема „Future Armed Forces 2040“ беше открита във Военния клуб в София. Тя се организира от Института за перспективни изследвания за отбраната (ИПИО) на Военна академия „Г. С. Раковски“ съвместно с AFCEA (София) и дирекции \"Отбранителна аквизиция\" и \"Проектно управление\" на Министерството на отбраната. В нея ще вземат участие над 80 експерти от Австрия, България, Великобритания, Гърция, Канада, Катар, Полша, Румъния и САЩ. Темите, които ще бъдат засегнати, са анализ на средата за сигурност 2040 – глобални предизвикателства и тенденции; Балканите и Черноморския регион: възникващи предизвикателства пред сигурността; визия за бъдещите Въоръжени сили на Република България; Въоръжени сили 2040 – способности и инвестиции; технологични тенденции и техния ефект върху бъдещите войни; Въоръжени сили 2040 – човешкият капитал и бъдещи предизвикателства в киберотбраната.\r\nЗаместник-министърът ген.-лейтенант Атанас Запрянов поздрави всички участници и им пожела успех. „Тази конференция е добра възможност да бъде представена и българската гледна точка по всички теми. Изразените тук мнения могат да са от полза при набелязване на работещи практически подходи към решаването на проблемите, произтичащи от глобалните предизвикателства. В не по-малка степен тематиката на форума е свързана и с намирането на начини и средства за изграждане на необходимите способности на бъдещите въоръжени сили така, че те да са максимално ефективни за НАТО и Европейския съюз. А това е ключов фактор за посрещането на бъдещи предизвикателства. Oчаква се технологиите да променят бъдещите войни, затова системата ни на отбрана трябва да бъде готова в кратки срокове да отговори на промените. Това е въпрос на стратегическа култура, която трябва да бъде изграждана още отсега“, каза Запрянов.\r\nФинландската компания Patria, която е част от конференцията, предложи на България местно производство на модерна пехотна машина. Две демонстрации на бронираната машина 8х8 (Patria AMV) вече са били проведени в България – през декември 2016 и юни 2017 г. Според представители на компанията бързото и лесно обучение за експлоатация и поддръжка е било водещо в изработването на дизайна.\r\nPatria предлага на България участие в промишлеността и местното производство, като повече от 50% от инвестицията ще остане в страната. Това ще доведе до отварянето на стотици нови работни места и България ще може да изнася машини с високо качество и стандарти, произведени в страната, на трети пазари. Концепцията за местно производство е в съответствие с намерението на българския министър-председател и министъра на отбраната да включат местната индустрия в програмите за модернизация на българските въоръжени сили.\r\nЦветилена СИМЕОНОВА", "date": "2017.09.27", "title": "Mеждународна научна конференция на тема „Future Armed Forces 2040“ беше открита в София (ОБЗОР)"}
{"url": "http://www.focus-news.net/news/2017/09/27/2440108/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Немска бомба от времето на Втората световна война бе обезвредена в Москва във вторник, пише местното издание “Известия“, като се позовава на информация от Министерството на извънредните ситуации. \r\nЕксплозивът е намерен по време на строителни дейности, като е изчислено, че бомбата може да причини щети на диаметър от ок. 1,8 километра. Властите са евакуирали района, след което устройството е пренесено на специален полигон, където е обезвредено. \r\n*** Съдът в руския град Самара призна за незаконно решението на местните власти да забранят свикване на митинг на опозиционера Алексей Навални. Това съобщава „Интерфакс“, пише вестник “Новая газета“. Според съда, местната администрация не е предоставила нов терен за провеждането на демонстрацията, след като забранява тя да се проведе на избраното от Навални място. \r\nОт изданието припомнят, че до сега Навални получи отказ на пет свои молби за провеждане на демонстрация в града, които бяха мотивирани с подготовка за отоплителния сезон. \r\n*** Посланикът на Русия в Испания опроверга обвиненията, публикувани на страниците на испанското списание “El Pais”, че Москва е замесена в организирането на каталонския референдум, пише ”Московский комсомолец“. \r\n„В статията в „Еl Pais”, се говори за така наречена руска намеса в събитията в Каталония… всичко е смесено – WikiLeaks и обвиненията за руска намеса и компютърни ботове“, каза посланикът Юрий Коргачин, като добави, че „изглежда има кръгове в Испания, които просто искат да обвинят Русия за нещо“. \r\n*** Испанската полиция е задържала 11 руски граждани по обвинение за членство в престъпна групировка, занимаваща се с пране на пари, съобщиха испанските власти, пише електронната редакция на руското издание “Взгляд“. Сред арестуваните е и Алекнсадър Гринберг, собственик на футболния клуб Марбея. Според властите Гринберг е използвал отбора за пране на пари, като може да става въпрос за сума, достигаща 30 млн. евро. \r\nПо време на акцията, полицията е иззела и определено количество наркотици.  \r\n***", "date": "2017.09.27", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/27/2440109/bbc-turskiyat-prezident-zayavi-che-irakskite-kyurdi-mozhe-da-ostanat-gladni-v-sledstvie-na-planirani-sanktsii.html", "text": "Турският президент Реджеп Тайип Ердоган заяви, че иракските кюрди може да стигнат до глад, в следствие на планирани от Анкара санкции срещу региона, заради проведения референдум за независимост, съобщава BBC. Според държавния глава, Масуд Барзани, президент на автономната област, трябва да „се откаже от тази авантюра“. \r\nПо-рано от Багдад обявиха, че дават на Ербил 72 часа за да предаде контрола над своите летища, докато Барзани призова да „не се затваря вратата към диалога, тъй като той може да решава проблеми“. \r\nИракският премиер отговори, че не смята да обсъжда референдума, тъй като според официалната позиция на Багдад, той е противоконституционен.   Цанко Цолов", "date": "2017.09.27", "title": "BBC: Турският президент заяви, че иракските кюрди може да останат гладни в следствие на планирани санкции"}
{"url": "http://www.focus-news.net/news/2017/09/27/2440110/prez-vtoroto-trimesechie-na-2017-g-potreblenieto-na-tsigari-bez-balgarski-aktsizen-banderol-e-na-rekordno-nisko-nivo-ot-7-obzor.html", "text": "През второто тримесечие на 2017 г. потреблениетo на цигари без български акцизен бандерол е на рекордно ниско ниво от 7%.  Данните от последното проучване чрез събиране и анализиране на празни цигарени кутии в 20 големи града в България бяха изнесени на работна среща от петте компании от „Инициативата срещу незаконната търговия“ пред представители на правителството и правоприлагащите органи. Традиционното проучване, което измерва нивата на незаконна търговия чрез събиране на празни кутии от улици и достъпни публични места, беше представено пред министър-председателя Бойко Борисов, министъра на финансите Владислав Горанов, министъра на вътрешните работи Валентин Радев, директора на Агенция „Митници“ Георги Костов,  Борислав Сарафов, заместник-главен прокурор и представители на структурите на държавните институции, ангажирани с противодействие на контрабандата.  Резултатите от изследването по градове показва, че намалява делът на потребление на цигари без български акцизен бандерол в някои от населените места, , но въпреки това нивото остава значително над средното за страната е в 12 града. Компаниите от тютюневата индустрия подчертаха, че повече от 1/3 от цигарите, непредназначени за местния пазар са т.нар. „illicit whites“ – марки, които са създадени с цел единствено да се продават незаконно и нямат аналог на легалния пазар. За първи път бяха представени и данни от изследване на потреблението на нелегален нарязан тютюн.  Според проучването, извършено през четвъртото тримесечие на 2016 г. в 15 държави в Европа, в България 74.6% от изпушения тютюн за ръчно свиване на цигари у нас не е обложен с данъци. Почти 100%  от незаконния рязан тютюн, употребяван в България, е насипен тютюн, който се продава на килограм, опакован в пликове без етикет и извън законните места за продажба. Загубите за държавата в това изследване се оценява на приблизително на 124 млн. лева.  Премиерът Бойко Борисов, заяви, че когато фактите говорят и най-големите критици на управляващите трябва да мълчат. Той заяви, че  най-голямата черна маса пари, правещи корупция в държавата, са от контрабандата. По думите му става въпрос за трилиони в Европа и за милиарди в България. Той допълни, че тенденцията за намаляване на контрабандата е ясна и ще продължи, тъй като е изгодна за държавата и пълни бюджета. Според него резултатите са от събирането на акциза от цигари, горива, алкохол. Борисов обърна внимание, че в момента сме на 120% от плана за изпълнение за приходите. Мога да ви уверя, че сега България е в първата петица по намаляване на контрабандата, но скоро ще влезем в тройката. Премиерът гарантира на инвеститорите, че до следващите проучвания данните ще бъдат още по-добри и прогнозира около 100 млрд. брутен вътрешен продукт в страната. Министърът на финансите Владислав Горанов заяви следното, че България успява да охранява не само границите си, а и икономическите си интереси. Той обърна внимание, че акцизът върху цигарите заема около 48 % от общия преход от акциза. Той заяви, че ще предложа на правителството позиция по изменение на евродирективата за достигане на минималните акцизни ставки в ЕС в съответствие с изразената от индустрията позиция. Министърът на вътрешните работи Валентин Радев обяви, че противодействието на контрабандата на акцизни стоки е приоритет на правителството и респективно – на МВР, тъй като прилагането на схеми за контрабанда, митнически нарушения и разпространението на тютюневи изделия без платен акциз нанасят на държавния бюджет щети в особено големи размери от невнесени данъци и такси. Заместник-главният прокурор Борислав Сарафов коментира, че резултатите на обединените усилия на всички институции - прокуратурата, НАП, Агенция Митници, МВР и ДАНС, показват необратима тенденция за намаляване на контрабандния дял от цигарите. Представителите на Инициативата подчертаха, че натискът от страна на правителството срещу незаконно предлаганите цигари и нарязан тютюн трябва да продължи в интерес на потребителите, легалния бизнес и бюджетните приходи: „Убедени сме, че незаконната търговия с тютюневи изделия ще продължи да бъде приоритет на правителството, тъй като това е ключово за държавния бюджет и за законния бизнес, който генерира над 45% от всички акцизни постъпления за фиска, както и че незаконната търговия с цигари подхранва други форми на организираната престъпност. Компаниите, участващи в проучването, изразиха удовлетворение от работата и усилията на държавните институции към проблема с незаконната търговия с тютюневи изделия, както и към предвидимостта и стабилността на бизнес средата у нас. Те оцениха като най-важни фактори това, че темата е приоритетна за правителството, проявената политическа воля е на най-високо ниво и общата работа на институциите срещу незаконните цигари и тютюн за пушене дава позитивни резултати. В резултат на диалога между компаниите, Министерството на финансите и Агенция Митници се планират и допълнителни съвместни инициативи, свързани с борбата с незаконната търговия", "date": "2017.09.27", "title": "През второто тримесечие на 2017 г. потреблениетo на цигари без български акцизен бандерол е на рекордно ниско ниво от 7% (ОБЗОР)"}
{"url": "http://www.focus-news.net/news/2017/09/27/2440111/ria-novosti-sklad-s-boepripasi-gori-v-ukrayna.html", "text": "Склад с боеприпаси гори в района на украинския град Виница, съобщават от украинското вътрешно министерство, предава РИА Новости. Според съобщение, публикувано на официалната страница на ведомството в платформата Фейсбук, е получен сигнал, за „детонацията“ на боеприпаси на територията на военния район. Жителите на околните села биват евакуирани, на място е пристигнала полиция. Очаква се развитие по случая.  Цанко Цолов", "date": "2017.09.27", "title": "„РИА Новости“: Склад с боеприпаси гори в Украйна"}
{"url": "http://www.focus-news.net/news/2017/09/27/2440112/api-vazstanoveno-e-dvizhenieto-po-pat-i-1-strumyani-sandanski.html", "text": "Възстановено е движението по път I-1 Струмяни - Сандански, съобщават от Агенция пътна инфраструктура.", "date": "2017.09.27", "title": "АПИ: Възстановено е движението по път I-1 Струмяни - Сандански."}
{"url": "http://www.focus-news.net/news/2017/09/27/2440113/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Френският президент Еманюел Макрон изрази мнение, че Великобритания ще може да се завърне в Европейския съюз след провеждане на широки реформи в международната организация, пише британския ежедневник The Daily Telegraph. \r\nПо време на своята реч във вторник, в която призова за промени в ЕС, Макрон заяви, че „след няколко години, ако желание, Великобритания може да си възвърне мястото (в ЕС)“.\r\nСпоред държавния глава, „Европа, която познаваме, е твърде слаба, твърде бавно, твърде неефективна“. \r\n***  Полицията планира да блокира с полиция избирателните секциите в Каталония, в опит да попречи на провеждането на местния референдум за независимост, потвърдиха от Мадрид във вторник, пише британският вестник The Guardian. \r\nОт изданието припомнят, че това е пореден опит на правителството да спре насрочения за неделя вот, който бе обявен като противоконституционен от Върховния касационен съд в Испания. По-рано полицията извърши арести на каталонски официални лица, участващи в организацията на неделното гласуване и конфискува ок. 10 млн. бюлетини. От Барселона заявиха, че ще проведат вота въпреки всичко. \r\n*** Кметът на Лондон Садик Хан заяви, че ще иска да бъде поет ангажимент за организирането на втори вот, който да определи дали Великобритания да напусне Европейския съюз, пише Evening Standard.\r\nВ интервю за изданието, Хан е заявил, че е „възможно“ в следващата прокламация на Лейбъристката партия да е заложена идеята гражданите отново да изберат дали страната да напусне или остане в ЕС. Според него, сделката между Лондон и Брюксел няма да е достатъчно добра за да се приеме от гражданите без второ гласуване. \r\nAгенция \"Фокус\" припомня, че градоначалникът е член на Лейбъристката партия и участва на провежващия се от 24 до 27 септември конгрес.\r\n*** Каталонския лидер Карлес Пучдемон може да загуби поста си като председател на Генералитата на Каталония, заради насрочения за неделя референдум за независимост, обявиха от Мадрид, пише британският всекидневник Daily Express. \r\nПо-рано испанските власти обявиха, че смятат да разположат полиция в областта, която да блокира вота, обявен за незаконен от Върховния касационен съд на Испания. Това е поредния опит на Мадрид да спрат гласуването, но каталонските власти са твърдо решени да осъществят референдума. \r\n***", "date": "2017.09.27", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/27/2440114/reuters-savetnik-na-donald-tramp-otreche-obvineniyata-che-rusiya-se-e-namesila-v-amerikanskite-izbori.html", "text": "Роджър Стоун, едно от главните лица в щаба на американския президент Доналд Тръмп, отрече във вторник обвиненията, че Русия се е намесила на миналогодишните избори в страната в подкрепа на Тръмп, предава Reuters. \r\nСпоред неговото становище, някои членове на Конгреса са направили „доказуемо грешни“ твърдения. Стоун прекара ок. три часа на затворена среща със законодатели, на която е отговарял на различни въпроси, един от които е бил относно руската намеса в изборите. Стоун каза пред репортери, че е наясно, „относно липсата на доказателства за каквито и да е връзки с руската държава на който и да е“ от участващите в кампанията на Тръмп.    Цанко Цолов", "date": "2017.09.27", "title": "Reuters: Съветник на Доналд Тръмп отрече обвиненията, че Русия се е намесила в американските избори"}
{"url": "http://www.focus-news.net/news/2017/09/27/2440115/anadolu-agency-germaniya-predupredi-irakskite-kyurdi-da-ne-predpriemat-ednostranni-deystviya-kam-nezavisimost.html", "text": "Външният министър на  Германия Зигмар Габриел предупреди във вторник иракските кюрди да не предприемат „едностранни действия“ към независимост, след проведения в района референдум, предава Anadolu Agency. \r\nГабриел критикува кюрдските управляващи за организирането на вота, като заяви, че той „няма задължителен ефект“. „Призоваваме за избягване на допълнителна ескалация и въздържане от едностранни действия, насочени към независимост“, добави първият германски дипломат.    Цанко Цолов", "date": "2017.09.27", "title": "Anadolu Agency: Германия предупреди иракските кюрди да не предприемат едностранни действия към независимост"}
{"url": "http://www.focus-news.net/news/2017/09/27/2440116/bsp-se-obyavi-sreshtu-bezprintsipnite-koalitsii-obzor.html", "text": "БСП се обяви срещу безпринципните коалиции. На пресконференция след заседание на Изпълнителното бюро на партията лидерът на БСП Корнелия Нинова обърна внимание на резултатите на изборите в Германия и това, че съюзът ХДС /ХСС с кандидат Ангела Меркел спрямо предишните избори през 2013 г. е получил по-малко подкрепа. Тя отчете, че Социалдемократите са с 5 % по-малко подкрепа. По думите й за пръв път в следвоенната история на Германия влиза „Алтернатива за Германия“ с близо 13 %. Според нея на анализаторите им убягва една причина за случилото се в Германия. По думите й големите коалиции са унищожили системните партии и традиционната политика. Корнелия Нинова посочи, че такава е и практиката на политическата класа в България през всичките 27 години преход. Лидерът на БСП допълни, че когато политиците се обединяват за собствен интерес, а не в интерес на народа, се получава такъв резултат. „Пет месеца по-късно от нашите избори позицията ни против коалиция с ГЕРБ се потвърждава дори чрез изборите в Германия. Не го казваме случайно. Казваме го на наши и на чужди, които в момента продължават, скривайки се зад името \"интереса на България\" да работят за сливането на БСП и ГЕРБ: Гледайте Германия и мислете за България\", каза Нинова. Според нея съюз между ляво и дясно би бил пагубен. Попитана дали нейното изявление има връзка с вчерашното посещение на премиера Бойко Борисов на Панаира в Пловдив и засечката му с Георги Гергов, Нинова отговори, че няма такава. По думите й позициите в полза на голяма коалиция са изразени най-силно от Георги Гергов и хора около него в БСП, които смятат, че обединяване с ГЕРБ би било нещо добро. Лидерът на БСП подчерта, че в ръководената от нея партия има Национален съвет, Изпълнително бюро, които са казали обратното и времето потвърждава правилността на тези решения. Според нея за разлика от Германия Бойко Борисов не само не се разграничил от националистите, а управлява с тях. Нинова посочи, че те ще се укротят, ако им дадат още една порция от властта. Във връзка с избора на членове на ВСС и появилата се информация в публичното пространство за договорки, Нинова призова да се предоставят доказателства за това. Тя бе категорична, че БСП не е влизала в никакви договорки с другите парламентарни партии за членове на ВСС. Нинова посочи, че от БСП са оптимисти за ВСС заради професионалните и моралните качества на избраните хора. Според нея новият състав на ВСС ще даде доказателства за истинска борба с корупцията и реформа в съдебната система, но към това трябва да се прибави очакваната дискусия и приемането на Антикорупционния закон. Корнелия Нинова подчерта, че борбата с паралелната държава е комплекс от мерки. На пресконференцията БСП обяви, че започва регионални и национални дискусии за изготвения от партията алтернативен бюджет 2018 г. От БСП разкритикуваха управляващите, че ще го приемат „на тъмно“ и за две нощи.\r\nДеница КИТАНОВА", "date": "2017.09.27", "title": "БСП се обяви срещу безпринципните коалиции (ОБЗОР)"}
{"url": "http://www.focus-news.net/news/2017/09/27/2440117/afp-pozharat-v-ukrainski-sklad-za-boepripasi-e-dovel-do-eksploziya-na-namirashti-se-tam-snaryadi.html", "text": "Пожарът, който избухна в украински склад за боеприпаси късно във вторник е довел до няколко експлозии на намиращи се в съоръжението снаряди, предава AFP. Властите са затворили въздушното пространство в радиус от около 50 км. от мястото,  а жителите на близките села са евакуирани. На място е пристигнала полиция. Нанесени са щети върху намиращи се в района пътища и ЖП релси, не се съобщава за пострадали хора. \r\nПричините за пожара все още не са ясни. \r\nСкладът се намира в близост до град Калиновка, район Виница, и един от най-големите в страната.  Цанко Цолов", "date": "2017.09.27", "title": "AFP: Пожарът в украински склад за боеприпаси е довел до експлозия на намиращи се там снаряди"}
{"url": "http://www.focus-news.net/news/2017/09/27/2440118/the-local-vlak-se-sblaska-s-tank-v-shvetsiya.html", "text": "Влак се сблъска с танк във вторник в Швеция, пише местната редакция на The Local. Инцидентът е станал на старо място за преминаване през ЖП линията, което е излязло от употреба. Информацията е потвърдена от говорители на армията. Трима души от екипажа на военната машина са ранени, един от пътниците е с леки наранявания. Подробности около инцидента не са представени. \r\nОт вестника напомнят, че в момента в района се провеждат военните учения “Аврора 17“.  Цанко Цолов", "date": "2017.09.27", "title": "The Local: Влак се сблъска с танк в Швеция"}
{"url": "http://www.focus-news.net/news/2017/09/27/2440119/pregled-na-mezhdunarodnite-novini-do-6-chasa-agentsiya-fokus.html", "text": "Пожарът, който избухна в украински склад за боеприпаси късно във вторник е довел до няколко експлозии на намиращи се в съоръжението снаряди. Властите са затворили въздушното пространство в радиус от около 50 км. от мястото,  а жителите на близките села са евакуирани. На място е пристигнала полиция. Нанесени са щети върху намиращи се в района пътища и ЖП релси, не се съобщава за пострадали хора. Причините за пожара все още не са ясни. Складът се намира в близост до град Калиновка, район Виница, и един от най-големите в страната. \r\n*** Държавният департамент на САЩ излезе със становище, засягащо ситуацията в Иракски Кюрдистан, според което между Ербил и Багдад трябва да се проведе „конструктивен“ диалог по отношение на референдума за независимост на Иракски Кюрдистан. От Вашингтон разкритикуваха решението на иракското правителство да забрани полетите до Ербил, с мотивацията, че това не е позитивно развитие на проблема, казват още от медията. \r\nГоворителят на Белия дом Хедър Науърт също така изрази съжалението на САЩ, че кюрдите са организирали вота, въпреки противопоставянето от страна на Вашингтон и някои други страни. \r\nВ заявлението се казва още, че САЩ подкрепят единен, федерален и демократичен Ирак.\r\n*** Каталонския лидер Карлес Пучдемон може да загуби поста си като председател на Генералитата на Каталония, заради насрочения за неделя референдум за независимост, обявиха от Мадрид.\r\nПо-рано испанските власти обявиха, че смятат да разположат полиция в областта, която да блокира вота, обявен за незаконен от Върховния касационен съд на Испания. Това е поредния опит на Мадрид да спрат гласуването, но каталонските власти са твърдо решени да осъществят референдума. \r\n*** Кметът на Лондон Садик Хан заяви, че ще иска да бъде поет ангажимент за организирането на втори вот, който да определи дали Великобритания да напусне Европейския съюз.\r\nВ интервю за изданието, Хан е заявил, че е „възможно“ в следващата прокламация на Лейбъристката партия да е заложена идеята гражданите отново да изберат дали страната да напусне или остане в ЕС. Според него, сделката между Лондон и Брюксел няма да е достатъчно добра за да се приеме от гражданите без второ гласуване. \r\nAгенция \"Фокус\" припомня, че градоначалникът е член на Лейбъристката партия и участва на провежващия се от 24 до 27 септември конгрес.\r\n*** Американският президент Доналд Тръмп заяви във вторник, че предпочита кризата около Северна Корея да се разреши по мирен път, но ако се наложи, военната опция на САЩ би била „разрушителна“.\r\n„Напълно готови сме за втората възможност, нежелана възможност“, каза държавният глава по време на пресконференция в Белия дом, като добави, че „ако изберем тази възможност, ще бъде разрушително, мога да ви уверя, разрушително за Северна Корея“. \r\n***  Полицията планира да блокира с полиция избирателните секциите в Каталония, в опит да попречи на провеждането на местния референдум за независимост, потвърдиха от Мадрид във вторник.\r\nОт изданието припомнят, че това е пореден опит на правителството да спре насрочения за неделя вот, който бе обявен като противоконституционен от Върховния касационен съд в Испания. По-рано полицията извърши арести на каталонски официални лица, участващи в организацията на неделното гласуване и конфискува ок. 10 млн. бюлетини. От Барселона заявиха, че ще проведат вота въпреки всичко. \r\n*** Ислямска република Иран се противопоставя на всякакви промени в географските граници и разделянето на страни от региона на Близкия Изток, по думите на министъра на отбраната на страната – бригаден генерал Амир Хатами, изказани по темата за референдума за независимост в кюрдския полу-автономен регион.\r\n„Този въпрос ще предизвика проблеми за региона, за народа на Ирак и най-вече за иракските кюрди“, заяви той и добави, че от плебисцита ще спечелят терористите от Ислямска държава и техните регионални и международни спонсори.\r\nМеждувременно, посланикът на Турция за Иран – Реза Хакан Текин – заяви, че едностранното решение на властите в иракския кюрдски регион да проведат референдум е повод за притеснение и може да предизвика нестабилност в целия регион.\r\nОсвен това, той подчерта, че „борбата с тероризма е най-важния приоритет в отношенията между Турция и Иран“.\r\nГоворителят на външното министерство на Иран Бахрам Касеми каза, че отношенията между Техеран и Анкара са навлезли в нова фаза.\r\nНачалникът на Генералния щаб на Турция Хулуси Акар ще пристигне на визита в Техеран в най-близко бъдеще, връщайки визитата на иранския си колега генерал-майор Мохамед Бакери, който скоро посети Анкара, отбеляза турският посланик.\r\n*** Американският президент Доналд Тръмп заяви, че би било „глупаво“ Каталония да опита да се отдели от Испания, като призова страната да остане обединена.\r\nИзказването на Тръмп е направено във вторник по време на срещата му с испанския държавен глава Мариано Рахой. \r\n„Наистина мисля, че народът на Каталония трябва да остане с Испания“, каза Тръмп, като добави, че \"би било глупаво“, ако местното население реши друго. \r\n*** Администрацията на Белия Дом наложи нови санкции срещу Северна Корея, докато напрежението между Вашингтон и Пхенян продължава да ескалира.\r\nРестрикциите са срещу осем севернокорейски банки, както и срещу 26 отделни лица, които оперират от Китай, Русия, Либия и ОАЕ.\r\n„Това е продължение на стратегията ни за пълна изолация на Северна Корея, която цели постигането на денуклеаризацията на Корейския полуостров по мирен път“, заяви министърът на финансите на САЩ Стивън Мнучин, чрез съобщение до медиите. „Тази мярка е в синхрон с резолюциите на Съвета за сигурност на ООН“.\r\nНовите санкции идват само един ден, след като външният министър на Северна Корея каза, че съобщението на Доналд Тръмп в Туитър, че Пхенян „скоро няма да го има“ е равнозначно на обявяването на война и заплаши страната му да започне да сваля американски самолети, летящи в международното въздушно пространство около азиатската страна.\r\n*** Властите в Ирак са стигнали до решение да спрат въздушните съобщения с Кюрдистан в отговор на референдума за независимост, който се проведе в автономния регион в понеделник.\r\nМинистър-председателят Хайдер ал Абади каза, че неговото правителство е взело решение да прекрати полетите до Кюрдистан и да блокира международните полети до региона, ако правителството в Ербил не предаде контрола върху летищата в контролирания от кюрдите регион на Ирак до 72 часа.\r\nАбади на няколко пъти заплаши кюрдското правителство, че ще предприеме легални мерки, ако то продължи да се занимава с референдума за независимост, който според него е „неконституционен“. Парламентът в Багдад нареди на правителството да си върне контрола върху летищата и да разположи войници в кюрдските региони.\r\n***", "date": "2017.09.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/27/2440120/afp-donald-tramp-privetstva-ukaza-na-sauditska-arabiya-razreshavasht-na-zhenite-da-badat-shofyori.html", "text": "Американският президент приветства указа, който кралят на Саудитска Арабия подписа във вторник, разрешаващ на жените да бъдат шофьори, предава AFP. \r\nВ съобщение на Белия дом, се казва, че държавният глава е нарекъл административни акт „правилна стъпка“. \r\n„Това е правилна стъпка към повишаване на правата и възможностите на жените в Саудитска Арабия“, се казва в изявлението. Цанко Цолов", "date": "2017.09.27", "title": "AFP: Доналд Тръмп приветства указа на Саудитска Арабия, разрешаващ на жените да бъдат шофьори"}
{"url": "http://www.focus-news.net/news/2017/09/27/2440121/api-vazstanoveno-e-dvizhenieto-po-pat-i-4-prolaz-targovishte-pri-km-218.html", "text": "Възстановено е движението по път I-4 Пролаз-Търговище при км 218., съобщават от Агенция пътна инфрструктура", "date": "2017.09.27", "title": "АПИ: Възстановено е движението по път I-4 Пролаз-Търговище при км 218."}
{"url": "http://www.focus-news.net/news/2017/09/27/2440122/radio-free-europe-vissh-amerikanski-general-se-izkaza-protiv-otteglyaneto-na-sasht-ot-iranskoto-sporazumenie.html", "text": "Генерал Джоусеф Дънфорд, председател на Общия съвет на началник-щабовете, заяви във вторник, че оттеглянето на страната от иранското споразумение би било грешка, съобщава Radio Free Europe. Според него, Иран изпълнява условията по сделката и президентът не трябва да налага нови санкции срещу Техеран.\r\n„Смятам, че ако изпълняваме условията по договорите, които сме подписали, освен ако няма нарушение от другата страна, ще има отражение върху желанието на страните да се договорят с нас“, каза Дънфорд. \r\nИзказването му е във връзка със заплахата, която президента Доналд Тръмп направи пред ООН, че САЩ може да спрат да спазват иранското споразумение. Държавният глава ще обяви до 16 октомври дали смята, че Техеран спазва сделката и има ли нужда от нови санкции срещу страната.  Цанко Цолов", "date": "2017.09.27", "title": "Radio Free Europe: Висш американски генерал се изказа против оттеглянето на САЩ от иранското споразумение"}
{"url": "http://www.focus-news.net/news/2017/09/27/2440123/hurriyet-ikonomicheski-vrazki-na-turtsiya-s-irakski-kyurdistan-ne-tryabva-da-se-promenyat.html", "text": "Турският министър на икономиката Нихат Зейбекчи заяви, че търговските връзки между Анкара и Ербил не трябва да се променят и стават жертва на политическите спорове, пише турският всекидневник Hurriyet. \r\nСпоред  Зейбекчи, „по време на кризата с Русия през 2015 г., първото нещо, което те ограничиха беше търговията. Опитаха се дадат на Турция урок чрез търговията. Това беше грешно. Не мисля, че е правилно тази грешка да се повтаря по същия начин [спрямо Иракски Кюрдистан]“. \r\nСпоред информация на министерството, размерът на търговията между Турция и Ирак е ок. осем  млрд. долара, като 2.5 от тях са генерирани от икономически връзки с районите в северната част на страната.  Цанко Цолов", "date": "2017.09.27", "title": "Hurriyet: Икономически връзки на Турция с Иракски Кюрдистан не трябва да се променят"}
{"url": "http://www.focus-news.net/news/2017/09/27/2440124/cnn-amerikanskata-armiya-planira-izprashtane-na-korab-lazaret-v-puerto-riko.html", "text": "Американската армия обяви, че смята да изпрати кораб лазарет в помощ на пострадалия от урагана „Мария“ остров Пуерто Рико, предава CNN, като се позовава на данни от официални лица от Министерството на отбраната. \r\nСпоред данните, морският съд е „способен да осигури реанимация и стабилизация, третиране на рани и основна хирургическа намеса“. \r\nВластите в Пуерто Рико поискаха медицинска помощ, тъй като смятат, че в момента е по-важно да се концентрират върху възстановяването на електрическата мрежа, която бе почти напълно унищожена от природното действие.   Цанко Цолов", "date": "2017.09.27", "title": "CNN: Американската армия планира изпращане на кораб лазарет в Пуерто Рико"}
{"url": "http://www.focus-news.net/news/2017/09/27/2440125/predstoyashti-mezhdunarodni-sabitiya-za-27-septemvri-agentsiya-fokus.html", "text": "Френският президент Еманюел Макрон ще представи бюджета на правителството  \r\n*** Лидерът на британските лейбъристи Джереми Корбин ще говори на последния ден от конгреса на партията\r\n*** Германската социалдемократическа партия избира своята парламентарна група след изборите в неделя\r\n*** Продължава международната реакция след референдума за независимост в Иракски Кюрдистан\r\n*** ООН ще проведе извънредно заседание, засягащо ситуацията в Сирия\r\n***", "date": "2017.09.27", "title": "Предстоящи международни събития за 27 септември (Агенция „Фокус“)"}
{"url": "http://www.focus-news.net/news/2017/09/27/2440126/aktualna-patna-obstanovka.html", "text": "На 27.09.2017 г. е преобладава облачно време. Главно в Южна България и Предбалкана ще има валежи, значителни на отделни места в Рило-Родопската област и югоизточните райони. До вечерта валежите в повечето места ще спрат. Ще духа слаб, в източната половина на страната – умерен вятър от север-североизток. Минималните температури ще са между 10° и 15°, дневните ще се понижат и максималните ще са предимно между 15° и 20°. Това съобщиха от пресцентъра на Агенция \"Пътна инфраструктура\". \r\nАтмосферното налягане е по-високо от средното за септември и още ще се повишава.\r\nНад планините ще е облачно и мъгливо. Ще превалява дъжд, над 2300 метра – слаб сняг. По-значителни ще са валежите в Рило-Родопската област и Странджа. Ще духа умерен вятър от изток-североизток. Максималната температура на височина 1200 метра около 12°, на 2000 метра – около 5°.\r\nНад Черноморието ще преобладава облачно време. Главно по южното крайбрежие ще има валежи от дъжд, в крайните южни райони ще са интензивни. Ще духа умерен североизточен вятър. Максималните температури ще са 20-21°\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: \r\nобласт Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.; \r\nобласт Пазарджик: движение в една лента от км 89+400 дясно до км 89+000 в посока София при с. Сарая, поради изкопни работи и направата на прозорец на разделителната ивица. Движението се извършва в активната лента. Срок от 9:00 ч. до 17:00 ч. на 29.09.2017 г.;\r\nАМ „Хемус“: област София:\r\nОграничено движението посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.09. 2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; \r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 29.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 Видин-Калафат временно се спира трафика за всички превозни средства, преминаващи в двете посоки на движение на 28.09.2017 г. от 13.00 часа до 15.00 часа; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца (бул. „Васил Кънчов“) от км 143+164 до км 146+856. – полагане на напречна пътна маркировка. Стесняване на две от лентите за движение. Срок: 27.09.2017 г.; Враца-Мездра от км 152+000 до км 161+000 - монтиране на СПО /мантинела/. Стесняване на от лентите за движение. Срок: 29.09.2017 г. ;област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; Ограничено движението при Владая в лявото платно /посока София/ от км 277+070 до км 279+161, поради ремонтни дейности в участъка от км 277+610 до км 278+601. Движението се осъществява двупосочно в дясното платно /посока Перник/. Алтернативни маршрути: \r\nПосока София – АМ „Люлин”; СОП, или ІІІ-1801; СОП. \r\nПосока Перник – СОП; АМ „Люлин”; СОП; ІІІ-1801. Срок 28.09.2017 г.; \r\nобласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Девня-Варна от км 160+000 до км 170+000 – частични ремонтни работи на асфалтовата настилка. Движение с повишено внимание. Срок до 28. 09.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Търговище: в участъка Търговище-Черенча от км 244+00 до 245+000 – ремонт на окоп. Движение с повишено внимание. Срок до 29.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г. ; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; Карнобат-Соколово от км 451+000 до км 454+000 ще се извършат геодезически измервания. Движение с повишено внимание. Срок до 29.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти и косене. Стесняване на една от лентите за движение. Срок до 27.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Елхово-ГКПП „Лесово” от км 304+000 до км 319+000 – движение в една лента, поради ремонт на ограничителни системи /мантинели/. Срок до 28.09.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; Момин проход-Костенец - движение в една лента от км 141+000 до км 142+000, поради ремонтни дейности в дясното платно /посока Костенец/. Движението се осъществява двупосочно в платното посока София. Срок 29.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-108 АМ „Струма“-с. Кърналово от км 0+000 до км 7+000 – косене и изсичане на храсти и почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 с. Пирин-с. Горно Спанчево от км 28+000 до км 38+000 – косене и изсичане на храсти и почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nПът II-99 Крайморие-Караагач от км 0+000 до км 49+000 – рязане на сухи дървета. Движение с повишено внимание. Срок до 29.09.2017 г.; път III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 29.09.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 12+000 до км 12+250 – направа на регули и италиански улеи. Движение с повишено внимание. Срок до 29.09.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 29.09.2017 г .; път III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок: 27.09.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок 30.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Сърница-Бърдуче от км 48+000 до км 53+800 - поетапно затваряне на лява и дясна ленти за движение, поради локални ремонти на пътно тяло.Срок от 9.00 до 17.00 часа до 29.09.17 г.; път III-801 Белица-Поибрене от км 27+000 до км 30+000 – движение в една лента с поетапно затваряне на лява и дясна лента за движение, поради частичен ремонт на асфалтовата настилка. Срок от 9:30 ч. до 17:00 ч. на 27.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 29.09.2017 г.; път ІІІ-638 отклонение за Бабица-община Брезник от км 0+000 до км 2+000 – движение в една лента, поради оформяне короните на дървета. Срок до 29.09.2017 г.; път III-8114 Бегуновци-Кошарево от км 8+000 до км 13+000 – изсичане на храсти и млада гора. Една от лентите за движение е стеснена. Срок до 29.09.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът III-202 Щръклево-Нисово от км 0+000 до км 7+000 и от км 10+000 до км 12+000 – движение с повишено внимание, поради направа на изкоп на канавка. Срок до 29.09.2017 г. \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; път III-2001 Писанец-Ветово-Глоджево от км 15+600 до км 25+000 – движение в една лента на участъци, поради частични ремонтни дейности по асфалтовата настилка. Движението се регулира от сигналисти. Срок до 29.09.2017 г.; път III-2003 Сеново-Глоджево от км 13+060до км 16+300 – движение в една лента на участъци, поради частични ремонтни дейности по асфалтовата настилка. Движението се регулира от сигналисти. Срок до 29.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Проглед-Пампорово при км 3+900 – кофражни работи за ремонт на подпорна стена. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-866 Смолян-Стойките (в чертите на гр. Смолян) от км 0+000 до км 11+550 – отпушване на отводнителни шахти. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-местност Момина вода от км 4+610 до км 4+650 – извършване на механизиран скален изкоп. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; \r\nпът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nпът ІІІ-8681 Рудозем-Смилян от км 0+000 до км 5+590 – извършване на механизиран земен изкоп, оформяне на земни окопи и почистване на свлачища и срутища. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-18 /СОП/ от км 26+610 до км 31+416 се затварят изпреварващите ленти на двете платна в участъците от км 27+310 до км 28+310 – ляво платно и от км 28+900 до км 28+900 – дясно платно, поради ремонтни дейности. Движението се осъществява в активните ленти. Срок от 08:00 ч. до 18:00 ч. на 27.09.2017 г.,; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.; път III-7008 Елхово-Голям манастир от км 0+000 до км 19+600 – движение в една лента, поради частични ремонтни дейности по настилката. Срок до 28.09.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.27", "title": "Актуална пътна обстановка"}
{"url": "http://www.focus-news.net/news/2017/09/27/2440127/predstoyashti-sabitiya-v-stranata-za-27-septemvri-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nОт 10.00 часа ще се проведе седмичното заседание на Министерския съвет. \r\n***\r\nОт 9.00 часа в хотел „Маринела“, зала „Витоша“, ще се проведе ХІІI-та международна конференция на тема „Тероризъм и електронни медии\". Събитието ще бъде открито от заместник министър-председателя по обществения ред и сигурността и министър на отбраната Красимир Каракачанов. \r\n***\r\nОт 15.00 часа в София Хотел Балкан ще се проведе Международна конференция за българското председателство на ЕС на тема:  „Асоциацията на почетните консули в подкрепа на българското председателство на ЕС“ със специален гост министър Лиляна Павлова. \r\n***\r\nОт 9.30 часа в залата на хотел „България“ в Петрич, заместник-министърът на регионалното развитие и благоустройството Деница Николова ще открие обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ.\r\n***\r\nОт 9.30 часа 1 състав на Специализирания наказателен съд ще гледа делото срещу Стоян И., Квалифицирани състави на изнудване.\r\n***\r\nОт 9.30 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д. обвинени в приготовление за убийство по чл.115 чл.116 НК.\r\n***\r\nОт 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т., Марчело Дж. и Янко П., обвинени в рекет. \r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А., Иван И. и др., обвинени в образуване и ръководене на организирана престъпна група.\r\n***\r\nОт 10.00 часа 5 състав на Специализирания наказателен съд ще гледа делото срещу Христо Г., Квалифицирани състави на изнудване.\r\n***\r\nОт 10.00 часа 7 състав на Специализирания наказателен съд ще гледа делото срещу Иван И., Христо Г., Ани С., Симеон Х. и др., обвинени в образуване и ръководене на организирана престъпна група.\r\n***\r\nОт 10.00 часа 9 състав на Специализирания наказателен съд ще гледа делото срещу Гроздан Т., Иван П., Калоян Г. и др., обвинени в образуване и ръководене на организирана престъпна група.\r\n***\r\nОт 10.30 часа в 7-мо ОДЗ „Детелина“ ще бъде даден Официалният старт на кампанията #ПаркирайТелефона.\r\n***\r\nОт 11.00 часа централата на БЧК (бул. Джейм Баучер“ 76) ще бъде поредната спирка от пътешествието на датчанина Педерсен, който си поставя за цел да обиколи всички представителства на Червения кръст и Червения полумесец по света.\r\n***\r\nОт 11.00 часа в залата на 11-ия етаж на КНСБ ще бъде обсъден  поредният опит на работодателите да се премахне добавката за стаж.\r\n***\r\nОт 11.00 часа в сградата на Столична община на ул. „Париж“ N1 ще се проведе пресконференция на ОРИК Фестивал за независими артисти 2017.\r\n***\r\nОт 13.00 часа 12 състав на Специализирания наказателен съд ще гледа делото срещу Владимир Т., Пламен Н., Радостни А., Георги С. и др., обвинени в образуване и ръководене на организирана престъпна група.\r\n***\r\nОт 13.00 часа в конферентната зала на Съдебната палата, бул. „Витоша“ 2, ще се проведе Национална конференция „Медиацията в подкрепа на съда, институциите и обществото“.\r\n***\r\nОт 13.30 часа 11 състав на Специализирания наказателен съд ще гледа делото срещу Иван Д. и Милкана В., обвинени в образуване и ръководене на организирана престъпна група.\r\n***\r\nОт 13.30 часа 8 състав на Специализирания наказателен съд ще гледа делото срещу Красимир М., Иво Д. и Николай А., обвинени в рекет. \r\n***\r\nОт 13.30 часа 25 състав на Софийския градски съд ще гледа делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 14.30 часа в Посолството на Русия в България при участие на летец-космонавт, Герой на Русия Михаил Корниенко ще се състои откриване на форума „Диалог на нациите“. \r\n***\r\nОт 14.30 часа в зала „Изток” на Народното събрание ще се проведе кръгла маса на тема: \"Съвременни предизвикателства в профилактиката на ваксинопредотвратимите заболявания\"\r\n***\r\nОт 18.00 часа пред затворената алея жители от \"Дружба\" 2 и 1 излизат на протест с искане да се спре презастрояването в квартала.\r\n***\r\nОт 18.00 часа в Музея за история на София с официално откриване на изложба започва Международното биенале на стъклото 2017.\r\n***\r\nОт 11.00 часа в зала „Капитанска“ на Интерхотел България ще се проведе информационен семинар на тема: „Плана за инвестиции за Европа“  за представителите на фирми и организации от сектори, важни за развитието на Бургаски регион.\r\n***\r\nОт 9.00 часа в зала „Пленарна“ на Община Варна ще се състои Двадесет и първото заседание на Общински съвет – Варна.\r\n***\r\nОт 10.00 часа в Зала Варна на Община Варна ще се състои кръгла маса на тема: „Иновативни услуги за възрастни хора в социален риск“, организирана от Община Варна и Асоциация „Да съхраним жената“. В кръглата маса ще участва и Зорница Русинова, зам.-министър на труда и социалната политика. \r\n***\r\nОт 14.00 часа на посещение в Община Варна ще бъде посланикът на Германия Н. Пр. Херберт Салбер. Изявления ще бъдат направени след срещата. \r\n***\r\nОт 14.00 часа в офиса на ПП ГЕРБ общинският съветник Милена Димова ще се срещне с граждани. \r\n***\r\nОт 18.00 часа в ГХГ „Борис Георгиев“ ще бъде открита изложбата „Пространство и светлина“ на Илия Янков. \r\n***\r\nОт 18.30 часа в галерията на ул. Хан Крум №8 ще се състои откриване на самостоятелна изложба – живопис и скулптура на Цветан Лазаров “Небеса или структуриране на пустотата”.\r\n***\r\nОт 10.30 часа в пресклуба на БТА ще се състои пресконференция, организирана от община Златарица във връзка с връчването на  Дванадесетата национална награда за литературна критика \"Иван Мешеков и Иван Радославов\", и преиздаването  на книгата на Иван Мешеков \"П.К. Яворов - поет богоборец\". \r\n***\r\nОт 11.15 часа в пресклуба на БТА ще се състои пресконференция на групата съветници от БСП. Съветниците ще коментират актуални теми, свързани с предстоящата сесия на Общинския съвет и ще изложат своята позиция във връзка с бъдещето на пространството около паметника на Васил Левски във Велико Търново. \r\n***\r\nОт 12.00 часа при източния вход на  Парк „Марно поле“ ще се проведе Кампания „Сърдечни приятелки“ – розов кемпер на фондация „Една от 8 – Нана Гладуиш“. \r\n***\r\nОт 16.00 часа в Читалище „Надежда – 1869“ ще се проведе Среща с проф. Иван Станков и представяне на книгата „Спомени за вода“. \r\n***\r\nОт 18.00 часа в Изложбени зали „Рафаел Михайлов ще бъде открита Обща изложба на участниците в Международно бианале на стъклото-2017. \r\n***   \r\nВ 10.30 ч. кметът на Община Видин Огнян Ценков ще посети филиал \"Незабравка\" на ДГ \"Арабела\", за да връчи лично дарение. Целта е с предоставените средства да бъде извършена подмяната на матраци на част от леглата в детското заведение.-\r\n***   \r\nОт 11.00 часа в пресклуба на БТА Инициативен комитет ще представи кандидатурата на Белоградчишки епископ Поликарп, която издига за митрополит на Видин пред Светия Синод на БПЦ. \r\n***\r\nОт 19.00 часа в камерна сцена на ДКТ ще бъде представена постановката „Тартюф“  по Молиер.\r\n***\r\nОт 19.00 часа в градска концертна зала ще се проведе Симфоничен концерт на Симфониета- Враца.\r\n***\r\nОт 14.00 часа в Регионална библиотека „Дора Габе“ ще се проведе Деветнадесети национален семинар на потребителите на фирма СофтЛиб.\r\n***\r\nОт 19.00 часа в Драматичен театър „Йордан Йовков“ ще бъде представен спектакъл „Боси в парка“ от Нийл Саймън.\r\n***\r\nВ художествена галерия ще бъде представена Изложба „Европейски художници – графици“, посветена на Европейските  дни на наследството 2017.\r\n***\r\nВ Младежки център – Добрич стартира инициатива „Наследници“.\r\n***\r\nОт 14.00 часа в залата на ОбС-Дългопол ще се състои заключителна пресконференция, провеждаща се в рамките на проект „Независим живот за хората в неравностойно положение в община Дългопол”, финансиран от ЕС чрез Европейския социален фонд. \r\n***\r\nВ к.к. „Златни пясъци” ще се проведе Четвъртата международна конференция „Мир и земеделие” по проекта „Хляб на мира”.\r\n***\r\nОт 10.00 часа в парк-хотел „Кюстендил” продължава Четвъртият конгрес на Българския съюз по балнеология и спа туризъм.  \r\n***\r\nОт 9.00 часа Окръжният съд в Пазарджик ще гледа делото делото срещу 14-те обвиняеми за разпространение идеите на ИДИЛ. \r\n***\r\n В 10.30 часа пред сградата на РИОСВ-Пазарджик ще започне мирна демонстрация в подкрепа на туризма и срещу вредните последици от рудодобива във Велинград. \r\n***\r\nОт 10.00 часа в сградата на Община Перник общинските съветници от ГЕРБ-Перник Цветана Пиралкова и Атанаса Захариев организират приемен ден за граждани.\r\n***\r\nОт 11.00 часа зала „Арена Петрич“ ще се проведе спортното събитие „Общите граници ни правят по-близки.\r\n***\r\nОт 10.30 часа, на игрищата на Младежкия център на Гребната база, заместник-министърът на младежта и спорта Ваня Колева, кметът на район „Западен“ Димитър Колев и директорът на Дирекция „Спорт и младежки дейности“ Петър Зехтински ще открият инициативата на Министерството на младежта и спорта „Бъди активен“, с която се отбелязва Европейската седмица на спорта. \r\n***\r\nОт 11.30 часа, в заседателната зала на Община Пловдив ще се проведе пресконференция за нововъведения в Регионална народна библиотека „Иван Вазов“ с участие на кмета Иван Тотев, заместник-кмета по култура Александър Държиков и директора на библиотеката Димитър Минев. \r\n***\r\nОт 14.00 часа, КСУДС ще се проведат Национални информационни седмици на осиновяването 27.09.2017 г\r\n***\r\nОт 15.00 часа в Индустриалната зона ще бъде направена първата копка на завода на френската група „Латекоер“ в България. \r\n***\r\nОт 15.00 часа, в пресклуба на БТА - Пловдив, бул. \"Шести септември\" 140 ще се състои пресконференция, на която ще бъде изнесена информация по проект за работа на доброволци с деца, настанени за лечение в детска хирургия - УМБАЛ \"Св. Георги\" – Пловдив.\r\n***\r\nОт 18.00 часа в сградата на НЧ „Алеко Константинов” на бул. Шести септември № 160 ще се проведе среща на осиновители и осиновени\r\n***\r\nОт 10.00 часа в Зала „Свети Георги“ (ет. 6 на Областна администрация Русе) ще се проведе съвещание на областния управител с членовете на Щаба за изпълнение на областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации.\r\n***\r\nОт 11.00 часа, в залата на читалище „Христо Смирненски – 1925 г.” в град Садово, площад „Бойко Панайотов“ /срещу сградата на Общината/ ще се състои пресконференция на която ще бъде огласено финалиризането на проекта „Услуги за социално включване и независим живот в Община Садово”, финансиран по Оперативна програма „Развитие на човешките ресурси”. \r\n***\r\nОт 14.00 часа Негово превъзходителство Душан Щраух – извънреден и пълномощен посланик на Република Чехия в България ще посети Сливен. Той ще бъде посрещнат от кмета Стефан Радев, след което ще бъдат официално представен чешки електробус, който ще тръгне от площад „Хаджи Димитър“ за панорамна обиколка из града.\r\n***\r\nОт 10.00 часа в зала 1 на Община Стара Загора, ще се проведе редовната среща с кметовете на села на територията на общината.\r\n***\r\nОт 17.00 часа в Оперен театър ще се състои Концерт на вокална студия на Стефка Минева към хора на Държавна опера Стара Загора.\r\n***\r\nОт 18.00 часа в РБ „Захарий Кнажески“ ще се състои Представяне на новата книга на Илко Стоев „Пристанищата на Каин“ - първа и втора част.\r\n***\r\nОт 20.00 часа в салона на Държавна опера Стара Загора хитовият бродуейски мюзикъл „АВЕНЮ Q“ ще направи своя дебют на старозагорска сцена.\r\n*** \r\nОт 10.00 часа в зала 203 ще се проведе брифинг.\r\n***\r\nОт 18.00 часа в Регионална библиотека „Стилиян Чилингиров” гостува проф. Огнян Герджиков с представяне на книгата си „Аз не бях политик”.", "date": "2017.09.27", "title": "Предстоящи събития в страната за 27 септември (Агенция „Фокус“)"}
{"url": "http://www.focus-news.net/news/2017/09/27/2440128/afp-dzheyms-matis-i-yens-stoltenberg-pristignaha-neochakvano-v-kabul.html", "text": "Американският сектретар по отбраната Джеймс Матис и Генералният секретар на НАТО Йенс Столтенберг пристигнаха неочаквано в Кабул в сряда, предава AFP, като се позовава на информация на свой репортер. \r\nВизитата се осъществява няколко седмици, след като президентът Доналд Тръмп обеща да изпрати военна помощ на намиращата се тежко състояние страна. Националните военни водят боеве срещу талибаните от 2014 г., с подкрепата на контингент на НАТО, съставен най-вече от американски войници.  \r\nМатис е първият член на администрацията на Тръмп, който посещава Афганистан, след като президентът обяви, че САЩ ще поддържат постоянно военно присъствие в района.  Цанко Цолов", "date": "2017.09.27", "title": "AFP: Джеймс Матис и Йенс Столтенберг пристигнаха неочаквано в Кабул"}
{"url": "http://www.focus-news.net/news/2017/09/27/2440129/nimh-dnes-shte-preobladava-oblachno-vreme-dnevnite-temperaturi-shte-se-ponizhat-i-maksimalnite-shte-sa-mezhdu-15-i-20.html", "text": "Атмосферното налягане е по-високо от средното за септември и още ще се повишава. Днес ще преобладава облачно време. Главно в Южна България и Предбалкана ще има валежи, значителни в Рило-Родопската област и югоизточните райони. До вечерта валежите в повечето места ще спрат. Ще духа слаб, в източната половина на страната – умерен вятър от север-североизток. Дневните температури ще се понижат и максималните ще са предимно между 15° и 20°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Анна Дякова. \r\nНад Черноморието ще преобладава облачно време. Главно по южното крайбрежие ще има валежи от дъжд, в крайните южни райони - интензивни. Ще духа умерен североизточен вятър. Максималните температури ще са 20-21°, на морската вода: 21-23°. Вълнението на морето ще бъде 3-4 бала.\r\nНад планините ще е облачно и мъгливо. Ще превалява дъжд, над 2300 метра – слаб сняг. По-значителни ще са валежите в Рило-Родопската област и Странджа. Ще духа умерен вятър от изток-североизток. Максималната температура на височина 1200 метра около 12°, на 2000 метра – около 5°.", "date": "2017.09.27", "title": "НИМХ: Днес ще преобладава облачно време, дневните температури ще се понижат и максималните ще са между 15° и 20°"}
{"url": "http://www.focus-news.net/news/2017/09/27/2440130/parlamentat-shte-glasuva-doklada-za-sastoyanieto-na-otbranata-i-vaorazhenite-sili-za-2016-godina.html", "text": "Парламентът ще гласува Доклада за състоянието на отбраната и въоръжените сили за 2016 година. Това се посочва в проектопрограмата за работа на Народното събрание. На 13 септември докладът бе приет от Комисията по отбрана, а на последното пленарно заседание на 21 септември, по предложение на ГЕРБ, депутатите само дебатираха по доклада. \r\nНародните представители ще гласуват окончателни промени в Закона за отбраната и въоръжените сили. Предлага се военният министър да представя в Комисията по отбрана удостоените с висши офицерски звания след издадения указ от президента. Предложението кандидатите да бъдат изслушвани в комисията преди разглеждането на кандидатурите им от Министерски съвет, беше оттеглено между двете четения на промените в закона. Въвеждат се изисквания при назначаването на постоянен секретар на отбраната, който е най-висшият държавен служител в министерството.", "date": "2017.09.27", "title": "Парламентът ще гласува Доклада за състоянието на отбраната и въоръжените сили за 2016 година"}
{"url": "http://www.focus-news.net/news/2017/09/27/2440131/zam-ministar-denitsa-nikolova-shte-otkrie-obshtestveno-obsazhdane-na-programata-i-prioritetite-na-mrrb-za-balgarskoto-predsedatelstvo-v-petrich.html", "text": "От 09.30 часа в залата на хотел „България“ в Петрич заместник-министърът на регионалното развитие и благоустройството Деница Николова ще открие обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ. Това съобщиха от пресцентъра на Министерство на регионалното развитие и благоустройството. За участие в събитието са поканени представители на местната администрация, работодателски, браншови и неправителствени организации, академична общност, медии и др. Очаква се в откриването му да се включат също областният управител на Благоевград Бисер Михайлов и кметът на Петрич Димитър Бръчков. \r\nСъс спортното събитие „Общите граници ни правят по-близки“, което започва в 11.00 часа в зала „Арена Петрич“, ще бъде отбелязан Денят на европейското сътрудничество. Празникът се организира по Програма Interreg – ИПП Програма за трансгранично сътрудничество България – Македония 2014-2020. Инициативата за представяне на постиженията на сътрудничеството между европейските държави и региони е на Европейската комисия, Комитета на регионите и Европейския парламент и се реализира за шеста поредна година. \r\nВ спортния празник, който също ще бъде открит от зам.-министъра на регионалното развитие и благоустройството Деница Николова, ще се включат ученици от Петрич и Струмица. Отбори, съставени от млади играчи от двете общини, ще премерят сили в баскетболни, волейболни и футболни мачове.", "date": "2017.09.27", "title": "Зам.-министър Деница Николова ще открие обществено обсъждане на програмата и приоритетите на МРРБ за българското председателство в Петрич."}
{"url": "http://www.focus-news.net/news/2017/09/27/2440132/gd-granichna-politsiya-na-gkpp-kapitan-andreevo-ima-9-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 9 км колона от изчакващи товарни автомобили на изход. На ГКПП \"Лесово\" се е образувала 3 км колона от изчакващи товарни автомобили, също на изход. Това сочат данни към 06.00 часа, публикувани в сайта на ГД \"Гранична полиция\". На границата с Румъния на ГКПП \"Дунав мост - Русе\" има 1 км, а на ГКПП \"Дунав мост - Видин\" - 2 км колона от изчакващи товарни автомобили на изход. На българо-гръцката граница на ГКПП \"Кулата\" трафикът е интензивен за товарни автомобили на изход.\r\nТрафикът е нормален на всички контролно-пропускателни пунктове на границите с Македония и Сърбия.\r\nТрафикът на българските гранични контролно-пропускателни пунктове на 27.09.2017 г. към 06:00 ч.:\r\nПредстои временно спиране на трафика на всички МПС, преминаващи в двете посоки по Дунав мост Видин-Калафат, поради техническа профилактика на мостовото съоръжение. Спирането на движението през ГКПП Видин \"Дунав мост 2\" ще се осъществи:\r\n- от 13:00ч. до 15:00ч. на 28 септември 2017 г.\r\nПрепоръчва се използването на други гранични контролно пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.27", "title": "ГД \"Гранична полиция\": На ГКПП \"Капитан Андреево\" има 9 км колона от товарни автомобили на изход"}
{"url": "http://www.focus-news.net/news/2017/09/27/2440133/pravitelstvoto-shte-obsadi-doklad-za-eksportniya-kontrol-na-produkti-za-otbranata.html", "text": "Правителството ще разгледа Проект на решение за одобряване на Доклад за изпълнението на Закона за експортния контрол на продукти, свързани с отбраната, и на изделия и технологии с двойна употреба през 2016 г. от Междуведомствения съвет по отбранителна индустрия и сигурност на доставките към МС. Това предвижда първата точка от дневния ред на министрите за днешното редовно правителствено заседание. Точката е внесена от вицепремиера и министър на отбраната Красимир Каракачанов, както и от министъра на икономиката Емил Караниколов. \r\nНа вниманието на кабинета ще бъде поставен и Проект на решение за приемане на отчет за изпълнението на държавния бюджет за 2016 г. и на доклада към него, на годишния доклад и отчет за дейността на Държавния фонд за гарантиране устойчивост на държавната пенсионна система за 2016 г., на годишния отчет за състоянието на държавния дълг за 2016 г. и за предложение до Народното събрание за приемане на отчета за изпълнението на държавния бюджет за миналата година. Точката е внесена от министъра на финансите Владислав Горанов. Той ще представи и Проект на решение за одобряване на промени в Данъчно-осигурителния процесуален кодекс (ДОПК), както Проект на решение за одобряване на промени в Закона за публичните финанси. \r\nСоциалният министър Бисер Петков е внесъл за разглеждане Проект на постановление за промени в Правилника за прилагана на Закона за семейни помощи за деца, приет с Постановление №139 на МС от 2002 г.", "date": "2017.09.27", "title": "Правителството ще обсъди доклад за експортния контрол на продукти за отбраната"}
{"url": "http://www.focus-news.net/news/2017/09/27/2440134/zoran-zaev-promenite-v-makedoniya-zapochnaha-nyama-vrashtane-nazad.html", "text": "Действащият премиер на Македония Зоран Заев заяви, че промените в страната са започнали и няма връщане назад, като добави, че Македония трябва да се превърне в държава с много приятели, предлагаща просперитет за всеки, предава Македонската информационна агенция. \r\nЗаев е направил изявлението си във вторник в Гевгелия, по време на митинг на коалицията „Живот за всички“.\r\nЛидерът на СДСМ изрази своята убеденост, че Сашко Поцков ще спечели кметското място в града на предстоящите местни избори в Македония.  \r\nАгенция „Фокус“ припомня, че другият кандидат за позицията е досегашния кмет Иван Франгов, член на ВМРО-ДПМНЕ.  Цанко Цолов", "date": "2017.09.27", "title": "Зоран Заев: Промените в Македония започнаха, няма връщане назад"}
{"url": "http://www.focus-news.net/news/2017/09/27/2440135/balgarskiyat-sayuz-po-balneologiya-i-spa-turizam-shte-vrachi-godishnite-si-nagradi.html", "text": "Българският съюз по балнеология и СПА туризъм ще връчи годишните си награди, с които отличава най-добрите представители в областта на балнео, медикъл-СПА и СПА бизнеса.\r\nКандидатите ще бъдат оценявани от експертно жури в 8 основни категории - „Най-добър СПА хотел“, „Най-добър Медикъл-СПА хотел“, „Най-добра СПА дестинация“, „Най-добра СПА концепция“, „Най-добър Медикъл-СПА мениджър“, „Най-добра българска СПА козметична линия“, „Иновативно СПА проучване“. \r\nЦелта на наградите е да отличи най-добрите практики за последните 12 месеца в сектора балнео, медикъл-СПА и СПА туризъм. Победителите получават не само трофей, но се възползват и от широко медийно покритие в България и Европа, ползвайки мрежата на Европейската СПА асоциация.\r\nС церемонията за връчване на наградите ще бъде закрит Четвъртият Годишен конгрес на Българския Съюз по балнеология и СПА туризъм, който се провежда в Кюстендил.", "date": "2017.09.27", "title": "Българският съюз по балнеология и СПА туризъм ще връчи годишните си награди"}
{"url": "http://www.focus-news.net/news/2017/09/27/2440136/delegatsiya-na-kevr-shte-uchastva-v-konferentsiya-na-ep-posvetena-na-rolyata-na-natsionalnite-regulatori-v-energiyniya-pazar-na-es-sled-2020-g.html", "text": "Делегация на КЕВР ще участва в Брюксел в конференция на Европейския Парламент, посветена на ролята на националните регулаторни органи в енергийния пазар на ЕС след 2020 г. Това съобщиха от пресцентъра на КЕВР. Делегацията се ръководи от члена на КЕВР Евгения Харитонова и в състава ѝ са включени експерти от специализираните дирекции на българския регулатор.  \r\nКонференцията в Европейския Парламент е организирана със съдействието на председателя на Комисията по регионално развитие на Европейския парламент Искра Михайлова. Изказвания по отделните теми ще имат председатели на комисии на Европейския парламент, ръководители на ГД „Енергетика“ на ЕК, на Агенцията за сътрудничество на енергийните регулатори (ACEР) и на Съвета на европейските енергийни регулатори (CEER). \r\nФорумът ще бъде открит с видеообръщение на Вицепрезидента на Европейската Комисия Марош Шевчович за основните приоритети на Енергийния съюз. \r\nВ Първия тематичен панел, посветен на новата роля на националните регулаторни органи на национално ниво, ще бъдат дискутирани Пакета за чиста енергия с фокус върху потребителите, тенденциите на енергийните цени в краткосрочна и дългосрочна перспектива, както и връзката между регулирането на енергийните цени и енергийната бедност и неравенствата. По тях докладчици ще бъдат съответно председателят на Комисията за Промишленост, изследвания и енергетика на ЕП Иржи Бузек, главният директор на ГД Енергетика Доминик Ристори и евродепутатът Енрике Шамбон. В този тематичен панел презентация на тема: „Либерализацията на електроенергийния пазар и защитата на уязвимите потребители в България“ ще изнесе ръководителят на делегацията и член на КЕВР Евгения Харитонова.  \r\nВъв Втория тематичен панел на конференцията, посветен на засилване на ролята на националните регулаторни органи на трансгранично ниво, ще бъдат разисквани новите компетенции на АСЕР, националните регулаторни органи и Пакета за чиста енергия, както и въздействието на трансграничното енергийно сътрудничество върху развитието на пограничните региони. По темите изказвания ще направят директорът на Европейската Агенция за сътрудничество на енергийните регулатори (ACEР) Алберто Поточник, вицепрезидентът на Съвета на европейските енергийни регулатори (CEER) Мари-Пиер Факониер и председателят на Комисията по регионално развитие на Европейския Парламент Искра Михайлова.", "date": "2017.09.27", "title": "Делегация на КЕВР ще участва в конференция на ЕП, посветена на ролята на националните регулатори в енергийния пазар на ЕС след 2020 г."}
{"url": "http://www.focus-news.net/news/2017/09/27/2440137/obshtinskite-savetnitsi-ot-gerb-pernik-organizirat-priemen-den-za-grazhdani.html", "text": "Общинските съветници от ГЕРБ-Перник Цветана Пиралкова и Атанаса Захариев организират приемен ден за граждани. Срещата ще се проведе от 10.00 ч. в сградата на Община Перник. Това съобщиха от пресцентъра на ПП ГЕРБ. \r\nЦветана Пиралкова е зам.-председател на Постоянна комисия „Регионална политика, местно самоуправление и нормативна уредба” и е в състава на Постоянна комисия „ Икономически въпроси, стопанска политика и инвестиции” и Постоянна комисия „Транспорт, обществен ред, сигурност и паркинги”.\r\nАтанас Захариев е зам.-председател на постоянната комисия „Транспорт, обществен ред, сигурност и паркинги” и е в състава на ПК „Устройство на територията и инженерна инфраструктура”.\r\nСигнали, мнения, становища и въпроси могат да бъдат подавани и по електронен път на имейл едрес savetnici_gerb_pk@abv.bg, както и на адрес: гр. Перник, пл. “Св. Иван Рилски” N1, адресирано до представителите на ГЕРБ в Общински съвет-Перник.", "date": "2017.09.27", "title": "Общинските съветници от ГЕРБ-Перник организират приемен ден за граждани"}
{"url": "http://www.focus-news.net/news/2017/09/27/2440138/nimh-zhalt-kod-za-obilni-valezhi-e-v-sila-za-oblast-burgas.html", "text": "Жълт код за обилни валежи е в сила за област Бургас. Това сочи справка на сайта на Националния институт по метеорология и хидрология (НИМХ) към Българската академия на науките (БАН).  До обяд се очаква да продължат в южните райони от областта значителните валежи, които да достигнат количества до 30 л/кв.м. Жълтият код означава, че времето е потенциално опасно. От НИМХ съветват при жълт код за обилни валежи да бъдем внимателни за възможност от малко на брой локални наводнения. Синоптиците допускат, че е възможно  да се наложи прекъсване на дейности на открито и че са вероятни затруднения при шофиране заради намалена видимост.  Жълт код за силен вятър над морето ще е в сила утре и за крайбрежието в областите Бургас, Варна и Добрич. Там се очаква вятър от североизток с пориви 14-17 м/с и вълнение на морето около 4 бала.", "date": "2017.09.27", "title": "НИМХ: Жълт код за обилни валежи е в сила за област Бургас"}
{"url": "http://www.focus-news.net/news/2017/09/27/2440139/denyat-27-septemvri-v-svetovnata-istoriya.html", "text": "През 1529 г. - турските войски предвождани от Сюлейман І Великолепни обсаждат Виена. До 15 октомври същата година Сюлейман І провежда няколко безуспешни атаки срещу града. Защитниците на австрийската столица проявяват изключителен героизъм. Постепенно османските войници започват да изпитват остър недостиг на хранителни продукти. Султанът и армията започват да се страхуват, че до настъпване на зимните студове няма да могат да се върнат по домовете си. Това принуждава Сюлейман І да снеме обсадата на Виена и да потегли обратно за Истанбул, където пристига през декември 1529 г. 1540 г. - папа Павел III узаконява създадения 6 години по-рано от Игнаций Лойола Орден на йезуитите. 1825 г. - пусната е в експлоатация първата в света железопътна линия между английските градове Стъктън и Дарлингтън. Англичанинът Джордж Стивънсън управлява лично конструирания от него парен локомотив с 450 пътника и скорост на движение 24 км/час. 1854 г. - американският кораб “Арктик” се сблъсква с френския параход “Веста”, в резултат на което загиват 350 души. 1885 г. - в Харков е открит Южноруският технологически институт- първото висше техническо учебно заведение в Русия.\r\n1893 г. - в Джърси започва да се издава първият украински печатен орган – вестник “Свобода”. 1915 г. - 385 души умират в пристанището на град Бриндизи след взрив на борда на италианския военен кораб \"Бенедето Брин\".\r\n1937 г. - в американското градче Албиън, щат Ню Йорк, е открито първото училище в света за Дядо Коледовци. 1940 г. - в Берлин е сключен Тристранният пакт - съюзен договор между Германия, Италия и Япония. 1962 г. - в Барселона  вследствие на наводнение загиват 470 човека. 1990 г. - Русия е приета в Интерпол. 1987 г. - в района на колумбийския град Виля Тина пълноводни потоци, предизвикани от проливни дъждове, стават причина за смъртта на 317 души.  1994 г. - закрита  е последната в Канада американска военна база.\r\nНа 27 септември са родени: Самюъл Адамс - американски политик; губернатор на щата Масачусетс (1794 - 1797 г.);  Жак Тибо - френски цигулар, представител на френската цигулкова школа; Миклош Янчо - унгарски режисьор; Сирил Меир Скот - английски композитор. На тази дата умира Аделина Пати - италианска оперна певица. \r\n2016 г.\r\nПрезидентът Барак Обама номинира Джефри Де Лаурентис за първи посланик на САЩ в Куба от 1961 г. насам.\r\n2015 г.\r\nВ Каталуния се провеждат предсрочни избори за местния парламент. Партии, подкрепящи независимост на Каталуния, печелят пълно мнозинство получавайки 72 места в 135-членния местен парламент.\r\n2014 г.\r\nПрезидентът на Каталония Артур Мас подписва указ за провеждане на референдум за независимост на 9 ноември.\r\n2014 г.\r\nИзригване на вулканът Онтаке в Япония взима живота на 48 човека. Това е най-смъртоносното изригване от 1926 г. досега.\r\n2013 г.\r\nПрезидентът на Русия Владимир Путин подписва федерален закон № 253-ФЗ „За Руската академия на науките“ независимо от протестите на научната общност.\r\n2011 г.\r\nАпелационният съвет към бюрото по патентите и търговските марки на САЩ към Министерство на търговията отказва на Apple Inc. да регистрира като търговска марка термина „мултитъч“ (Multi-touch).\r\n2009 г.\r\nИзбран е настоящият 17-ти Бундестаг, като депутатските места се разпределят така: Християндемократически съюз (CDU/CSU) - 239, Германска социалдемократическа партия (SPD) - 146, Свободна демократическа партия (FDP) - 93, Левица (Германия) (Die Linke) - 76 и Съюз 90/Партия на Зелените - 68 депутати.\r\n2003 г.\r\nИзстрелян е апаратът на Европейската космическа агенция СМАРТ-1, предназначен за изследване на Луната от лунна орбита.\r\nНа 3 септември 2006 СМАРТ-1 преднамерено е разбит в лунната повърхност, прекратявайки мисията.\r\n1994 г.\r\nЗакрита е последната в Канада американска военна база.\r\n1990 г.\r\nРусия е приета в Интерпол.\r\n1987 г.\r\nВ района на колумбийския град Виля Тина пълноводни потоци, предизвикани от проливни дъждове, стават причина за смъртта на 317 души.\r\n1970 г.\r\nЧрез посредничеството на египетския президент Гамал Абдел Насър е сключено примирие между Организацията за Освобождение на Палестина и Йордания.\r\n1964 г.\r\nКомисията \"Уорън\" решава, че единствено Ли Харви Осуалд е виновен за убийството на американския президент Джон Кенеди, извършено на 22 ноември 1963 година. Ли Харви Осуалд е американец, който по заключения на две държавни разследвания е убил Джон Ф. Кенеди. Комисията на Уорън прави заключение, че Осуалд е действал сам, а сформираната през 70-те години Конгресна комисия за разследване убийствата на президента Джон Кенеди и Мартин Лутър Кинг преценява, че макар Осуалд да стреля по президента, Кенеди той \"най-вероятно е бил убит вследствие на заговор\". Осуалд е прострелян смъртоносно два дни по – късно в подземието на полицейския участък на Далас от Джак Руби. Някои анализатори на официалните отчети твърдят, че Осуалд въобще не е бил замесен и че е обвиняван несправедливо, но липсват други главни заподозрени лица.\r\n1962 г.\r\nВ Барселона вследствие на наводнение загиват 470 човека.\r\n1940 г.\r\nВ Берлин е сключен Тристранният пакт - съюзен договор между Германия, Италия и Япония, подписан от министрите на външните работи на Германия – Й. Рибентроп, на Италия – Г. Чано, и на Япония – С. Курусу. Договорът е сключен за срок от 10 години. Предвижда разделяне на света на зони на влияние. Държавите, подписали Тристранния пакт, се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. България се присъединява към пакта на 1 март 1941 г.\r\n1939 г.\r\nНемската армия завзема полската столица Варшава 27 дни след като нахлува в Полша и с това е предизвиква избухването на Втората световна война.\r\n1937 г.\r\nВ американското градче Албиън, щат Ню Йорк, е открито първото училище в света за Дядо Коледовци.\r\n1915 г.\r\n385 души умират в пристанището на град Бриндизи след взрив на борда на италианския военен кораб \"Бенедето Брин\r\n1905 г.\r\nВ Ню Йорк е арестувана жена за пушене в автомобил.\r\n1893 г.\r\nВ Джърси започва да се издава първият украински печатен орган – вестник “Свобода”.\r\n1854 г.\r\nАмериканският кораб “Арктик” се сблъсква с френският параход “Веста”, в резултат на което загиват 350 души.\r\n1825 г.\r\nПусната е в експлоатация първата в света железопътна линия между английските градове Стъктън и Дарлингтън. Англичанинът Джордж Стивънсън управлява лично конструирания от него парен локомотив с 450 пътника и скорост на движение 24 км/час.\r\n1672 г. \r\n„Кралска африканска компания - Англия” получава монополно право за търговия с роби в Африка.\r\n1540 г.\r\nПапа Павел III узаконява създадения 6 години по-рано от Игнаций Лойола Орден на йезуитите. Йезуитския орден е католически орден, основан през 1534 г. Членовете на ордена не напускат светското общество, но смятат, че всички средства за постигане целите на църквата са позволени. Орденът е една от главните опори на Котрареформацията. Прониква в Индия, Япония, Китай, Филипините и Парагвай. През XVIII дейността му е преустановена, поради намесата му в политиката. През XIX в. е възстановен.\r\n1529 г.\r\nТурските войски предвождани от Сюлейман І Великолепни обсаждат Виена. До 15 октомври същата година Сюлейман І провежда няколко безуспешни атаки срещу града. Защитниците на австрийската столица проявяват изключителен героизъм. Постепенно османските войници започват да изпитват остър недостиг на хранителни продукти. Султанът и армията започват да се страхуват, че до настъпване на зимните студове няма да могат да се върнат по домовете си. Това принуждава Сюлейман І да снеме обсадата на Виена и да потегли обратно за Истанбул, където пристига през декември 1529 г.На тази дата са родени:\r\n1921 г.\r\nРоден е Миклош Янчо - унгарски режисьор. Завършва факултет по право и етнография в гр. Клуж (1944 г.). От 1947 г. до 1950 г. учи във Висшата школа за театър и кино. От 1951 г. снима хроникални, научнопопулярни и документални филми, свързани с изкуството и етнографията - “На края на града” (1957 г.), “Дворците на Пекин” (1958 г.), “Безсмъртие” (1959 г.), “Разсъмвания и залези” (1961 г.), “Колелото на времето” (1963 г.), “Новото присъствие” (1965 г.), “Камбаните са отишли в Рим” (1959 г.), “Завръзка и развръзки” (1963 г.), “Така дойдох” (1965 г.), “Безнадеждните” (1966 г.), “Звездочели войници” (1967 г.), “Тишина и вик” (1968 г.). Янчо снима паралелно в родината си и в чужбина - Франция, Италия, Германия, Югославия: “Сироко” (1969 г.), “Кристални ветрове” (1969 г.), “Агнец Божий” (1971 г.), “Пацифистката” (1971 г.), “Техника и ритуал” (1972 г.), “Рим иска цезаря” (1973 г.). През 70-те години Янчо се насочва към символиката, идваща от народната и революционна поезия, хореографията и националната драматична съдба - “Народът моли за още” (1972 г.), “Любов моя, Електра” (1975 г.), “Частни грехове, публични добродетели” (1976 г.), “Унгарска рапсодия” (1978 г.), “Алегро барбаро” (1979 г.), “Сърцето на тирана, или Бокачо в Италия” (1981 г.), “Червеният псалом” (1983 г.), “Хороскопът на Иисус Христос” (1989 г.), “Син дунавски валс” (1992 г.), “Последната вечеря” (2001 г.). От 1971 г. поставя театрални спектакли.\r\n1880 г.\r\nРоден е Жак Тибо - френски цигулар, представител на френската цигулкова школа. През 1896 г. завършва Парижката консерватория в класа на П. Марсик. От 1898 г. е солист в симфоничните концерти на Е. Колона в Париж. Майстор е на интерпретацията на произведения от френски композитори. Работи с пианиста А. Корто и виолончелиста П. Казалс. Преподава в Екол Нормал Мюзик в Париж. От 1943 г. заедно с пианистката М. Лонг организира в Париж конкурс за пианисти и цигулари (от 1946 г. - Международен конкурс “М. Лонг - Ж. Тибо”). Загива при самолетна катастрофа във Френските Алпи през 1953 г.\r\n1879 г.\r\nРоден е Сирил Меир Скот - английски композитор. Завършва консерваторията във Франкфурт на Майн през 1898 г. Композира пиеси за пиано и вокални лирични миниатюри, в които се проявяват характерните за творчеството му черти на импресионизма (пиесите за пиано “В страната на лотоса”, “Негърски танц”, циклите “Египет”, “Индийска сюита”). Други негови произведения са: операта “Алхимик” ( 1925 г.), балета “Самозваният аптекар” (1923 г.), пиесата за солист, хор и оркестър “Жестоката жена” (по Дж. Кийтс, 1916 г.), оди, произведения за хор и оркестър, 3 симфонии, 5 увертюри, оркестрови сюити, инструментални концерти, камерно-инструментални ансамбли и над 100 песни. Автор е на “Философия на модернизма” (1917 г.), на изследвания в областта на музикална естетика, на сборник със стихове. Умира на 31 декември 1970 г. в Ийстбърн.\r\n1722 г.\r\nРоден е Самюъл Адамс - американски политик; губернатор на щата Масачусетс (1794-1797 г.). Той е един от организаторите на освободителната борба по време на Войната за независимост в Северна Америка. През 1743 г. защитава дисертация, в която развива идеята за законността на \"съпротивата срещу върховните магистрати\". Избран е за ръководител на революционната организация \"Синове на свободата\". През 1772 г. основава Кореспондентски комитет в Бостън - първообраз на местната революционна власт. След приключването на Войната за независимост се бори за отмяна на робството. Умира на 2 октомври 1803 г.На тази дата умират:\r\n2016 г.\r\nУмира бившият ирански министър-председател (1977-1978 г.) и министър на финансите (1965-1974 г.) Джамшид Амузегар (93 г.).\r\n1919 г.\r\nУмира Аделина Пати - италианска оперна певица (колоратурен сопран). Родена е на 19 февруари 1843 г. в Мадрид. Семейството £ емигрира в САЩ. На 18 години гастролира в \"Ковънт Гардън\" (Лондон) в операта \"Сомнамбула\" на В. Белини и се превръща в сензация. Триумфира по сцените на Брюксел, Париж, Санкт Петербург, Милано, Монте Карло, Мадрид. В репертоара си има 42 опери.За изготвянето на историческата справка на Агенция “Фокус” са използвани следните източници:", "date": "2017.09.27", "title": "Денят 27 септември в световната история"}
{"url": "http://www.focus-news.net/news/2017/09/27/2440140/narodnoto-sabranie-shte-bade-domakin-na-kragla-masa-na-tema-savremenni-predizvikatelstva-v-profilaktikata-na-vaksinopredotvratimite-zabolyavaniya.html", "text": "Народното събрание ще бъде домакин на кръгла маса на тема \"Съвременни предизвикателства в профилактиката на ваксинопредотвратимите заболявания\". Това съобщиха от пресцентъра на Народното събрание. Форумът, организиран от Българското сдружение по иновативна медицина, е под патронажа на парламентарната Комисия по здравеопазването и ще започне в 14.30 часа в зала „Изток” на Народното събрание. \r\nПредставители на държавните институции, на съсловни професионални и пациентски организации, водещи специалисти и експерти ще дискутират по инициативите за достъп до първична профилактика на заразните заболявания в Европейския съюз, превенцията на пневмококовите заболявания и разпространението на коклюшната инфекция в България. \r\nВ кръглата маса ще участват председателят на Комисията по здравеопазването д-р Даниела Дариткова, заместник-министърът на здравеопазването Светлана Йорданова, главният държавен здравен инспектор д-р Ангел Кунчев, представителят на Световната здравна организация за България д-р Скендер Сила и др.", "date": "2017.09.27", "title": "Народното събрание ще бъде домакин на кръгла маса на тема \"Съвременни предизвикателства в профилактиката на ваксинопредотвратимите заболявания\""}
{"url": "http://www.focus-news.net/news/2017/09/27/2440141/bchk-shte-posreshtne-datski-pateshestvenik-poslanik-na-dobra-volya.html", "text": "От 11.00 часа в централата на БЧК (бул. Джейм Баучер“ 76) ще бъде поредната спирка от пътешествието на датчанина Педерсен, който си поставя за цел да обиколи всички представителства на Червения кръст и Червения полумесец по света. Това съобщиха от пресцентъра на БЧК. Посланието на околосветската обиколка на датчанина е символично да обедини всички червенокръстци, които работят за най-благородната кауза в помощ на обществото.\r\nПътешествието на г-н Педерсен има три основни правила: да не се използва въздушен транспорт, а само сухопътен; престоят му в конкретната държава да бъде по-голям от 24 часа; да не се завръща в дома си, докато не достигне и последната държава, в която има представителство на Червения кръст и Червения полумесец. Пътешествието му започва през октомври 2013 г. До момента е посетил 139 държави и е изминал повече от 18 000 км. След България ще му останат още 63 държави, след което ще може да се завърне вкъщи. Предвидено е това да се случи през 2019г.", "date": "2017.09.27", "title": "БЧК ще посрещне датски пътешественик - посланик на добра воля"}
{"url": "http://www.focus-news.net/news/2017/09/27/2440142/stara-zagora-shte-se-provede-sreshta-na-obshtinskoto-rakovodstvo-i-kmetovete-na-sela-ot-obshtinata.html", "text": "В 10.00 часа в зала 1 на Община Стара Загора ще се проведе редовната среща с кметовете на села на територията на общината. Това съобщиха от пресцентъра на Община Стара Загора.\r\nНа нея са поканени да присъстват представители на дружествата ВиК, EVN, ДЗЗД „Грийн партнърс – БКС“ - гр. София и Държавно горско стопанство - Стара Загора.", "date": "2017.09.27", "title": "Стара Загора: Ще се проведе среща на общинското ръководство и кметовете на села от общината"}
{"url": "http://www.focus-news.net/news/2017/09/27/2440143/sliven-proyavi-za-svetovniya-den-na-turizma-shte-se-provedat-v-grada.html", "text": "Община Сливен, Природен парк „Сините камъни”, Музеят на текстилната индустрия, крепост Туида, Регионалният исторически музей и Туристическият информационен център организират съвместни прояви за Световния ден на туризма, Европейските дни на наследството и Европейската нощ на учените са днес, 29 и 30 септември. Това съобщиха от Община Сливен. Инфотур за работещите в сферата на туризма ще се проведе в днешния Световен ден на туризма. Проявата ще започне от 10.30 ч. в Туристически информационен център на Природен парк „Сините камъни” . Ще бъде направена презентация на тема „Исторически местности в Природен парк „Сините камъни” – факти и легенди”. Ще бъдат представени исторически местности и свързани с тях факти и легенди. Презентацията включва и представяне на редки и защитени птици, обитаващи Сливенския балкан.\r\nОт 11 до 12 ч. е предвидено посещение на къща-музей „Хаджи Димитър” с беседа за всички желаещи.В инфотура ще се включат хотелиери, ресторантьори, собственици и управители на атракции, спортни бази и други, в които преобладават посетители от страната или чужбина. Основната цел е хората, които имат най-близък контакт с туристите и гостите на града, да познават в детайли културно-историческото наследство на Сливен, природните забележителности в Природен парк „Сините камъни” и да мотивират гостите на града да ги посетят.На 29 септември от 17 до 19 часа, по повод Европейската нощ на учените, на крепост Туида ще бъде представена темата „Археологията – слово за миналото или вълнението да бъдеш откривател”. Археолози от Регионалния исторически музей ще разкажат какво представлява науката, с която се занимават, а екскурзоводи от крепостта ще представят интересни факти от нейната история – от траките до Средновековието.Също на 29 септември, от 17 до 20 часа, в Музея на текстилната индустрия ще бъдат представени книги, ще се проведат детска творческа работилница и драматизация на текстове от Детска театрална трупа към „Арт център Седем” и др. На 30 септември, по повод Европейските дни на наследството, входът на крепост Туида ще бъде безплатен. Всички събития от календара са безплатни. В тях могат да се включат всички жители и гости на града.", "date": "2017.09.27", "title": "Сливен: Прояви за Световния ден на туризма ще се проведат в града"}
{"url": "http://www.focus-news.net/news/2017/09/27/2440144/die-welt-predsedatelyat-na-svdp-ohladi-nadezhdite-za-yamayska-koalitsiya-v-berlin.html", "text": "Председателят на Свободната демократическа партия (СвДП) Кристиан Линднер охлади надеждите за съставяне на коалиционно правителство със Съюза (ХДС/ХСС) и „Зелени“, пише националният ежедневник Die Welt. „Някои превръщат „ямайската коалиция“ в романтичен политически проект“, заяви за изданието младият лидер на свободните демократи.\r\n„Истината е, че има математическо мнозинство, но всяка от партиите има свои мандати. Дали те може да бъдат свързани без противоречия в интерес на страната, все още не е ясно. Политиката не е математика“, коментира Линднер. \r\nЛидерът на германските свободни демократи подчерта, че  неговата партия „винаги е готова за разговори“, уточнявайки, че най-напред предстои ХДС и ХСС да преминат през „вътрешен процес на изясняване“. Това се отнася и за „Зелени“. \r\nЕто защо Линднер увери, че партията му би влязла в коалиция, само ако има „тенденция в германската политика“. Той припомни, че свободните демократи настояват за реформи в образователната система и икономиката. СвДП искат също и „въвеждане на закон за имиграцията, базиран на канадския модел. Искаме разумна енергийна политика и отхвърляне на автоматичните финансови трансфери в Европа“. Тези цели няма да се променят. „Ако не е възможно изпълнението им заедно със Съюза (ХДС/ХСС) и „Зелени“, то тогава не остава друго, освен да представим аргументите си от редиците на опозицията“, отбеляза Линднер.Тереза Герова", "date": "2017.09.27", "title": "Die Welt: Председателят на СвДП охлади надеждите за „ямайска коалиция“ в Берлин"}
{"url": "http://www.focus-news.net/news/2017/09/27/2440145/v-sofiya-be-otkrita-pametna-plocha-na-myastoto-kadeto-se-e-namirala-starata-armenska-tsarkva.html", "text": "В София бе открита паметна плоча на мястото, където се е намирала старата арменска църква, предаде репортер на Агенция \"Фокус\". С молитвата \"Отче Наш\", произнесена от Негово високопреподобие архимандрит Исахак Богосян, предстоятел на Арменската епархия в България, започна тържеството, посветено на откриването на паметна плоча, поставена на мястото, където от 1620 до 1934 г. се е намирала старата арменска църква, адрес - пл. \"Св. Неделя\" 16. На събитието, въпреки непрекъснатия дъжд, присъстваха представители на Арменската апостолическа църква, на арменската общност в България, Негово превъзходителство посланика на Армения в България, представители на Софийска епархия, на Националния съвет за сътрудничество по етническите и интеграционните въпроси към Министерския съвет, на Столична община, на Министерство на културата, на други институции, много граждани.\r\nНа плочата на три езика - български, арменски и английски, е изписан следния текст: \"На това място от 1620 г. до 1934 г. се е намирала Арменската апостолическа църква \"Света Богородеица\".\r\nТържеството се организира от църковното настоятелство при арменския храм \"Света Богородица\" в София, с благословението на предстоятеля на Арменската епархия в България архимандрит Исахак Бохосян. \r\nНикола ПЕТКОВ", "date": "2017.09.27", "title": "В София бе открита паметна плоча на мястото, където се е намирала старата арменска църква"}
{"url": "http://www.focus-news.net/news/2017/09/27/2440146/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ПП ГЕРБ в град Пловдив провеждат приемни с граждани. Това съобщиха от пресцентъра на ПП ГЕРБ. \r\nДнес ще се проведат приемни с граждани на общински съветници от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков”№1А;\r\n- Д-р Аргир Аргиров, от 17:30 до 18:30 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ПП ГЕРБ в район „Източен” на ул. ”Коста Паница” №5; \r\n- Емил Русинов, от 17:30 до 19:00 часа в офиса на ПП ГЕРБ в район „Източен” на ул. ”Коста Паница” №5. \r\nВ четвъртък, 28 септември 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Гошо Къчков, от 17:30 до 19:00 часа в офиса на ПП ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ПП ГЕРБ в район „Източен” на ул. ”Коста Паница” №5. \r\nВеселин Маневски, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А.", "date": "2017.09.27", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2017/09/27/2440147/simone-peter-zeleni-gornata-granitsa-za-bezhantsite-e-chervena-liniya-v-pregovorite-za-sastavyane-na-koalitsiya-v-berlin.html", "text": "Водещият политик от редиците на „Зелени“ Симоне Петер заяви, че поисканата от Християнсоциалния съюз (ХСС) горна граница за бежанците е „червена линия“ за партията в преговорите за съставяне на коалиционно правителство в Берлин, съобщава националният ежедневник Die Frankfurter Allgemeine Zeitung.\r\nАко партията, водена от Джем Йоздемир, влезе в следващото германско правителство, няма да има ограничения за броя на хората, на които страната ще предоставя закрила. ХСС трябва да приеме тази позиция, ако наистина иска да започне преговори за съставянето на „ямайска коалиция“. \r\nРестриктивната политика на ХСС към бежанците е отдавна утвърдена сред редиците на партията на Хорст Зеехофер. На свой ред обаче „Зелени“ се застъпват за опростяване на процедурите за семейна имиграция.Тереза Герова", "date": "2017.09.27", "title": "Симоне Петер, „Зелени“: Горната граница за бежанците е „червена линия“ в преговорите за съставяне на коалиция в Берлин"}
{"url": "http://www.focus-news.net/news/2017/09/27/2440148/ministar-emil-karanikolov-krayniyat-sobstvenik-na-dunarit-e-edna-ofshorka.html", "text": "Крайният собственик на „Дунарит“ е една офшорка на Вирджинските острови. Това каза министърът на икономиката Емил Караниколов в предаването „Здравей, България“ по Нова телевизия. „Говори се, че е на Цветан Василев. Тази офшорка утре може да е на друг, но това никой не го притеснява. Притеснява се, че държавата може да влезе в едно дружество и то на пазарен принцип. Тоест публична продан на активи, на която всеки може да се яви. Това е притеснително за всички. Защо? Защото някой казва, че държавата е лош стопанин. Крайно време е на този някой някой да му каже, че не държавата е лош стопанин, а има калпави мениджъри, а някои са и по-калпави“, заяви Караниколов. По думите му „Дунарит“ няма никакви проблеми. „Не са му отнемани никакви лицензи. Днес „Кинтекс“ ще преведат цената по тази услуга. За мен някой там нагнетява напрежение. Няма национализация. Вчера се появи, че има опасения, че ще се взима лиценза му, че са блокирани сметки. Ако се получи информация, че има нередности, ще предприемем действия. Тези действия не са предприети от мен“, допълни министър Караниколов. По думите му лицензът за износ и внос на „Емко“ е бил отнет, защото е имало констатации. „Самите работници потвърдиха, че има нередности. Законът казва, че при такава констатация се спират лицензите за износ и внос, а не за производство. Логично е да се спира производството, за да може да се изнесе. Ние ще внесем законодателна промяна. „Емко“ към момента работят и това е важно. Имаше вариант и дружеството трябваше да предприеме незабавни действия, за да бъдат отстранени нередностите, а не да идват и да протестират. Ако стане инцидент и някой от междуведомствения съвет дойде и каже, че е било маловажно, как ще го приемете?“, запита той. Караниколов подчерта, че не искат по никакъв начин да придобиват „Емко“. „Надявам се, че на 6 октомври ще започне да работи и лицензът му ще бъде върнат, но това зависи от тях“, добави той. По думите му се проверяват всички дружества от военно-промишления комплекс.", "date": "2017.09.27", "title": "Министър Емил Караниколов: Крайният собственик на „Дунарит“ е една офшорка"}
{"url": "http://www.focus-news.net/news/2017/09/27/2440149/kyustendil-ogranicheno-e-dvizhenieto-pri-paten-vazel-kocherinovo-na-avtomagistrala-struma-poradi-katastrofa.html", "text": "Ограничено е движението при пътен възел \"Кочериново\" на автомагистрала \"Струма\", поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява по първокласен път  I-1.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.27", "title": "Кюстендил: Ограничено е движението при пътен възел \"Кочериново\" на автомагистрала \"Струма\", поради катастрофа"}
{"url": "http://www.focus-news.net/news/2017/09/27/2440150/denyat-27-septemvri-v-balgarskata-istoriya.html", "text": "През 1877 г. - в щаба на руската армия пристига ген. Едуард Тотлебен, който е определен да поеме ръководството на военните действия край Плевен. 1898 г. - открита е ЖП линията Гебедже (днес Белослав) - Варна (15 км). 1918 г. - водачите на БЗНС застават начело на войнишкия метеж. В Радомир Райко Даскалов оглавява Войнишкото въстание, обявява България за република, Александър Стамболийски за председател на Временното правителство, а себе си за главнокомандващ и повежда въстаниците към столицата, където метежът е потушен. На 27 септември са родени: Петър Стоянов Стоянов - военен деец, капитан II ранг; Илия Александров Йосифов - оперен певец; Димитър Стоянов Ангелов – писател. На тази дата умират: Ивелин Димитров - композитор, диригент и музикален педагог; Стефан Георгиев Христов – физикохимик; Драган Тенев - български юрист, белетрист и изкуствовед. \r\n2011 г.\r\nПрезидентът на Република България удостоява с лента „Стара планина“ Дилма Русеф, президент на Федеративна република Бразилия „за изключително големи заслуги за развитието на друстранните отношения между Република България и Федеративна република Бразилия“\r\n2007 г.\r\nПрезидентът на Република България удостоява с лента „Стара планина“ Силвия, кралица на Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с лента „Стара планина“ Виктория, кронпринцеса на Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен крал Филип Принц на Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Маделен, принцеса на Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Ингемар Елиасон, маршал на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Алис Троле-Вахтмайстер, главна дворцова дама на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ втора степен Кирстине фон Бликсен-Финеке, първа дворцова дама на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ втора степен с мечове Мертил Мелин, началник на Кралските конюшни на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ втора степен с мечове Хокан Петерсон, началник на Военния кабинет на Негово Величествона краля на Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ втора степен Бертил Рут извънреден и пълномощен посланик на Кралство Швеция в Република България „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ втора степен Херман аф Троле началник на Протокола на Министерството на външните работи на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Пер Вестерберг, председател на Парламента на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Фредрик Райнфелд, министър-председател на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Карл Билт, министър на външните работи на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Стен Толгфорш, министър на отбраната на Кралство Швеция „за изключително големите ѝ заслуги за развитието и укрепването на българо-шведските отношения.“\r\nПрезидентът на Република България удостоява с орден „Стара планина“ първа степен Ева Бьорлинг, министър на външната търговия на Кралство Швеция „за изключително големите ѝ заслуги за развитието и укрепването на българо-шведските отношения.“\r\n2000 г.\r\nСъдът официално реабилитира д-р Георги М. Димитров, осъден задочно през 40-те години за \"антидържавна дейност\". Георги Михов Димитров (Гемето) е роден на 15 април 1903 година. Той е член на БЗНС от 1922 г.. Завършва медицина в Загреб през 1929 г. и след завръщането си се отдава на активна политическа дейност. Включен е в Управителния съвет на БЗНС \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Ал. Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \"Ал. Стамболийски\". През януари 1941 г. организира акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това и емигрира вън от страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май с. г. напуска страната. Две години по-късно заедно с други емигранти създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. Георги М. Димитров умира през 1972 г. във Вашингтон.\r\n1996 г.\r\nВ обръщение по БНТ президентът д-р Желю Желев обявява, че е изпратил лична молба до МВФ за финансова помощ за България.\r\nМеждународният валутен фонд (МВФ) (на английски International Monetary Fund; IMF) е международна организация, която се грижи за управлението на световната финансова система, като наблюдава валутните курсове и платежния баланс и предлага техническо и финансово сътрудничество при нужда. Седалището й е във Вашингтон, САЩ.\r\nСъздадена е в през юли 1944 в град Бретън Уудс, Ню Хемпшир, САЩ, като резултат от международна конференция с участието на 44 държави, чиято цел е следвоенна организация на международните парични отношения. Международният валутен фонд се създава чрез вноски от всяка държава-членка. Размерът на вноската се определя според формула, която изразява делът на страната в международните плащания, както и нейния БВП. Общата сума на вноските и относителния дял на всяка страна се преразглеждат периодично. Предвидено е 25% от квотата на всяка държава да бъде внесена в СПТ (Специални права на тираж), а останалите 75% в местната валута. Така събраните средства е предвидено да бъдат източник на кредити за държави, които изпитват временни затруднения с паричния си баланс. В замяна държавите, на които се помага, се задължават да изпълнят някакви ангажименти, да проведат реформи като например приватизация на правителствени предприятия. Размерът на вноските влияе на две основни неща: на кредитния ресурс, до който ще има достъп държавата-членка и на гласовете, с който държавата участва във вземането на решения. По подразбиране, всяка държава има право на 250 базови гласа, плюс по един за всеки 100 хил. СПТ от квотата си.\r\nБългария е член на МВФ от 25 септември 1990г. Делът на България в МВФ е 640,20 млн. СПТ.\r\n1972 г.\r\nНа двудневно посещение в България пристига генералният секретар на Румънската комунистическа партия и председател на Държавния съвет на Румъния Николае Чаушеску. Николае Чаушеску е румънски държавник, общественик, политик. Роден е на 8 януари 1918 г. в с. Скорничешще. Генерален секретар е на РКП от 1969 г., председател на Държавния съвет на СРР от 1967 г., върховен главнокомандващ на въоръжените сили (от 1968 г.), президент на СРР от март 1974 г. до декември 1989 г. Като ръководител на румънските комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската Комунистическа партия. Заедно със съпругата си Елена е обвинен в кражба на 1 млрд. долара от държавата; двамата са разстреляни. Погребани са в Генчя, Букурещ.\r\n1962 г.\r\nС Постановление N 162 във Велико Търново е основан Висш педагогически институт. От 1971 г. той прераства във Великотърновски университет \"Св. св. Кирил и Методий\". Великотърновският университет \"Св. св. Кирил и Методий\" е учебен и научен център. В началото на своето съществуване носи името Висш педагогически институт \"Братя Кирил и Методий\", създаден с Постановление N 162 от 27 септември 1962 г. на ЦК на БКП и на Министерския съвет. Открит е на 15 септември 1963 г. като първите 340 студенти се обучават в четири специалности: българска филология, руска филология, история и изобразителни изкуства. По- късно с указ на Държавния съвет от 13 октомври 1971 г. Висшият педагогически институт във Велико Търново е преобразуван в университет. На 14 октомври 1971 г. тогавашният председател на Държавния съвет Тодор Живков огласява указа за създаването на Великотърновския университет на тържество и връчва символичния ключ на ректора проф. Жельо Авджиев. Това събитие съвпада с организирания международен научен симпозиум по случай 600-годишнината на Търновската книжовна школа, чийто законен наследник е Великотърновският университет.\r\n1946 г.\r\nДвадесет и шестото ОНС приема Закон за кинокултурата, според който грижата за \"правилното й развитие\" принадлежи на държавата. До края на 1946 г. прекратяват дейността си двадесет частни фирми, вносителки на филми.\r\n1944 г.\r\nС наредба-закон Дирекцията за културно творчество и народно възпитание е преобразувана в Дирекция за висше образование към Министерството на народното просвещение, като отделно се създава Дирекция на народната култура към Министерството на пропагандата.\r\n1934 г.\r\nНа посещение в България пристига югославският крал Александър I.\r\nАлександър I е крал на сърби, хървати и словенци и крал на Югославия. Син на сръбски крал Петър I и на Зорка Черногорска. Взема участие в Първата световна война; принц-регент (1918 г.); провъзгласен за крал (август 1922). През 1922 се жени за румънската принцеса Мария. Убит е в Марсилия на 9 октомври 1934 г. след заговор на усташите и ВМРО. Наследен от сина си.\r\n1918 г.\r\nВодачите на БЗНС застават начело на войнишкия метеж. Към 13.00 ч в Радомир Райко Даскалов оглавява Войнишкото въстание. Обявява България за република, Александър Стамболийски за председател на Временното правителство, а себе си за главнокомандващ и повежда въстаниците към столицата. Войнишко въстание e въоръжен опит за сваляне на монархията в България и за установяване на републиканска управление през 1918 г.. Участието на страната в Първа световна война, стопанската криза, войнишките бунтове и антивоенни демонстрации, организирани от войнишките комитети, пробивът при Добро поле поставят България пред национална катастрофа. Aнтивоенните движения прерастват в открита въоръжена борба без ясна политическа програма и единно ръководство. На 27 септември в Радомир Р. Даскалов със специална прокламация обявява България за република с председател Aл. Стамболийски. При атаката си към София при Владая въстаниците са разгромени от правителствените войски, подкрепяни от немска част. Авантюристичните действия на Р. Даскалов и Ал. Стамболийски влошават до крайна степен положението на страната и са една от причините за Солунското примирие (1918 г.). Правителството, подкрепено от всички парламентарни групи, обявява столицата за обсадена крепост и назначава за нейн комендант ген. Александър Протогеров, член на ЦК на ВМРО. На 28 септември юнкерите разстрелват около 500 ранени войници на гара Захарна фабрика. Генерал-лейтенант Александър Николов Протогеров е роден на 23 февруари 1867 г. в Охрид. Той е един от ръководителите на ВМРО. През 1887 г. Протогеров завършва Военното училище в София. Участва в Сръбско-българската война. На действителна военна служба като офицер е от 1887 г. до 1912 г. Протогеров напуска армията като подполковник. Участва активно в легалното македонско освободително движение, той е един от основателите на македонските братства (1893 г.), член е на ВМОК. През 1902 г. в Горноджумайското въстание и през 1903 г. в Илинденско-Преображенското въстание е войвода на чета. През 1911 г. Протогеров е избран за член на ЦК на ВМОРО. Заедно с Т. Александров организира атентатите в Щип през ноември 1911 г. и Кочани през август 1912 г., които стават повод за Балканската война (1912-1913 г.). През 1912 г. Протогеров е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост. Като военен комендант на София през септември 1918 г. Протогеров организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО, избран е член на ЦК. Във Виена през 1924 г. Протогеров подписва Майския манифест на ВМРО и постепенно се ориентира към позицията на Коминтерна за решаването на македонския въпрос. На 31 август 1924 г. присъства на убийството на Т. Александров, за което 4 години е разследван от организацията, която иска да разбере неговото отношение и участие в убийството. Като резултат ВМРО доказва активната му роля в това престъпление. Осъден е на смърт и убит в София на 7 юли 1928 г.\r\n1915 г.\r\nВ хода на Първата световна война сръбски войски нахлуват на българска територия и завземат граничния Салашки проход при Белоградчик. През деня XII Балкански и XXIII Шипченски полк ги отблъскват и на свой ред овладяват прохода.\r\n1883 г.\r\nОбявена е политическа амнистия за времето на режима на пълномощията.\r\nРежимът на пълномощията от 1881–1883 г. е управление, установено от княз Александър I Батенберг след извършения от него държавен преврат през 1881 г.. Князът суспендира Търновската конституция и назначава служебно правителство начело с руския ген. Й. К. Ернрот. На 1 юли 1881 г. II-то ВНС гласува извънредни пълномощия на княза за срок от 7 години. На 6 септември 1883 г. князът издава манифест, с който възстановява Търновската конституция. Съставено е коалиционно правителство от \"умерени либерали\" и консерватори начело с Драган Цанков. На 5 декември 1883 г. то прокарва през Народното събрание исканите промени в конституцията.\r\n1871 г.\r\nПатриарх Антим VI се среща с българските владици в Цариград. По повод на тази активност от страна на Патриаршията Найден Геров отбелязва: \"Сичките наши са в мнение, че нема нищо да стане, но такива заседания ще правят четири-пет, доде види света и особено русите, какви са намеренията на патриарха.\"\r\n1864 г.\r\nХаджи Димитър се прехвърля във Влашко след неуспешен опит да бъде ликвидиран търновският гръцки митрополит. Хаджи Димитър учи в родния си град Сливен. Включва се в четата на Панайот Хитов, с която обикаля Балкана, и известно време е неин знаменосец. През пролетта на 1864 г. е в Букурещ, където се среща с Георги Раковски. За кратко време води чети отвъд р. Дунав, които бързо се разпускат. През 1867 г. влиза като войвода в Тайния централен български комитет (ТЦБК). На 6 юли 1868 г. заедно със Стефан Караджа преминават р. Дунав начело на чета от 129 души. Загива в сражение на връх Бузлуджа.На тази дата са родени:\r\n1912 г.\r\nРоден е Илия Александров Йосифов - български оперен певец (тенор), педагог. Завършва право в Софийския Университет (1936 г.), Вокалния отдел на Държавната музикална академия (1942 г.) при А. Тодорова и Вокалния отдел на Висшето училище за музика във Виена (1945 г.) при М. Бранд. Пее в Кооперативния театър, театър \"Одеон\" и Художествения оперен театър\" (1937-1942 г.). От 1945 г. до 1962 г. е в Софийската народна опера, чийто директор е от 1962 г. до 1966 г. Сред неговите роли са: Ленски (\"Евгений Онегин\" от Чайковски), Рудолф (\"Бохеми\" от Пучини), Фауст (\"Фауст\" от Гуно), Алфред (\"Травиата\" от Верди) и др. Има и камерни изпълнения, предимно на творби от Фр. Шуберт. От 1963 г. е професор по пеене в БДК. Декан на Вокалния факултет (1953-1955 г. и 1959-1962 г.). Негови ученици са Р. Кабаиванска, Н. Здравков, Бл. Карнобатлова-Добрева, П. Герджиков и др. Умира на 29 юни 1993 г. в София.\r\n1904 г.\r\nРоден е Димитър Стоянов Ангелов - български писател. Завършва гимназия в Кюстендил, философия и педагогика в Софийския университет (1929 г.). Работи в системата на образованието, занимава се с читалищно дело. След 9 септември 1944 г. работи като сценарист в Българска кинематография, редактор е в издателство\"Народна култура\" и в. \"Кооперативно село\". Член е на Съюза на българските писатели. Творчеството му включва романи, повести, новели и разкази с увлекателни сюжети и познавателна стойност. Автор е на съчиненията: \"Емилия\" (1927 г.), \"Когато човекът не беше\" (1941 г.), \"Смелият Чунг\" (1953 г.), \"На живот и смърт\" (1953 г.), \"Земята пред гибел\" (1956 г.), \"Песента на гората\" (1974 г.). Димитър Ангелов умира през 1977 г. в София.\r\n1881 г.\r\nРоден е Петър Стоянов Стоянов - военен деец, капитан II ранг. Завършва Машинното училище във Варна. Участва в Балканската война като командир на миноносец. След въвличането на България в Първата световна война е назначен за началник на Дунавската флотилия, а след това е интендант на флота.На тази дата умират:\r\n2008 г.\r\nУмира Ивелин Димитров - български композитор, диригент и музикален педагог. Роден е на 18 януари 1931 г. Ученик на маестро Марин Големинов. Дълги години работи като преподавател по солфеж в детския хор „Бодра смяна“. С бивши хористки от този хор през 1968 година създава камерна капела \"Полифония\", с която постига значителни международни успехи.\r\n2002 г.\r\nУмира Стефан Георгиев Христов - български физикохимик. Роден е на 11 декември 1910 година в София. Учен с важни научни разработки в теоретичната и приложна физикохимия. Има приноси на в общата квантовохимична теория на потенциалните бариери - теория на тунел-ефекта. Критерият за ролята на тунел - ефекта е известен в литературата като “характерна температура на Христов”. Оригиналните научни приноси на академик Христов са свързани още с квановомеханичната теория на електрохимичните процеси, общата теория на електронните преходи през енергетични бариери в твърди системи, квантовохимичната теория на безизлъчвателни процеси в кристалите и квантовохимичната теория за скоростите на химичните реакции.  Един от член - основателите на международното научно списание Electrochimica Actа; член на Съвета и национален секретар на Международното дружество по електрохимия ISE.\r\nОт 1961 година е член-кореспондент, а от 1984 година - академик на Българската академия на науките. През 2000 година е награден от президента Петър Стоянов с орден Стара планина. Преподавал в Химикотехнологичен и металургичен университет, където основава катедра физикохимия.\r\n2000 г.\r\nУмира Надя Иванова Афеян (Надежда Иванова Афеян) - българска оперна певица (мецосопран), народна артистка (1969).\r\n1999 г.\r\nУмира Драган Тенев - български юрист, белетрист и изкуствовед. Роден е на 12 април 1919 г. Един от основателите и водещ на на предаването „Минаха години“ по БНТ.\r\n1974 г.\r\nУмира Георги Кулишев - български общественик, журналист и публицист. Роден е на 21 септември 1885 г. в Дойран. Включва се в македонското революционно движение като юноша. За революционна дейност през 1906 г. е арестуван и затворен от турските власти. Участва в Балканската война. След войната завършва право в Софийския университет. Редактира в. “Вардар” (1920-1930 г.), участва в редактирането на в. “Македония” (1926-1934 г.). Активен функционер е на ВМРО, привърженик на ген. Александър Протогеров. Като министър на външните работи (31 март – 22 ноември 1946 г.) е член на българската делегация на Парижката конференция (1946 г.). Политически секретар е на съюза “Звено” (1947-1949 г.). След ликвидирането на съюза (1949 г.) сътрудничи на БКП.\r\n1939 г.\r\nУмира Стефан Лазаров Костов - български писател комедиограф. Роден е на 30 март 1879 г. в София. Завършва гимназия в София и славянска филология в Софийския университет (1902 г.). Занимава се с журналистика, работи като учител. Специализира във Виена и Германия (1906 г.). От 1909 г. е уредник, а от 1924 г. е директор на Етнографския музей. Участва като етнограф към I армия през 1916 г. в организираната научна експедиция в Македония и Поморавието. През 1923 г. е включен в Артистичния съвет на Народния театър. От 1926 г. е негов председател, директор е от 1927 г.. Член е на БАН от 1929 г. Драматургичното му наследство включва 12 многоактни и 5 едноактни пиеси. Първата му комедия е “Мъжемразка” (1914 г.). Следват “Големанов” (1927 г., Кр. Сарафов в гл. роля). Други негови пиеси са: “Златната мина” (1926 г.), “Симеон” (1929 г.), “Тя и двамата” (1929 г.), “Новото пристанище” (1931 г.), “От много ум”, “Женско царство”, “Държавните липи” (1931 г.), “Скакалци” (1931 г.), “Член 223” (1931 г.), “Вражалец” (1933 г.), “Царска сватба” (1936 г.), “Комедия без име” (1938 г.).\r\n1939 г.\r\nУмира Стефан Лазаров Костов - български писател комедиограф. Роден е на 30 март 1879 г. в София. Завършва гимназия в София и славянска филология в Софийския университет (1902 г.). Занимава се с журналистика, работи като учител. Специализира във Виена и Германия (1906 г.). От 1909 г. е уредник, а от 1924 г. е директор на Етнографския музей. Участва като етнограф към I армия през 1916 г. в организираната научна експедиция в Македония и Поморавието. През 1923 г. е включен в Артистичния съвет на Народния театър. От 1926 г. е негов председател, директор е от 1927 г.. Член е на БАН от 1929 г. Драматургичното му наследство включва 12 многоактни и 5 едноактни пиеси. Първата му комедия е “Мъжемразка” (1914 г.). Следват “Големанов” (1927 г., Кр. Сарафов в гл. роля). Други негови пиеси са: “Златната мина” (1926 г.), “Симеон” (1929 г.), “Тя и двамата” (1929 г.), “Новото пристанище” (1931 г.), “От много ум”, “Женско царство”, “Държавните липи” (1931 г.), “Скакалци” (1931 г.), “Член 223” (1931 г.), “Вражалец” (1933 г.), “Царска сватба” (1936 г.), “Комедия без име” (1938 г.).\r\n1891 г.\r\nУмира Александър Стоилов Екзарх - български възрожденски печатар и журналист, просветен деец. Учи в родния си град, в Букурещ и Будапеща. От 1848 г. издава \"Цариградски вестник\". Участва в църковно-националната борба, подпомага просветното дело. След Освобождението (1878 г.) заема различни просветни, административни и съдебни длъжности в Пловдив и други градове. Кандидатира се за български княз. Умира в София.За изготвянето на историческата справка на Агенция “Фокус” са използвани следните източници:", "date": "2017.09.27", "title": "Денят 27 септември в българската история"}
{"url": "http://www.focus-news.net/news/2017/09/27/2440151/sofiya-ogromno-zadrastvane-se-e-obrazuvalo-na-ul-cherkovna-v-posoka-rumanskoto-posolstvo.html", "text": "Огромно задръстване се е образувало на ул. \"Черковна\" в посока румънското посолство, предаде репортер на Агенция \"Фокус\". Автомобилите изчакват около 4-5 минути, за са изминат няколко метра.\"Фокус\" призовава водачите да шофират внимателно и съобразено с метеорологичните условия.", "date": "2017.09.27", "title": "София: Огромно задръстване се е образувало на ул. \"Черковна\" в посока румънското посолство"}
{"url": "http://www.focus-news.net/news/2017/09/27/2440152/sofiya-shte-se-provede-preskonferentsiya-na-orik-festival-za-nezavisimi-artisti-2017.html", "text": "Ще се проведе пресконференция на ОРИК Фестивал за независими артисти 2017 от 11.00 часа в сградата на Столична община на ул. Париж N1 в София. Фестивалът се провежда за втора година под патронажа на кмета на град София г-жа Йорданка Фандъкова и с подкрепата на Столична община. Това съобщиха от пресцентъра на Столична община.\r\nОрганизаторите и представителите на Столична община ще представят програмата и ще разкажат подробности за трите дни на фестивала, който ще се проведе на 29-ти и 30-ти септември и 1-ви октомври в Княжевска градина. Ще присъстват и музиканти и хедлайнери, както и представители на партньорите.", "date": "2017.09.27", "title": "София: Ще се проведе пресконференция на ОРИК Фестивал за независими артисти 2017"}
{"url": "http://www.focus-news.net/news/2017/09/27/2440153/prof-boyan-durankev-ikonomist-prisaedinyavaneto-na-balgariya-i-rumaniya-kam-shengen-i-evrozonata-nyama-da-se-sluchi-v-blizko-badeshte.html", "text": "Присъединяването на България и Румъния към Шенген и Еврозоната няма да се случи в близко бъдеще, прогнозира пред Радио „Фокус“ икономистът проф. Боян Дуранкев. Според него причината за това е във факта, че привържениците за Европа на две и три скорости са повече, отколкото тези на идеята за обединена Европа. „Поне на този етап изглежда, че засега пред България влизането в Шенген и Еврозоната са мисия невъзможна, тъй като винаги има някой от ЕС, който играе ролята на лошото ченге. Няма значение дали това ще бъдат Холандия, Швеция или някоя друга страна“, допълни икономистът. \r\nПроф. Боян Дуранкев коментира още, че влизането на нови страни в Шенген и Еврозоната изглежда невъзможно на този етап, заради сложната обстановка в Германия след изборите и очакваното решение на френския президент Еманюел Макрон, който към момента е против.", "date": "2017.09.27", "title": "Проф. Боян Дуранкев, икономист: Присъединяването на България и Румъния към Шенген и Еврозоната няма да се случи в близко бъдеще"}
{"url": "http://www.focus-news.net/news/2017/09/27/2440154/hss-predi-pregovorite-za-yamayska-koalitsiya-tryabva-da-postignem-sporazumenie-s-hds.html", "text": "В първите дни след изборите за Бундестаг преговорите за съставяне на новото германско правителство изглеждат все по-трудни, особено в редиците на Съюза (ХДС/ХСС), коментира телевизионният канал ZDF. \r\nПреди стартирането на преговорите за „ямайска коалиция“ трябва да бъде постигнато споразумение за обща политическа линия на Християндемократическия съюз (ХСС) и Християнсоциалния съюз (ХСС), подчерта новият фракционен лидер на баварската партия в Бундестага Александер Добринд. „Предстои да видим дали сме сестрински (партии)“, заяви бившият министър пред телевизията. „Необходимо е таванът за бежанците, предложен от ХСС, да бъде част от коалиционното споразумение“, категоричен бе Добринд.Тереза Герова", "date": "2017.09.27", "title": "ХСС: Преди преговорите за „ямайска коалиция“ трябва да постигнем споразумение с ХДС"}
{"url": "http://www.focus-news.net/news/2017/09/27/2440155/pregled-na-osnovnite-temi-v-dobrudzhanskiya-pechat.html", "text": "„Издирват собствениците на незаконния строеж на Калиакра“, съобщава вестник „Нова добруджанска трибуна“. В акцията са включени полиция и прокуратура. В края на месец август тази година РИОСВ – Варна и общинската администрация в Каварна установяват, че е започнало незаконното строителство. За по-малко от месец то е приключено. Собственици на терена са две физически лица, които живеят в чужбина. Община Тервел е излязла с апел да бъде подкрепен старият дъб в града, който е финалист в конкурса „Дърво с корен‘2017“, съобщава всекидневникът. Група ученици от СУ „Йордан Йовков в добруджанското градче, заедно със своята учителка, попадат на сайт, където в обявен конкурсът. Така дървото е номинирано сред общо 27 кандидатури. „Библиотеката представя изложба за Левски“, съобщава изданието. Изложбата е озаглавена “Посветен на Отечеството. 180 години от рождението на Васил Левски” ще бъде открита на 27 септември в 16.30 ч. във фоайето на РБ. Експозицията е дело на Националната библиотека “Св. Св. Кирил и Методий” и съдържа архивни материали и фотографии, подредени в 11 табла, разкриващи по-важните дати и събития за живота на Апостола. Пътуващата изложба ще бъде представена от доц. д-р Любомир Георгиев, ръководител направление „Опазване на ръкописно-документалното наследство” в Националната библиотека. „Еврокомисията ще съдейства на България за Калиакра и въздуха“, съобщава на първа страница другият регионален вестник „Добруджанска трибуна“. Бъдещите съвместни действия по наказателните процедури срещу страната за качеството на атмосферния въздух и по казуса „Калиакра“ са били обсъдени в Брюксел на среща на министъра на околната среда Нено Димов и еврокомисаря по околна среда, морско дело и рибарство Кармену Вела и екипа му. По казуса „Калиакра“ са набелязани съвместни действия с оглед намиране на балансирано решение. Целта е да бъдат защитени местообитанията в защитената зона, също и интересите на местните общности. „Международният исторически фестивал „Доблест и слава“ събра хиляди посетители“, съобщава всекидневникът. Възстановчици от „46-ти пехотен добрички полк“ са се включили в пресъздаването на превземането на Шуменската крепост от войските на Владислав Варненчик. Във фестивала са участвала над 200 възстановчици от България, Чехия, Румъния и Турция. Пресъздаваните събития са били от средата на 15-ти век. „Изложба графика на художници от европейски страни показват в галерията“, съобщава изданието. Творбите могат да бъдат разгледани от 27 септември в Зала 5 на Художествената галерия. Всички те са от нейния фонд. Експозицията е малка по обем, но носи духа на Биеналето на графиката, което се провежда във Варна.", "date": "2017.09.27", "title": "Преглед на основните теми в добруджанския печат"}
{"url": "http://www.focus-news.net/news/2017/09/27/2440156/sofiyska-voda-vremenno-shte-prekasne-vodosnabdyavaneto-v-chasti-na-stolitsata.html", "text": "„Софийска вода” временно ще прекъсне водоснабдяването в части на столицата. Това съобщиха от пресцентъра на водоснабдителното дружество.\r\nВъв връзка с подмяна на спирателни кранове, и монтаж на въздушници на ул. „Обзор“, кв. „Горна баня“, се налага спиране на водоподаването на клиентите на „Софийска вода” във:\r\n- вилна зона „Беловодски път“- от 09:00 ч. до 21:00 ч.; \r\n- вилна зона „Килиите“ - от 09:30 ч. до 21:30 ч.; \r\n- вилна зона „Мала кория“ - от 10:00 ч. до 22:00 ч.;\r\n- кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 10:00 ч. до 22:00 ч.; \r\n- кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, жп линията „София - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“- от 10:00 ч. до 22:00 ч.; \r\n- кв. Горна Баня и в.з. Горна баня – от 10:30ч. до 22:30 ч.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Княжево“ ул. „Войводина могила“ ъгъла с ул. „Стойчо Бачийски“; кв. „Горна баня“ на площада до хотел „Горна баня“.\r\nВъв връзка с подмяна на сградно водопроводно отклонение на ул. „Батуня“ , жк. „Суха река“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на ул. „Батуня“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Батуня“ №14.\r\nВъв връзка с реконструкция на уличен водопровод на ул. „Плана планина“ , с. Железница, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- по ул. „Плана планина“ от ул. „Витевски дол“ до ул. „Кимов дол“, ул. „Витевски дол“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плана планина“ ъгъла с ул. „Витевски дол“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.27", "title": "„Софийска вода” временно ще прекъсне водоснабдяването в части на столицата"}
{"url": "http://www.focus-news.net/news/2017/09/27/2440157/pazardzhik-okrazhniyat-sad-shte-zasedava-po-deloto-sreshtu-14-te-obvinyaemi-za-razprostranenie-ideite-na-idil.html", "text": "Окръжният съд в Пазарджик ще заседава от 9.00 часа по делото срещу 14-те обвиняеми за разпространение идеите на ИДИЛ, съобщи за Радио „Фокус“ – Пазарджик прокурор Недялка Попова. Тя обясни, че за днешното заседание са призовани две вещи лица – Александър Шунин и Пламен Орханкелиев, които са направили преводи съответно от арабски и турски език на текстовете във Фейсбук профилите на обвиняемите. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2017.09.27", "title": "Пазарджик: Окръжният съд ще заседава по делото срещу 14-те обвиняеми за разпространение идеите на ИДИЛ"}
{"url": "http://www.focus-news.net/news/2017/09/27/2440158/dobrich-obshtinata-obnovi-materialnata-baza-za-predostavyane-na-sotsialni-uslugi-v-doma-za-stari-hora-domashniya-sotsialen-patronazh-i-obshtestvenata-trapezariya.html", "text": "Община Добрич реализира проект „Придобиване на дълготрайни активи за модернизация на съществуващата материална база за предоставяне на социални услуги в Дом за стари хора, Домашен социален патронаж и Обществена трапезария“. Това съобщиха от Общината. Общата стойност на проекта е 25 196,40 лева, от които 22 676,76  финансирани от Фонд „Социална закрила“ и 2 519,64 лева   съфинансиране от Община Добрич. Със средствата са закупени и монтирани  9  броя професионални кухненски уреда, с което основно се обнови амортизираната база в  Дома за стари хора. Новото оборудване ще се използва също от социалните услуги Домашен социален патронаж и Обществената трапезария, като ще подобри  удобството и ефективността при работата. Проектът ще осигури по-ефективна и по-качествена грижа за потребителите на трите социални услуги чрез предоставяне на здравословно и разнообразно хранене.", "date": "2017.09.27", "title": "Добрич: Общината обнови материалната база за предоставяне на социални услуги  в Дома за стари хора,  Домашния социален патронаж и Обществената трапезария"}
{"url": "http://www.focus-news.net/news/2017/09/27/2440159/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Милена Димова, Надя Георгиева и Марица Гърдева ще се срещнат с граждани в дните до 29 септември. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. \r\nПриемният ден на Милена Димова е днес, на Надя Георгиева – на 28 септември, и на Марица Гърдева – на 29 септември.", "date": "2017.09.27", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/09/27/2440160/klner-stadt-anzeiger-martin-shults-othvarli-vazmozhnostta-za-koalitsiya-sas-sayuza-hdshss-prizova-angela-merkel-da-izpolzva-vremeto-si-za-razgovori-s-drugi.html", "text": "Ден след парламентарните избори в Германия Ангела Меркел потвърди желанието на Съюза (ХДС/ХСС) да остане в „контакт за преговори“ с Германската социалдемократическа партия (ГСДП) за коалиция. Но лидерът на социалдемократите Мартин Шулц отказа категорично: Меркел „по-добре да използва времето си за разговори с други“, пише вестник Kölner Stadt-Anzeiger.\r\nТака в рамките на втория ден след изборите за Бундестаг стана пределно ясно, че възможностите за Берлин са свързани с „ямайска коалиция“. Но преди да започнат преговорите за евентуалното й съставяне, на преден план изпъкнаха вътрешните конфликти на отделните партии. \r\nПолитиката на отворени врати за бежанците, наложена от Меркел, е отговорна за силното представяне на „Алтернатива за Германия“ в неделния вот. Ето защо „сестринския“ Християнсоциален съюз (ХСС) оказва натиск на християндемократите с искането си за въвеждане на таван за приема на бежанци. Ако такъв бъде приет обаче, то преговорите за коалиция със „Зелени“ ще претърпят провал. Катрин Гьоринг-Екард, съпредседател на партията, подчерта все пак, че трябва да бъде оставено място и за компромиси. Тереза Герова", "date": "2017.09.27", "title": "Kölner Stadt-Anzeiger: Мартин Шулц отхвърли възможността за коалиция със Съюза (ХДС/ХСС), призова Ангела Меркел „да използва времето си за разговори с други“"}
{"url": "http://www.focus-news.net/news/2017/09/27/2440161/pregled-na-osnovnite-temi-v-starozagorskiya-pechat.html", "text": "“Алжирският Блида официално се побратими с Казанлък” е водещо заглавие от страниците на вестник “Старозагорски новини”. Предстои подписването на споразумение за сътрудничество и с област Стара Загора. Вчера бе подписано Споразумението за побратимяване между алжирския град Блида и Казанлък. Подписи под документа за новото приятелство положиха кметът Галина Стоянова и Халед Хасен Бей, зам.-председател на Общинския народен съвет и заместник-кмет на град Блида по културните въпроси, който определи подписването на споразумението като \"исторически момент на братство и искреност между Казанлък и алжирския Блида\". В официалната 5-членна делегация, водена от Н. Пр. г-жа Латифа Беназза, извънреден и пълномощен посланик на Алжирската Демократична и Народна Република в България, бяха включени представители на областното и общинското ръководство на град Блида и едноименната област. В Община Казанлък те бяха посрещнати от кмета, председателя на ОбС, зам.-кметовете и областния управител на Стара Загора Гергана Микова. Блида е алжирският Град на розата, в който животът е изключително динамичен и се намира в голям подем, споделиха представителите на делегацията от северно-африканската страна. 190 000 са жителите на самия град, а в областта живеят 1 200 000 души, които напролет също празнуват празника на розата. Силно развити са индустрията и туризмът, но основният поминък е земеделието, главно отглеждането на цитруси, рози и жасмин, за което се надяват на подкрепата на Казанлък. Областният управител Гергана Микова увери гостите, че в рамките на днешния ден им предстои да научат много повече за икономическия и културен живот на региона, да продължат разговорите в посока подписване на подобно споразумение на разширено, регионално ниво, което за Стара Загора ще бъде първо по рода си и ще разшири контактите между двата народа. \r\n“Биха с метална тръба ученик в Мъглиж” е друго заглавие от страниците на вестника. Инцидентът е станал в двора на Професионалната гимназия по селско стопанство \"Гео Милев\". 9-класник от Професионалната гимназия по селско стопанство \"Гео Милев\" в град Мъглиж е нанесъл тежки удари с метална тръба по главата и тялото на по-голям от него ученик в понеделник. 18-годишният Даниел Ганчев е с разбита уста и множество синини по крайниците, но няма пряка опасност за живота му, според съдебния медик д-р Пасев, който е извършил прегледа. Инцидентът е станал на двора на учебното заведение в междучасието на петия и шестия час. Върху жертвата са налетели поне петима юноши, но металната тръба е носел деветокласник, който отдавна враждувал с бития заради красива девойка от градчето. \"Сбиването е станало към 14:00 часа пред очите на ученици и учители. Сигналът при нас дойде в късния следобед и затова реагирахме във вторник. На място са представители на Детска педагогическа стая, които трябва да изяснят в детайли какво точно е станало\", заяви началникът на РУ \"Полиция\" - Казанлък, Стойчо Крачолов. И битият, и побойникът са сред настанените в общежитието, уточни директорката на гимназията Галя Михова, която потвърди, че инцидентът е заради момиче. \"Уведомили сме Областния инспекторат на образованието в Стара Загора, подали сме сигнал и до полицията. Пострадалият днес (б.р. вторник) беше на училище, не виждам защо се търси сензация. Това са все пак деца...\", заяви директорът. Според нея това бил изолиран случай е не бил свързан с някакво напрежение на етническа основа сред тийнейджърите. \r\n“Ще бламират ли общинските съветници плана за запазването на парк \"Бедечка\"?“, пише още изданието. На 28 септември се очаква контра срещу внесено от кмета Живко Тодоров предложение за изменение на ОУП с цел запазване на зелените площи в спорната територия. Най-горещата точка на предстоящата на 28 септември сесия на Общински съвет-Стара Загора ще бъде внесеното от кмета предложение за изменение на действащия Общ устройствен план (ОУП) на града в частта му за \"Бедечка\", при граници: юг - ул. \"Христина Морфова\", север - алеята към предприятие \"Труд\", запад - ул. \"Иван Вазов\", изток - ул. \"Хан Тервел\". Целта е запазването на зелените площи в спорната територия и стопиране на по-нататъшното строителство в тях. На сесията обаче ще бъде разгледано и внесеното становище на общинския съветник Недялко Ангелов за 8 нови сгради, за които има одобрени инвестиционни проекти. Де юре и де факто предложението на кмета е в изпълнение на решение на Общински съвет-Стара Загора от 29 септември 2016 г., когато старейшините дадоха своето съгласие да бъде изработен проект за изменение на действащия ОУП в частта му за \"Бедечка\". Това беше и поводът кметът да стопира издаването на нови строителни разрешителни за изграждане на нови жилищни кооперации в зелената площ на \"Бедечка\". През изминалата една година Община Стара Загора възложи изработването на проекта на проектанския колектив на НЦТР ЕАД, както и изготвянето на подробно техническо задание. На 20 януари т.г. бе проведено обществено обсъждане на предварителния проект на НЦРД, по време на което се внасят промени и препоръки. След реализирането им на 5 септември Ескпертният съвет по устройство на територията (ЕСУТ) при Община Стара Загора приема окончателния проект за процедираното изменение на действащия ОУП в частта му за \"Бедечка\". Тоест, варианта, който е внесен за предстоящата сесия. В него са обособени три зони: територии с отреждане за озеленяване; територии, попадащи в зона за обществено и делово обслужване ; територии с отреждане на смесена устройствена зона за жилищно застрояване и обществено-обслужващи дейности. В предложения проект, с оглед запазването на зелените зони, не се предвижда преминаването на ул. \"Августа Траяна\" през парковата среда. \r\nА мотивът на кмета за внесеното предложение за изменение на ОУП за \"Бедечка\" гласи дословно: \"Екологичната обстановка в последните години в Стара Загора беше силно влошена, което неминуемо се отразява на здравето и качеството на живот на старозагорци. Най-естествената мярка срещу това е запазване на съществуващите паркове и градини и дървесна растителност, които като естествен филтър съдействат за прочистването на въздуха, и ако е възможно, увеличаване на зелените площи чрез създаване на нова висока растителност\". Каквото е построено досега в зелената зона, е построено, плюс още 2 жилищни кооперации, за които има издадени строителни разрешителни преди забраната от края на м.септември м.г. да влезе в сила.  За новите 8 кооперации стана известно тази седмица след сигнал на \"Запазете Бедечка\" и телевизионна изява на председателя на ОбС. Медията установи, че всъщност става въпрос за становище, внесено от общинския съветник от БСДП Недялко Ангелов и разгледано в ресорната общинска комисия по ТСРТ, което също е допуснато за обсъждане на предстоящата сесия. В него се упоменава, че изготвеният проект за изменение на ОУП за \"Бедечка\" ще създаде допълнителни финансови задължения на Община Стара Загора в предвид влезли в сила съдебни решения на Административен съд - Стара Загора за т.в. \"мълчалив отказ\" на главния архитект на Общината за издаване на строителни разрешителни на вече одобрени инвестиционни проекти. \"Внесох становището си, защото искам да предпазя Община Стара Загора от нови финансови тегоби по подобие на проекта \"Железник\". Според мен, е по-добре хората да си построят сградите там, отколкото да плащаме обезщетения. Считам, че Общината не трябва да поема излишно толкова големи правни рискове и следва да се съобрази с влезлите в сила съдебни решения\", коментира пред Недялко Ангелов, който по професия е строителен инженер. \"Лавата не може да изтече през това каналче, където искат да я насочат в грешна посока. Тепърва, след решението за изменение на ОУП, ще излиза енергията. И ако направим грешки, колкото и да сме справедливи, ще се наложи да плащаме\", подчерта Недялко Ангелов. Той не скри, че няма да подкрепи предложението на кмета, но изрично подчерта, че досега винаги го е подкрепял и като общински съветник е работил в името на старозагорци. В общественото пространство през последните дни се появиха съмнения, че ще има разцепление в групата на ГЕРБ. Те бяха отхвърлени от председателя на групата в ОбС Николай Диков. \"Единственото предложение, което е разглеждано и обсъждано в групата на ГЕРБ, това е предложението за кмета Живко Тодоров, което е качено на сайта на Община Стара Загора. Смятаме, че това предложение е най-разумното с оглед интересите на гражданите. Предложението на кмета е надпартийно и е изключително важно за бъдещето развитие на града. Ние разбираме и оценяваме всичко това, и се надяваме с приемането на изменението на ОУП за \"Бедечка\" да не поставим общината и старозагорци пред ситуация, до която се е стигнало с погрешни решения на предишни общински съвети назад през годините\", категоричен беше Николай Диков.", "date": "2017.09.27", "title": "Преглед на основните теми в старозагорския печат"}
{"url": "http://www.focus-news.net/news/2017/09/27/2440162/alsat-m-makedoniya-ramush-haradinay-se-otpravya-na-parvo-ofitsialno-poseshtenie-v-albaniya.html", "text": "Рамуш Харадинай се отправя на първо официално посещение в Албания в качеството си на косовски министър-председател, предава скопският телевизионен канал „Алсат-М“.\r\nВ рамките на визитата си в Тирана Харадинай ще проведе срещи с албанския си колега Еди Рама, с председателя на парламента и с Лулзим Баша, лидер на опозиционната Демократическа партия.Тереза Герова", "date": "2017.09.27", "title": "„Алсат-М“ (Македония): Рамуш Харадинай се отправя на първо официално посещение в Албания"}
{"url": "http://www.focus-news.net/news/2017/09/27/2440163/pazardzhik-pred-riosv-shte-se-provede-mirna-demonstratsiya-sreshtu-vrednite-posleditsi-ot-rudodobiva-kray-velingrad.html", "text": "Мирна демонстрация в подкрепа на туризма и за запазване на Западните Родопи от вредните последици от рудодобива в района на Велинград ще се проведе от 10.30 часа пред сградата на РИОСВ-Пазарджик. Това съобщи за Радио „Фокус“ – Пазарджик Бояна Кирилова от Община Велинград. Инициативата е по повод Международния ден на туризма – 27 септември, и  предстоящото на 27.09.2017 г. заседание на експертния екологичен съвет в РИОСВ-Пазарджик относно инвестиционното предложение за „Добив и преработка на волфрамсъдържащи руди от находище „Грънчарица Център”. Кирилова уточни, че тя е организирана от Гражданска инициатива „Запазване на Община Велинград като екологично чист регион без рудодобив“ в сътрудничество с община Велинград, с участието на  гайдарския ансамбъл на община Сопот и с присъствието на гости от общините Белово, Септември, Сърница, Ракитово и Батак.\r\nВаня НИКОЛОВА", "date": "2017.09.27", "title": "Пазарджик: Пред РИОСВ ще се проведе мирна демонстрация срещу вредните последици от рудодобива край Велинград"}
{"url": "http://www.focus-news.net/news/2017/09/27/2440164/kyustendil-tovaren-avtomobil-prevozvasht-bira-se-e-preobarnal-na-avtomagistrala-struma-pri-paten-vazel-kocherinovo.html", "text": "Товарен автомобил, превозващ бира, се е преобърнал на автомагистрала „Струма” при пътен възел „Кочериново”. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Движението в района е спряно, трафикът се пренасочва по път Е-79. На място има екипи на „Пътна полиция”. Работата по обработване на пътното произшествие продължава.\r\nВенцеслав ИЛЧЕВ", "date": "2017.09.27", "title": "Кюстендил: Товарен автомобил, превозващ бира, се е преобърнал на автомагистрала „Струма” при пътен възел „Кочериново”"}
{"url": "http://www.focus-news.net/news/2017/09/27/2440165/sliven-izvanredniyat-i-palnomoshten-poslanik-na-republika-chehiya-v-balgariya-shte-poseti-grada.html", "text": "Негово превъзходителство Душан Щраух – извънреден и пълномощен посланик на Република Чехия в България, ще посети Сливен. Това съобщиха от Община Сливен. От 14.00 часа кметът Стефан Радев ще го посрещне в кабинета си. След 14.30 са предвидени официално представяне на чешки електробус и панорамна обиколка из града с електробуса, който ще тръгне от площад „Хаджи Димитър“.", "date": "2017.09.27", "title": "Сливен: Извънредният и пълномощен посланик на Република Чехия в България ще посети града"}
{"url": "http://www.focus-news.net/news/2017/09/27/2440166/pregled-na-osnovnite-temi-v-shumenskiya-pechat.html", "text": "„Честито! В Шумен ще пием вече вода по 3,22 лв за кубик“, е водещото заглавие във вестник „Шуменска заря“. 3.22 лева за кубик е новата по-висока цена на питейната вода в Шумен, считано от 1 октомври 2017 г. Това реши на закрито заседание в понеделник Комисията за енергийно и водно регулиране (КЕВР), след като одобри бизнес плана на „В и К” за следващите 5 години. Вчера решението на държавния регулатор бе публикувано на ведомствения сайт. \r\n„Граждански мониторинг на съда започва неправителствена  организация“, е друго заглавие от първа страница. Недялка Русева от СНЦ „Демократично сдружение Искам да знам“, председателят на Окръжния съд в Шумен София Радославова и председателят на Районния съд-Шумен Емилиян Ангелов представиха проекта за прозрачен, достъпен и независим съд. \r\n„Райони в Шумен и с. Царев брод остават три дни без вода“, информира ежедневникът. Във връзка с извършване на ремонтни дейности от „Енерго-Про“ на съоръженията за доставка на ел.енергия и прекъсване на ел. захранването на помпени станции от водоснабдителните системи днес, утре и в петък ще бъде спряно водоподаването в някои райони на Шумен и с. Царев брод, съобщават от „В и К“ – Шумен. \r\n„Съдът в Шумен дигитализира делата, включват ги в национален електронен регистър“, пише вестникът. Електронно табло вече дава информация за делата, които ще се гледат в съдебната зала за деня. \r\n„Представиха документална изложба за Никола Петков“, пише вестникът. Поводът бе 70 години от гибелта на българския политик и лидер на БЗНС Никола Петков, убит от комунистическия режим на 23 септември 1947 г. \r\n„Проф. Огнян Герджиков представя днес книгата си „Аз не бях политик”, е заглавие от стр. 2 в броя. \r\n„Бюджетната комисия подкрепи идеята за кредит за ново улично осветление в Шумен“, съобщава изданието.  С 5 гласа „за” и 1 „въздържал се” бюджетната комисия подкрепи на заседание вчера предложението община Шумен да тегли кредит в размер на 2.5 милиона лева за подновяване на уличното осветление в града и селата. Съветниците одобриха актуализираната бюджетна прогноза за тригодишен период напред. \r\n„Малтретирани деца получават подкрепа в Зона „ЗаКрила” в Шумен“, е акцент от стр.4. От януари 2016 г. до юли 2017 г. в центъра в Шумен подкрепа са получили 121 души, като от тях 88 са деца и 33 родители. \r\n„Четири сгради в Нови пазар ще бъдат обновени с проект от ОП „Региони в растеж“, е друго заглавие в броя. Заместник-кметът на община Нови Пазар Христина Йорданова и изпълнителят на обекта Спартак Стоименов от Сдружение „CM Булстрой“ дадоха старт на строителните дейности. \r\n„Шуменски хорове участваха в освещаването на новия арменски храм в Ямбол“, пише изданието.", "date": "2017.09.27", "title": "Преглед на основните теми в шуменския печат"}
{"url": "http://www.focus-news.net/news/2017/09/27/2440167/burgas-53-godishen-peshehodets-e-opasnost-za-zhivota-sled-kato-e-bil-udaren-ot-lek-avtomobil-v-slanchev-bryag.html", "text": "53-годишен пешеходец е опасност за живота, след като е бил ударен от лек автомобил в Слънчев бряг, съобщиха от Областната дирекция на МВР – Бургас. Около 22.40 часа вчера на главната алея до хотел „Диамант” в Слънчев бряг по неустановени до момента причини лек автомобил „Форд Транзит” със софийска регистрация, управляван от 22-годишния с инициали В.А. от Бургас блъска 53-годишния пешеходец инициали А.Х. Пострадалият е английски гражданин, продължително пребиваващ в с. Вълчи извор, който в състояние на кома, с опасност за живота, е настанен за лечение в отделение „Неврохирургия“ на УМБАЛ – Бургас.", "date": "2017.09.27", "title": "Бургас: 53-годишен пешеходец е опасност за живота, след като е бил ударен от лек автомобил в Слънчев бряг"}
{"url": "http://www.focus-news.net/news/2017/09/27/2440168/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. По високите части на планините се е образувала гъста мъгла с умерени ветрове и дъжд. В по-ниските части времето е облачно. Навсякъде вали и не е подходящо за разходки. Никъде лифтовите съоръжения не работят. От ПСС препоръчват на туристите да си останат вкъщи, но ако на някой му се налага да отиде в планината, трябва да е добре екипиран като за зима и мокро време. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.27", "title": "ПСС: Лоши са условията за туризъм в планините"}
{"url": "http://www.focus-news.net/news/2017/09/27/2440169/pazardzhik-polozheni-sa-oshte-200-metra-trabi-v-izkopa-na-avariraliya-vodoprovod-snabdyavasht-s-voda-obshtina-panagyurishte.html", "text": "Продължават дейностите  и подготовката на трасето за подмяна на водопроводните тръби в проблемния участък на авариралия водопровод, снабдяващ с вода община Панагюрище от района на село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От щаба уточниха, че само за последния ден са в изкопа са положени още 200 метра тръби. Водоноските в селата от община Панагюрище ежедневно се презареждат с вода за битови нужди. Община Панагюрище е  получила благодарствено писмо от управителя на болницата в града за цялостната и своевременна организация при аварийното снабдяване на здравното заведение с вода.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Бедственото положение бе удължено до 10 октомври.\r\nВаня НИКОЛОВА", "date": "2017.09.27", "title": "Пазарджик: Положени са още 200 метра тръби в изкопа на авариралия водопровод, снабдяващ с вода община Панагюрище"}
{"url": "http://www.focus-news.net/news/2017/09/27/2440170/burgas-direktor-na-uchilishte-e-zadarzhan-za-bludstvo-s-nepalnoletno-momiche.html", "text": "Районна прокуратура – Бургас задържа за срок от 48 часа 58-годишния Христо Р. Това съобщиха от пресцентъра на прокуратурата. Той е обвинен за това, че на 25 септември в с. Ново Паничарево, общ. Приморско, в сградата на ОУ „Христо Ботев“, извършил действия с цел да възбуди и удовлетвори полово желание без съвкупление по отношение на непълнолетно момиче, чрез използване на положение на зависимост като директор на горепосоченото училище, в което пострадалата е ученичка – престъпление по чл.150, ал.1 от НК.\r\nПредстои Районна прокуратура – Бургас да внесе утре, 28 септември, в съда искане за определяне на постоянна мярка „задържане под стража“ спрямо обвиняемия.", "date": "2017.09.27", "title": "Бургас: Директор на училище е задържан за блудство с непълнолетно момиче"}
{"url": "http://www.focus-news.net/news/2017/09/27/2440171/aleksi-stratiev-s-20-po-malko-sa-zhertvite-na-katastrofi-u-nas-prez-letnite-mesetsi-spryamo-minalata-godina.html", "text": "С 20% по-малко са жертвите на катастрофи у нас през летните месеци спрямо миналата година след отмяната на предупредителния знак за камерите на пътя. Това коментира в сутрешния блок „Добро утро, България“ на Радио „Фокус“ експертът по пътна безопасност и бивш шеф на КАТ Алекси Стратиев. Според него, ако тенденцията се запази с тези темпове страната ни, скоро може да не е на челните места в ЕС по брой загинали на пътя. „Една такава много дребна промяна в Закона за движение по пътищата, която обаче чувствително повиши контрола и въздейства на водачите дотолкова, доколкото те вече нямат предупреждение да намалят скоростта, защото във всеки един момент може да има контрол на скоростта. Мисля, че това повлия сериозно, защото ако тази тенденция продължи със спад около 20% загинали, предполагам, че към края на годината загиналите ще бъдат някъде със 70% по-малко отколкото миналата година. Надявам се, че България ще изплува от последното място“, прогнозира Алекси Стратиев. Той допълни, че въпреки това голяма част от промените, които се правят често са безсмислени и е добре да се мисли в посока цялостно ревизиране на Закона за движение по пътищата.", "date": "2017.09.27", "title": "Алекси Стратиев: С 20% по-малко са жертвите на катастрофи у нас през летните месеци спрямо миналата година"}
{"url": "http://www.focus-news.net/news/2017/09/27/2440172/burgas-gradat-shte-bade-domakin-na-nauchna-konferentsiya-na-tema-balgarskite-bezhantsi-v-burgas-i-regiona-18781945-g.html", "text": "На 28 септември и 29 септември 2017 г., четвъртък и петък, Бургас ще бъде домакин на научна конференция на тема „Българските бежанци в Бургас и региона 1878–1945 г.“, предаде репортер на Агенция \"Фокус\". Организатори са Община Бургас и местният Регионален исторически музей, а научен ръководител е проф. Светлозар Елдъров от Института за балканистика при БАН.\r\nВ конференцията участват 30 историци, етнолози, архивисти и краеведи, сред които се открояват имената на проф.Илия Тодев и доц. Даниел Вачков от Института за исторически изследвания при БАН, проф. Диана Радойнова от Бургаския университет „Проф. д-р Асен Златаров“, доц. Наталия Рашкова от Института за етнология и фолклор при БАН, д-р Боряна Бужашка от УниБИТ, д-р Дарина Билярска и д-р Йордан Мантарлиев от Държавна агенция „Архиви“, д-р Стоян Райчевски и Вида Буковинова, както и редица експерти от регионалните музеи и държавните архиви в Бургас, Сливен, Ямбол, Поморие, Карнобат и Елхово. Заседанията на научния форум ще се проведат в залата на Колежа по туризъм\r\nпри Университета „Проф. д-р Асен Златаров“ в Бургас. \r\nНикола ПЕТКОВ", "date": "2017.09.27", "title": "Бургас: Градът ще бъде домакин на научна конференция на тема „Българските бежанци в Бургас и региона 1878–1945 г.“"}
{"url": "http://www.focus-news.net/news/2017/09/27/2440173/ekathimerini-kato-vrata-na-evropa-gartsiya-sashto-e-mishena-na-islyamska-darzhava-predupredi-ekspert.html", "text": "Европа трябва да се подготви за по-добре за нападения от страна на ислямистските фундаменталисти и за нови видове атаки, предупреждава председателят на базирания в Лондон Международен институт за стратегически изследвания Франсоа Хейзбург, който посети Атина по покана на местен мозъчен тръст, пише електронното издание Ekathimerini.\r\nEекспертът по сигурността подчертава, че като „врата на Европа\" за милиони търсещи убежище и мигранти, Гърция също е изложена на риск, тъй като може да бъде както мишена, така и транзитна точка за ислямистите.\r\nПредвид начина, по който се очаква Гърция да се справи с „многобройните заплахи с ограничени ресурси\", той твърди, че ще подкрепи европейска програма за борба с тероризма, която ще включва трансгранично сътрудничество в разузнаването и споделянето на данни. \r\nКато бивш специален съветник по въпросите на сигурността на френските президенти Никола Саркози и Франсоа Оланд, както и основател на Френско-германския съвет за отбрана и сигурност, в Атина Хейзбург обсъди мигрантската криза, значението на сделка за бежанците между Турция и Европейския съюз, затварянето на балканския маршрут и ролята на НАТО.Тереза Герова", "date": "2017.09.27", "title": "Ekathimerini: Като врата на Европа, Гърция също е мишена на „Ислямска държава“, предупреди експерт"}
{"url": "http://www.focus-news.net/news/2017/09/27/2440174/pazardzhik-zaviryavaniya-sa-se-obrazuvali-po-ulitsite-zaradi-obilnite-valezhi-ot-dazhd.html", "text": "Завирявания са се образували по улиците в Пазарджик заради обилните валежи от дъжд, предаде репортер на Радио „Фокус“ – Пазарджик. Дъжд продължава да вали и към момента. Трафикът в града е натоварен, струпване на автомобили има на входно-изходните артерии и по околовръстния път. На много места има условия за аквапланинг при несъобразена скорост. \r\nЗатворен заради ремонт остава бул. „Ал. Стамболийски“. Участъците, в които се извършват ремонтни дейности, са сигнализирани с пътни знаци.\r\nАлбена ЖИЛЕКОВА", "date": "2017.09.27", "title": "Пазарджик: Завирявания са се образували по улиците заради обилните валежи от дъжд"}
{"url": "http://www.focus-news.net/news/2017/09/27/2440175/dragomir-stoynev-bsp-zakoni-na-opozitsiyata-kasaeshti-problemite-na-grazhdanite-dori-ne-se-gledat-v-komisiite-ostro-vazrazyavame-sreshtu-tozi-nachin-na-rabota.html", "text": "Остро възразяваме срещу този начин на работа на парламента. Може би отново се връща тенденцията да не се гледат законопроекти на опозицията. Това каза зам.-председателят на ПГ на БСП Драгомир Стойнев в процедура след гласуването на дневния ред за работата на Народното събрание, предаде репортер на Агенция „Фокус“. „Закони на опозицията, които касаят проблемите на българските граждани и са внесени през май, юни, юли дори не се гледат в комисии“, посочи той и призова председателя на НС Димитър Главчев да вземе мерки. „В обществото има убеждение за безнаказаност на извършителите на престъпления, но тези законопроекти не са важни за управляващите. Законопроектът ни е внесен на 25 май и не е гледан от водещата правна комисия“, обясни Драгомир Стойнев. „Когато става въпрос за законопроект, касаещ възстановяването на отпадналото изискване в случаите на опасен рецидиф неизтърпяната част от наказанието да не е повече от 3 години, отново не е важно за управляващите. Тук става въпрос именно и за тези „нагли“, които си позволяваха в един период от време да отвличат български граждани“, коментира той. „В същото време ловът и дивечът са изключително важни за управляващите и е внесено като точка в днешния дневен ред, това е законопроект, внесен на 13 септември“, посочи Драгомир Стойнев. „Има огромна част от българското население, която я интересуват тези проблеми, а не кога ловците могат да ловуват“, заяви той.\r\nБиляна ИВАНОВА", "date": "2017.09.27", "title": "Драгомир Стойнев, БСП: Закони на опозицията, касаещи проблемите на гражданите, дори не се гледат в комисиите, остро възразяваме срещу този начин на работа"}
{"url": "http://www.focus-news.net/news/2017/09/27/2440176/vidin-sas-73-sm-se-e-povishilo-nivoto-na-dunav-pri-novo-selo-prez-poslednoto-denonoshtie.html", "text": "Нивото на Дунав се е повишило със 73 см при Ново село през последното денонощие, водният стоеж на реката там е 343  см, съобщават от местната Хидрометеорологична станция. Нивото на Дунав край Видин е 369 см, като за последното денонощие се е покачило с 64 см. Пр Лом стойностите на речното ниво са 368 см, водният стоеж се е повишил с 48 см за денонощието. Край Оряхово повишението за последното денонощие е с 28 см, водният стоеж там е 220 см. \r\nТемпературата на водата край Ново село е 18,5 градуса, край Оряхово - 19,4 градуса.", "date": "2017.09.27", "title": "Видин: Със 73 см се е повишило нивото на Дунав при Ново село през последното денонощие"}
{"url": "http://www.focus-news.net/news/2017/09/27/2440177/plovdiv-katastrofa-mezhdu-tri-avtomobila-e-stanala-v-kv-trakiya-nyama-postradali.html", "text": "Катастрофа между три автомобила е станала в кв. „Тракия“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден към 07:40 часа тази сутрин. Най-вероятната причина за пътнотранспортното произшествие е отнемане на предимство и неспазване на необходимата дистанция между автомобилите. Няма пострадали хора, нанесени са само сериозни материални щети по превозните средства. \r\nКатастрофата е отработена от служители на полицията по административен път. От сектор „Пътна полиция“ за кратко са регулирали трафика в района, но движението вече се осъществява без затруднения.\r\nТони МИХАЙЛОВ", "date": "2017.09.27", "title": "Пловдив: Катастрофа между три автомобила е станала в кв. „Тракия“, няма пострадали"}
{"url": "http://www.focus-news.net/news/2017/09/27/2440178/smolyan-povishena-e-opasnostta-ot-padashti-kamani-po-patnite-nastilki-v-tsyalata-oblast-v-sledstvie-na-valezhite.html", "text": "Дъжд вали в Смолян и областта, пътните настилки са мокри и на места - хлъзгави, съобщиха за Радио „Фокус“ – Смолян от Областно пътно управление (ОПУ)-Смолян. В цялата област е повишена опасността от падащи камъни по всички направления в следствие на валежите и от ОПУ апелират водачите на автомобили да шофират с повишено внимание и със скорост, съобразена с пътните и метеорологични условия. \r\nДо 10 октомври е удължен срокът за извършващите ремонтни дейности  по направление  Падина – Неделино – Старцево, където движението на автомобили е ограничено заради изграждане на мост над река Неделинска. Пренасочено  е по обходни маршрути по уличната мрежа на град Неделино. Товарният трафик и транзитно преминаващите автомобили се насочват по ул. „Напредък“ в град Неделино и отново се включват по главния път. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян-Средногорци, Тешел-Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението  на МПС над 3,5 т през прохода „Пампорово”, а по направление Арда-Горна Арда е забранено движението на МПС над 10 т, поради пропадане и стесняване на една от пътните ленти.\r\nДаниела БОЙКОВА", "date": "2017.09.27", "title": "Смолян: Повишена е опасността от падащи камъни по пътните настилки в цялата област в следствие на валежите"}
{"url": "http://www.focus-news.net/news/2017/09/27/2440179/aktsenti-v-predavaneto-vsichki-v-chas-na-radio-fokus.html", "text": "В днешното издание на предаването „Всички в час” на Радио „Фокус” ще обърнем внимание на един проспериращ сектор у нас – ИТ секторът и програмирането в частност. По какъв начин си взаимодействат МОН и бизнесът, за професията „Приложен програмист” и за вдъхновението да програмираш ще разговаряме с програмиста-предприемач Светлин Накова, приеман за светило в софтуерните среди. \r\nВ минутите до 11.00 часа ще се насочим към Панагюрище. Най-старото училище в града, а и най-голямото носи името на известния панагюрски просветител Нешо Бончев. Колко деца учат в него и какви са целите, които си поставя директорът на училището Веска Барова? Повече ще научим от интервюто с нея, проведено от колегата Ваня Николова от Радио „Фокус” – Пазарджик. \r\nКолко хиляди деца от Сливенска област са отпаднали или изобщо не са включени в образователната система? Какви са мерките за тяхното връщане в училище? На тези и други въпроси отговорите ще открием в репортажа на колегата Людмила Йоргова от Радио „Фокус” – Сливен. \r\nВлезте в час с нас на Радио „Фокус” от 10.00 до 11.00 часа, с водещ Милослава Ангелова.", "date": "2017.09.27", "title": "Акценти в предаването „Всички в час” на Радио „Фокус”"}
{"url": "http://www.focus-news.net/news/2017/09/27/2440180/plovdiv-patnite-nastilki-v-oblastta-sa-mokri-i-hlazgavi-zavishena-e-opasnostta-ot-svlachishtna-aktivnost-po-patishtata-v-planinskite-rayoni.html", "text": "Движението по основните направления в Пловдивска област е изключително натоварено заради лошите метеорологични условия. Това каза за Радио „Фокус“ – Пловдив дежурният в Областно пътно управление. Трафикът е най-затруднен по участъка на автомагистрала „Тракия“ в областта, както и по пътищата Пловдив-Асеновград-Смолян и Пловдив-Карлово. Пътните настилки са мокри и хлъзгави. Водачите трябва да шофират с повишено внимание и съобразена с пътните условия скорост, за да не се създават предпоставки за възникването на тежки пътнотранспортни произшествия. Дежурният предупреди водачите, че заради продължителните валежи от дъжд е завишена опасността от свлачищна активност по пътищата в планинските райони, особено по направленията Асеновград-Смолян, Смолян-Кричим-Стамболийски и Юговско ханче-Югово-Лъки-Здравец. Периодично екипите на Областно пътно управление премахват паднали камъни по пътната отсечка Асеновград-Бачково, но няма ограничение на движението в района.\r\nВсе още се извършват се частични ремонтни дейности по банкета на пътя Пловдив-Асеновград. На мястото на ремонта е поставена необходимата сигнализация, според която се осъществява движението в района. Движението при км 19 на пътя Първомай-Дълбок извор се осъществява само в една лента, също поради ремонтни дейности. Обходният маршрут е през временно изграден път в село Поройна. Срокът на ремонтните дейности е до 27 януари. Забранено е движението по пътя Белица-Загражден-Давидково, в района от км 13 до км 18, заради компрометиран пътен участък.\r\nТрафикът на територията на град Пловдив също е изключително натоварен към този час на деня. Образуват се задръствания по всички главни булеварди, в това число „Христо Ботев“, „Пещерско шосе“ и „Цар Борис III Обединител“. На места по уличните платна се е събрало голямо количество вода, което създава рискове както за водачите, така и за пешеходците. Преминаването през светофарните уредби се осъществява средно за около 5-6 минути, като на места отнема и повече време. Призовават се водачите да шофират внимателно и да съобразяват скоростта си с пътните условия.\r\nТони МИХАЙЛОВ", "date": "2017.09.27", "title": "Пловдив: Пътните настилки в областта са мокри и хлъзгави, завишена е опасността от свлачищна активност по пътищата в планинските райони"}
{"url": "http://www.focus-news.net/news/2017/09/27/2440181/parlamentat-prie-doklada-za-sastoyanieto-na-otbranata-i-vaorazhenite-sili-za-2016-g.html", "text": "Парламентът прие Доклада за състоянието на отбраната и въоръжените сили за 2016 година с 106 гласа „за“ , 61 „против“ и 22 „въздържал се“, предаде репортер на Агенция „Фокус“. Докладът е одобрен от Министерски съвет на 31 август, а на 13 септември беше приет и от Комисията по отбрана. На последното пленарно заседание на 21 септември, по предложение на ГЕРБ, депутатите само дебатираха по доклада. Той съдържа информация за изпълнение на отбранителната политика, отчитат се постигнатите резултати, достигнатата степен на изпълнение на заложените цели в секторните политики и се оценява ефикасността на използване на предоставените ресурси. Докладът съдържа изводи за състоянието на Въоръжените сили и направления за работа през следващия период, които се вземат предвид в процеса на планиране.\r\nБиляна ИВАНОВА", "date": "2017.09.27", "title": "Парламентът прие Доклада за състоянието на отбраната и въоръжените сили за 2016 г."}
{"url": "http://www.focus-news.net/news/2017/09/27/2440182/senator-ron-dzhonsan-ot-reshavashto-znachenie-za-sigurnostta-e-zapadnite-demokratsii-da-obarnat-vnimanie-na-yugoiztochna-evropa.html", "text": "Западът трябва да обърне внимание на Югоизточна Европа, тъй като Русия се опитва да подкопае отношенията на страните от региона със западните демокрации. Това предупреди сенатор Рой Джонсън от Вашингтон, където говори в рамите на първия Трансатлантически форум за стратегически комуникации в Атлантическия съвет, на който бяха обсъдени опитите за влияние върху западните демокрации чрез разпространяване на дезинформация, включително от страна на Русия, предава радио „Глас Америке“ .\r\nОпитите на Русия за намеса в миналогодишните президентски избори в САЩ не са изненадващи за американския сенатор, който е председател на подкомисията за Европа в Комисията за външна политика на Сената. Дестабилизиращият характер на руските действия, се вижда в цяла Европа, и особено в източната й част.\r\n„Процесът в Черна гора трябва да докаже на всеки, който е готов да слуша, че това не е просто пропаганда и разпространение на дезинформация. Това беше военен акт срещу членовете на НАТО. Това е сериозна ситуация\", заяви сенаторът.\r\nМосква, предупреди сенаторът, ежедневно се опитва да подкопае отношенията на Запада със страните от Югоизточна Европа, регион, който – съгласно думите му, се намира на кръстопът. \r\n„От решаващо значение е Западна Европа, западните демокрации да обръщат внимание и да донесат на Балканите, Югоизточна Европа, мир и стабилност. Ако не направим това, те ще започнат да се обръщат на Изток в момент, в който цялото им икономическо бъдеще е на Запад. Срещнах се с президента Вучич, с президента на Косово. Те биха искали да подобрят отношенията си, да поемат риска от мир, но се нуждаят от помощ и подкрепа от САЩ, Европейския съюз и НАТО\", подчерта Джонсън.\r\nСамо Западът може да донесе сигурност в района, категоричен е сенаторът, който посети Балканите няколко пъти тази година.\r\n„Ние бива да сме съсредоточени върху нашата вътрешна ситуация до степен, в която забравяме колко важни са отношенията и ангажираността с Югоизточна Европа. Нейното бъдеще е с нас. Трябва да признаем това и да направим всичко възможно, за да гарантираме стабилност, да отворим вратата към тях. В противен случай ще изпуснем шанса“, предупреди Джонсън. \r\nМеждувременно ключовият въпрос остава как да бъде преодоляна руската кампания за дезинформация и дестабилизация. Джонсън вярва, че тази задача изисква по-стабилно сътрудничество и по-добра координация между САЩ и Европа.\r\n„Същността на руската пропаганда е разпространяване на дезинформация, европейците да повярват, че не може да вярват на никого. Не само на Русия, но и на западните лидери. Това подкопава демокрацията и е много ефективна стратегия. Нуждаем се от много по-добра координация, за да се противопоставим на това, ако искаме да гарантираме мир и стабилност\", отбеляза американският сенатор.Тереза Герова", "date": "2017.09.27", "title": "Сенатор Рон Джонсън: От решаващо значение за сигурността е западните демокрации да обърнат внимание на Югоизточна Европа"}
{"url": "http://www.focus-news.net/news/2017/09/27/2440183/voenniyat-ministar-shte-predstavya-na-komisiyata-po-otbrana-udostoenite-s-visshi-ofitserski-zvaniya.html", "text": "Парламентът прие на второ четене промените Закона за отбраната и въоръжените сили на Република България (ЗОВСРБ), които предвиждат военният министър да представя в Комисията по отбрана удостоените с висши офицерски звания след издадения указ от президента, предаде репортер на Агенция „Фокус”. Промените в закона въвеждат и изисквания при назначаването на постоянен секретар на отбраната, който е най-висшият държавен служител в министерството. Така за постоянен секретар на отбраната ще се назначава държавен служител, който има професионален опит не по-малко от 8 години и четвърти старши ранг като държавен служител; изпълнявал е ръководна длъжност в държавната администрация не по-малко от три години, от които не по-малко от една година в Министерство на отбраната; получил е по-висока годишна оценка на изпълнението на длъжността при годишното оценяване в годината, предхождаща подбора в сравнение с останалите кандидати и по отношение на него е изтекъл едногодишният срок за изпитване. Постоянният секретар на отбраната ще се назначава от министъра на отбраната, съгласувано с министър-председателя, след подбор за срок от 4 години, който изтича преди придобиване от служителя на право на пенсия за осигурителен стаж и възраст. Подборът на кандидатите ще се извършва от комисия в състав най-малко от трима членове с председател заместник-министър на отбраната. \r\nИван ЛАЗАРОВ", "date": "2017.09.27", "title": "Военният министър ще представя на Комисията по отбрана удостоените с висши офицерски звания"}
{"url": "http://www.focus-news.net/news/2017/09/27/2440184/elena-yoncheva-bsp-obshtina-haskovo-e-podchinena-na-rodnini-i-blizki-na-delyan-dobrev-gerb-svalya-doverieto-si-kam-kmeta-zashtoto-se-pritesnyava-da-gi-prenaznachi.html", "text": "Община Хасково е подчинена на един приятелско-роднински кръг на областния координатор на ГЕРБ и на депутат от управляващата партия Делян Добрев. През 2015 г., когато Добри Беливанов печели кметските избори, назначава на ключови позиции – кум, зет, кума на г-н Добрев. Това заяви пред „България он еър” депутатът от „БСП за България” Елена Йончева, съобщиха от пресцентъра на БСП. Йончева цитира някои от тези назначения. „Кумата на г-н Добрев е секретар на общината, кумецът му е заместник-кмет, вторият заместник- кмет е бивш съдружник на Добрев и негов съученик, председателят на Общинската избирателна комисия е кум”, изброи депутатът от левицата. Йончева разкри още факти, че близки до Добрев са печелили обществени поръчки в сферата на саниране, строителство и ремонт на пътища и строителство на сметища. Тя добави, че според нея, кметът се опитва да се еманципира от ситуацията и зависимостите си към Добрев.  \r\nЙончева не отрече, че не е незаконно да бъдат назначавани близки на Добрев на подобни позиции, но въпросът, по думите й, е дали е морално това. „Доверието към кмета на Хасково е свалено от ГЕРБ, защото той не е доволен от тези хора, които са били временно назначени, а предстои конкурс за техните работни позиции. Той се опасява, че тези хора могат да го използват като бушон, че има конфликт на интереси и че може би има и злоупотреба с обществени средства”, добави още тя. По думите й, зетят на Добрев, който е председател на Комисията по финанси и бюджет и съпругата му, която е директор на Финансова дирекция на Община Хасково, държат и „ножа и хляба” в общината, що се касае за обществените поръчки. Йончева добави, че Комисията по предотвратяване на конфликт на интереси е редно да се самосезира. „Ситуацията е страховита”, отсече тя. Йончева призова Делян Добрев да излезе публично и да каже, дали информацията е вярна и дали е настоявал пред кмета на Хасково да бъдат назначени тези хора.", "date": "2017.09.27", "title": "Елена Йончева, БСП: Община Хасково е подчинена на роднини и близки на Делян Добрев – ГЕРБ сваля доверието си към кмета, защото се притеснява да ги преназначи"}
{"url": "http://www.focus-news.net/news/2017/09/27/2440185/prof-vladimir-chukov-arabist-do-voenni-deystviya-ot-strana-na-turtsiya-kam-kyurdskata-obshtnost-v-severen-irak-edva-li-shte-se-stigne.html", "text": "До военни действия от страна на Турция към кюрдската общност в Северен Ирак едва ли ще се стигне. Това коментира в сутрешния блок „Добро утро, България“ на Радио „Фокус“ арабистът проф. Владимир Чуков по повод провелия се в Иракски Кюрдистан референдум за независимост, на който най-остро се противопоставят Анкара, Багдад и Техеран. „Има различни мотиви зад действията на трите държави, които са категорично против този референдум. Иран много ясно заяви, че те не искат да допуснат кюрдите да бъдат доминиращи в спорните райони. Турция гледа на допитването през погледа на своя вътрешнополитически кюрдски проблем, тъй като огромната част от кюрдите в света се намират именно там. Иран гледа от различна гледна точка. Освен че това е \"вторият Израел\", виждаме различни мотиви, което в някаква степен ги различава по отношение на причините и факторите срещу Кюрдистан. И трите държави са много ясно решени да преодолеят този източник на смущения и трудности, които до този момент са го нямали“, обясни той. \r\nПроф. Владимир Чуков коментира, че след този 8-ми опит на кюрдите да си извоюват независима държава, съществува възможност да постигнат целта си, но само ако устоят при евентуални условия на пълно икономическо ембарго.", "date": "2017.09.27", "title": "Проф. Владимир Чуков, арабист: До военни действия от страна на Турция към кюрдската общност в Северен Ирак едва ли ще се стигне"}
{"url": "http://www.focus-news.net/news/2017/09/27/2440186/ruse-obshtinskite-savetnitsi-ot-gerb-organizirat-priemni-za-grazhdani-na-28-septemvri.html", "text": "Общинските съветници от ГЕРБ организират приемни за граждани на 28 септември, четвъртък, от 17.30 часа в град Русе, съобщиха от пресцентъра на партията. Записванията стават на място или на телефон 082/82 52 64. В централния офис на партията, който се намира на ул „Чипровци” № 2, на въпроси на хората ще отговарят Орлин Дяков и Евгени Игнатов. \r\nВ клуба на ул. „Доростол” № 1 жителите на общината ще могат да поставят своите проблеми пред Илиян Илиев и Мария Димитрова. \r\nТихомир Георгиев и Бедрос Пехливанян ще са на разположение на хората за актуални проблеми в офиса в кв. „Чародейка”, комплекс „Чародейка”, ет. 2.\r\nЕлка Симеонова и Марияна Иванчева ще бъдат в клуба на ул. „Отец Паисий” №4, а Събина Павлова и д-р Кристиян Иванов – в клуба в кв. „Дружба 3“ (до комплекс „Олимпия“).", "date": "2017.09.27", "title": "Русе: Общинските съветници от ГЕРБ организират приемни за граждани на 28 септември"}
{"url": "http://www.focus-news.net/news/2017/09/27/2440187/afp-v-blizost-do-ramadi-se-vodyat-srazheniya-mezhdu-irakskata-armiya-i-ekstremistite-ot-islyamska-darzhava.html", "text": "Джихадистите от „Ислямската държава“ са пробили отбранителната линия на иракската армия в близост до Рамади, столицата на провинция Анбар, предава AFP, като се позовава на военен източник, който уточнява, че сраженията продължават. \r\n„Терористи нахлуха в районите на Ал-Таш и Маджр на юг от Рамади“, разкри генерал, пожелал анонимност.\r\nРамади е столицата на огромната, предимно населената със сунити арабска провинция Анбар, която отдавна е бастион на ислямистите.Тереза Герова", "date": "2017.09.27", "title": "AFP: В близост до Рамади се водят сражения между иракската армия и екстремистите от „Ислямска държава“"}
{"url": "http://www.focus-news.net/news/2017/09/27/2440188/blagoevgrad-ministar-nikolay-nankov-shte-otkrie-v-petrich-sportno-sabitie-po-povod-denya-na-evropeyskoto-satrudnichestvo.html", "text": "Министърът на регионалното развитие Николай Нанков ще открие в Петрич спортното събитие „Общите граници ни правят по-близки“ по повод Деня на европейското сътрудничество.  Това съобщиха от пресцентъра на Програмата за трансгранично сътрудничество Interreg – ИПП България-Македония. За шеста поредна година през месец септември в цяла Европа ще бъде отбелязан Денят на европейското сътрудничество с провеждането на стотици местни събития. Тази кампания на Европейската комисия, Комитета на регионите и Европейския парламент има за цел да представи постиженията на сътрудничеството между европейските държави и региони пред широката общественост. От 11:00 часа в зала „Арена Петрич“ ще се проведе спортното събитие „Общите граници ни правят по-близки“, с което Програма Interreg – ИПП Програма за трансгранично сътрудничество България – Македония 2014-2020 ще отбележи Деня на европейското сътрудничество.\r\nТази година празникът ще бъде отбелязан със спортни състезания на млади хора от училищата в Петрич и Струмица, които ще участват в мачове по баскетбол, волейбол и футбол, между отбори, съставени от млади играчи от двете общини.\r\nМинистърът на регионалното развитие Николай Нанков ще открие празника заедно с министъра на местното самоуправление на Република Македония,  посланиците на двете държави и други официални гости.", "date": "2017.09.27", "title": "Благоевград: Министър Николай Нанков ще открие в Петрич спортно събитие по повод Деня на европейското сътрудничество"}
{"url": "http://www.focus-news.net/news/2017/09/27/2440189/targovishte-vremenno-shte-bade-zatvoren-za-dvizhenie-patyat-sofiya-varna-v-mestnostta-boaza-poradi-izteglyane-na-avariral-tovaren-avtomobil.html", "text": "От 10.00 часа временно ще бъде затворен за движение на МПС участък от първокласен път I-4 (София-Варна) в местността Боаза поради необходимост от извличане със специализирана техника на аварирал товарен автомобил. Това съобщиха от Областната дирекция на МВР – Търговище. \r\nНа пътуващите оттам водачи на МПС се предлагат следните обходни маршрути:  – с. Презвитер Козма – с. Божурка – с. Пайдушко – с. Лиляк – Околовръстен път гр. Търговище.\r\nЗа : Околовръстен път гр. Търговище – с. Лиляк – с. Цветница – с. Божурка – с. Презвитер Козма. \r\nДвижението в участъка ще се регулира от служители на сектор „Пътна полиция“ в ОД МВР – Търговище, откъдето призовават водачите да шофират с повишено внимание и със съобразена скорост.", "date": "2017.09.27", "title": "Търговище: Временно ще бъде затворен за движение пътят София – Варна в местността Боаза поради изтегляне на аварирал товарен автомобил"}
{"url": "http://www.focus-news.net/news/2017/09/27/2440190/pregled-na-osnovnite-temi-vav-velikotarnovskiya-pechat.html", "text": "„Спacихa“ oт бeдcтвиe 35 000 дyши в Гopнa Оpяхoвицa и Пъpвoмaйци“, е заглавие от областния всекидневник „Янтра Днес”. Сaмo зa двa чaca oкoлo 35 000 дyши oт Гopнa Оpяхoвицa и Пъpвoмaйци бяхa cпaceни oт бeдcтвиe. Зeмeтpeceниe пpeдизвикa дepaйлиpaнeтo нa циcтepнa c aмoняк нa тoвapнaтa гapa в гpaдa и зapaди oпacнocт oт тoкcичнo oбгaзявaнe в двeтe ceлищa бeшe oбявeнo бeдcтвeнo пoлoжeниe. В нeпocpeдcтвeнa близocт дo циcтepнaтa бeшe дepaйлиpaл пътничecки вaгoн, пълeн c пocтpaдaли дeцa, кoитo cпeшнo тpябвaшe дa бъдaт извeдeни. Зapaди cилния зeмeн тpyc пoддaдe и нoceщaтa кoнcтpyкция нa cгpaдaтa нa ПГ пo жп тpaнcпopт, възникнa пoжap и ce нaлoжи eвaкyaция нa yчeници. Teзи инцидeнти бяхa инcцeниpaни в paмкитe нa oбщинcкoтo yчeниe „Рaхoвeц“ и тaкa пpoигpaхa Общинcкия плaн зa зaщитa пpи зeмeтpeceния и пpoмишлeни aвapии.\r\n„Анoнимeн дapитeл вceки мeceц дaвa пo 200 лв. зa лeчeниeтo нa млaд мъж, пpикoвaн нa лeглo“, е друг акцент от ежедневника. Анoнимeн бизнecмeн oт Вeликo Tъpнoвo вceки мeceц дapявa пo 200 лв. зa лeчeниeтo нa Пeтъp Ивaнoв, кoйтo e пpикoвaн нa лeглo cлeд тeжкa aвтoмoбилнa кaтacтpoфa пpeди 11 гoдини нa Шepeмeтя. Дapитeлят  нe иcкa дa ce oглacявa имeтo мy, a пpeди дни, ocвeн пpeвeдeнитe 200 лв. пo cмeткaтa нa Пeтъp, бизнecмeнът e зaкyпил и oтoплитeлнa пeчкa Откaктo e paзкpитa дapитeлcкaтa cмeткa зa лeчeниe нa 41-гoдишния мъж, вeчe ca cъбpaни близo 10 000 лв.\r\n„С пoхoд дo язoвиp „Бижeв дoл“ cтapтиpa кaмпaниятa „Движи ce и пoбeди – eceн 2017“, е тема от четвърта страница на изданието. “Фoндaция “Пpoджeктa” пoкaзa кaк млaдeжи oт coциaлни цeнтpoвe във В. Tъpнoвo мoгaт дa ce пpeдпaзят oт aгpecия и зaвиcимocти“ четем на страница пет в изданието. „Площад с колонади разкрива археологът д-р Иван Църов в Никополис ад Иструм“ пише на страница шест във всекидневника. На страниците седем четем „Кампанията за устна хигиена „Веселите зъбки“ идва във В. Търново“.\r\nНа спортната страница на вестник „Янтра Днес“ четем: “Етър“ срещу “Септември“ за Купата на България“.\r\n„Търновка ще се бори за короната „Мис Армения България”, е заглавие от първа страница на другия областен ежедневник - “Борба“. Лилит Хайрапетян от Велико Търново е една от участничките в конкурса за красота „Мис Армения България 2017“. Състезанието ще се пpoвeдe зa пъpви път cлeд 20-гoдишнa пayзa, като целта му е да обедини пo yникaлeн нaчин aтpaктивнocттa нa претендентките за короната и кyлтypaтa нa Apмeния. Организатор на конкурса е Съюзът на аpмeнцитe в Eвpoпa и проявата имa блaгoтвopитeлeн xapaктep в подкрепа на ceмeйcтвaта с peпpoдyктивни пpoблeми. Модното събитие ще се проведе на 7 октомври в Пловдив, а участието на Лилит ще е първата й изява на модния подиум, макар че вече е опитвала вкуса на успеха като автомобилен състезател.\r\n“Кариери. Младият търновец Любослав Кътов успешно съчетава медицината и шахмата“, е друга тема в броя. Да изучи най-модерните и ефективни методи на лечение в кардиологията, е амбициран 27-годишният доктор Любослав Кътов от Велико Търново. По тази причина той избрал да проведе специализацията си в многопрофилната болница в Дюселдорф. Според него лечебното заведение разполага с последно поколение материална база и професори, които дават стабилна основа на кариерата на своите специализанти. Като повечето млади лекари от старата столица д-р Кътов също е завършил паралелка „Химия и биология“ в ПМГ „Васил Друмев“ с ясната цел да се реализира в медицината. При него обаче това не било мечта, а съвсем естествен избор, тъй като всички в семейството му са заети в здравеопазването.\r\n“Лековита минерална вода блика в Леденик, може да промени бъдещето на селото“, “Баща пътува 9 часа от Иран, за да види новороденото си момиченце“, “В МОБАЛ се борят за живота на шефа на Варненския исторически музей“ и “Община Г. Оряховица ще търси пари за обновяване на болницата“ ,са други заглавия от страниците на всекидневника.\r\n“Железничарите“ паднаха на “Орчо войвода“, вече са десети в класирането“, “Виолетовите“ приемат “Септември“ на осминафинала за купа “България“ и  “Георги Недев първи на мотокрос в Лехчево“, са акцентите от спортната страница на изданието.", "date": "2017.09.27", "title": "Преглед на основните теми във великотърновския печат"}
{"url": "http://www.focus-news.net/news/2017/09/27/2440191/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Кметът на Лондон Садик Хан заяви, че ще иска да бъде поет ангажимент за организирането на втори вот, който да определи дали Великобритания да напусне Европейския съюз, пише Evening Standard.\r\nВ интервю за изданието, Хан е заявил, че е „възможно“ в следващата прокламация на Лейбъристката партия да е заложена идеята гражданите отново да изберат дали страната да напусне или остане в ЕС. Според него, сделката между Лондон и Брюксел няма да е достатъчно добра за да се приеме от гражданите без второ гласуване. \r\nAгенция \"Фокус\" припомня, че градоначалникът е член на Лейбъристката партия и участва на провежващия се от 24 до 27 септември конгрес.\r\n*** Европа трябва да се подготви за по-добре за нападения от страна на ислямистските фундаменталисти и за нови видове атаки, предупреждава председателят на базирания в Лондон Международен институт за стратегически изследвания Франсоа Хейзбург, който посети Атина по покана на местен мозъчен тръст, пише електронното издание Ekathimerini.\r\nEекспертът по сигурността подчертава, че като „врата на Европа\" за милиони търсещи убежище и мигранти, Гърция също е изложена на риск, тъй като може да бъде както мишена, така и транзитна точка за ислямистите.\r\nПредвид начина, по който се очаква Гърция да се справи с „многобройните заплахи с ограничени ресурси\", той твърди, че ще подкрепи европейска програма за борба с тероризма, която ще включва трансгранично сътрудничество в разузнаването и споделянето на данни. \r\nКато бивш специален съветник по въпросите на сигурността на френските президенти Никола Саркози и Франсоа Оланд, както и основател на Френско-германския съвет за отбрана и сигурност, в Атина Хейзбург обсъди мигрантската криза, значението на сделка за бежанците между Турция и Европейския съюз, затварянето на балканския маршрут и ролята на НАТО.\r\n*** Председателят на Свободната демократическа партия (СвДП) Кристиан Линднер охлади надеждите за съставяне на коалиционно правителство със Съюза (ХДС/ХСС) и „Зелени“, пише националният ежедневник Die Welt. „Някои превръщат „ямайската коалиция“ в романтичен политически проект“, заяви за изданието младият лидер на свободните демократи.\r\n„Истината е, че има математическо мнозинство, но всяка от партиите има свои мандати. Дали те може да бъдат свързани без противоречия в интерес на страната, все още не е ясно. Политиката не е математика“, коментира Линднер. \r\nЛидерът на германските свободни демократи подчерта, че  неговата партия „винаги е готова за разговори“, уточнявайки, че най-напред предстои ХДС и ХСС да преминат през „вътрешен процес на изясняване“. Това се отнася и за „Зелени“. \r\nЕто защо Линднер увери, че партията му би влязла в коалиция, само ако има „тенденция в германската политика“. Той припомни, че свободните демократи настояват за реформи в образователната система и икономиката. СвДП искат също и „въвеждане на закон за имиграцията, базиран на канадския модел. Искаме разумна енергийна политика и отхвърляне на автоматичните финансови трансфери в Европа“. Тези цели няма да се променят. „Ако не е възможно изпълнението им заедно със Съюза (ХДС/ХСС) и „Зелени“, то тогава не остава друго, освен да представим аргументите си от редиците на опозицията“, отбеляза Линднер.\r\n*** Влак се сблъска с танк във вторник в Швеция, пише местната редакция на The Local. Инцидентът е станал на старо място за преминаване през ЖП линията, което е излязло от употреба. Информацията е потвърдена от говорители на армията. Трима души от екипажа на военната машина са ранени, един от пътниците е с леки наранявания. Подробности около инцидента не са представени. \r\nОт вестника напомнят, че в момента в района се провеждат военните учения “Аврора 17“.\r\n***", "date": "2017.09.27", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/27/2440192/targovishte-shofyorite-da-izpolzvat-obhoden-marshrut-vav-vrazka-s-izteglyane-na-kamion-ot-patnoto-platno-po-pat-i-4-prolaz-targovishte.html", "text": "Въведено е ограничено на движението по път I-4 Пролаз-Търговище поради изтегляне на камион от пътното платно. Това съобщиха от пресцентъра на Агенция „Пътна инфраструктура”. Шофьорите да използват обходен маршрут: Търговище-Лиляк-Божурка-Козма презвитер.", "date": "2017.09.27", "title": "Търговище: Шофьорите да използват обходен маршрут във връзка с изтегляне на камион от пътното платно по път I-4 Пролаз-Търговище"}
{"url": "http://www.focus-news.net/news/2017/09/27/2440193/blagoevgrad-povishena-opasnost-ot-padashti-kamani-ima-v-kresnenskoto-defile-i-po-pat-ii-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път II-19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. На места в областта вали дъжд, поради което пътните настилки са мокри и хлъзгави, затова движението трябва да се извършва с особено внимание, за да бъдат избегнати инциденти на пътя. \r\nКъм момента трафикът по автомагистрала „Струма“ и главен път Е-79 е нормално натоварен. През нощта обстановката е била спокойна и няма регистрирани тежки пътни инциденти или активизирали се свлачища. \r\nС повишено внимание трябва да се извършва движението по третокласен път-108 АМ „Струма“ – село Кърналово от км 0+000 до км 7+000, поради косене и изсичане на храсти и почистване на окопи. Преминаването през участъка се осъществява в лявата или дясната лента за движение, съгласно поставените пътни знаци до 29 септември. Същата организация на движението е в сила и за третокласен път – 198 селата Пирин и Горно Спанчево от км 28+000 до км 38+000, отново заради косене и изсичане на храсти, и почистване на окопи. Поради разрушена подпорна стена с дължина 15 метра, дясното платно за движение е подкопано, и преминаването се извършва само в лявата лента на третокласен път – 198 Гоце Делчев – Катунци – Петрич при км 38+380, в село Горно Спанчево. Едното платно за движение е деформирано поради активизирало се свлачище и преминаването се извършва само в едната лента на третокласен път – 1972 между селата Блатска и Абланица при км 7+700.\r\nЛоеа КАЛЧЕВА", "date": "2017.09.27", "title": "Благоевград: Повишена опасност от падащи камъни има в Кресненското дефиле и по път II-19 Симитли – Гоце Делчев"}
{"url": "http://www.focus-news.net/news/2017/09/27/2440194/chila-mezosi-espa-balgariya-tryabva-da-predlaga-po-visokokachestvena-i-skapa-turisticheska-usluga.html", "text": "България има всичко – историята, културата, планините, морето, СПА центровете, хубавата храна. Трябва да ги използвате да предлагате по-висококачествена и скъпа услуга туристическа услуга. Tова каза Чила Мезоси, генерален мениджър на Унгарския туристически офис в Германия и Швейцария и член на борда на ЕСПА по време на Четвъртия годишен конгрес на Българския съюз по балнеология и СПА туризъм, който се провежда в Кюстендил, предаде репортер на Агенция „Фокус“. „По отношение на услугите хората са много дружелюбни, много любезни и усмихнати, но според мен трябва във всички сфери на туризма да се насочите от евтиния туризъм като един висококачествен туризъм“, каза още Мезоси\r\n„България трябва да се фокусира върху популяризирането и рекламирането на здравните ползи от балнео и СПА туризма – от минералната вода, от лечебната кал и т.н. Има известна информация, която се популяризира, но тя не е достатъчно подкрепена от медицинското съсловие и медицинска информация, за да се чуват ясни послания какви са ползите от този вид туризъм за здравето. Може би вие знаете за тях, но е хубаво да има такива послания“, коментира тя.\r\nПо думите ѝ освен това трябва да се насочим не само към пасивния туризъм с различни процедури, а и към активни дейности в СПА туризма и туризма въобще – например класове по тай-чи и йога за туристите, с които те да научат какво е добро за организма им и да го пренесат в своето ежедневие. \r\n„Третото и послание е за храненето. То е толкова важно, колкото и всички други аспекти на туризма. България като селскостопанска стана с добри хранителни продукти не трябва да предлага в хотелите си най-евтините домати. Когато идвам като турист, аз искам да опитам наистина хубави български домати. Така че храната е много важна“, добави Мезоси.\r\nВасилена ЙОРДАНОВА", "date": "2017.09.27", "title": "Чила Мезоси, ЕСПА: България трябва да предлага по-висококачествена и скъпа туристическа услуга"}
{"url": "http://www.focus-news.net/news/2017/09/27/2440195/burgas-natsionalna-nauchna-konferentsiya-balgarskite-bezhantsi-v-burgas-i-regiona-1878-1945-g-shte-se-provede-ot-27-do-29-septemvri-2017-g.html", "text": "Национална научна конференция „Българските бежанци в Бургас и региона 1878 – 1945 г.“ ще се проведе от 27 до 29 септември 2017 г., като част от Дните на европейското културно наследство в Бургас. Това съобщават от Община Бургас. Организатори на престижния форум са Регионалният исторически музей и Община Бургас.\r\nЗа конференцията са подбрани 31 научни доклада, които най-добре представят измеренията на преселническите процеси в периода от 1878 г. до 1945 г. Това е тема с огромно значение за историята на България и българския народ, която по специфичен начин се актуализира и днес. Акцентът на подбраните изследвания е върху Бургас и региона, тъй като голяма част от българските бежанци (над 30 хил. семейства) намират спасение и нов дом именно тук. \r\nДокладите ще бъдат изнесени от тридесет и трима лектори – представители на институти при БАН, университети, музеи, библиотеки и дирекции на Държавен архив от цялата страна. Пленарната сесия с научните четенията ще започне на 28 септември в 10.00 часа в зала 311 на Колежа по туризъм.\r\nОсновните теми и направления, които ще бъдат разглеждани, са историческата динамика на бежанските процеси сред българите от 1878 до 1945 г., Бургаският регион – новият дом на българските бежанци, ролята на бежанците в живота на свободна България – политически, социални и икономически проблеми, както и етно – демографска характеристика на бежанците.\r\nСъорганизатори и партньори на форума са Регионална библиотека „Пейо Яворов“ – Бургас, Университет „Проф. д-р Асен Златаров“, Дирекция „Регионален държавен архив“ – Бургас и Тракийски научен институт – София.\r\nОчаква се материалите от конференцията да бъдат отпечатани в научен сборник през месец ноември 2017 г. и той да бъде представен официално в края на годината.", "date": "2017.09.27", "title": "Бургас: Национална научна конференция „Българските бежанци в Бургас и региона 1878 – 1945 г.“ ще се проведе от 27 до 29 септември 2017 г."}
{"url": "http://www.focus-news.net/news/2017/09/27/2440196/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-septemvri.html", "text": "„Софийска вода” временно ще прекъсне водоснабдяването в някои части на столицата на 28 септември, съобщиха от пресцентъра на дружеството. В четвъртък във връзка с почистване и дезинфекция на резервоар „Изгрев – Гниляне“ на ул. „Лозянски дол“, кв. „Изгрев“ в Нови Искър, се налага спиране на водоподаването от 10:00 до 18:00 часа на клиентите на „Софийска вода” живеещи в кв. „Гниляне“, кв. „Курило“, кв. „Изгрев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Гниляне“ на площада; кв. „Курило“ - ул. „Вечерница“ ъгъла с ул. „Търговска“; кв. „Изгрев“ - ул. „Христо Ботев“ ъгъла с ул. „Надежда“.\r\nВ четвъртък във връзка с подмяна на хидрофорна уредба на ул. „Крум Кюлявков“, жк. „Дианабад“, се налага спиране на водоподаването от 10:00 до 19:00 часа на клиентите на „Софийска вода”, живеещи на ул. „Крум Кюлявков“ – висока зона на бл. 56 и бл. 57. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крум Кюлявков“ ъгъла с ул. „Владимир Трендафилов“.\r\nВ четвъртък във връзка с подмяна на сградно водопроводно отклонение на ул. „Надежда“ в с. Житен се налага спиране на водоподаването от 09:30 до 14:30 часа на клиентите на „Софийска вода”, живеещи в на ул. „Отец Паисий“, ул. „Търговска“, ул. „Стубела“, ул. „Люляк“, ул. „Черковна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ ъгъла с ул. „Надежда“.\r\nВ четвъртък във връзка с подмяна на сградно водопроводно отклонение на ул. 39 в кв. „Враждебна“ се налага спиране на водоподаването от 09:30 до 17:00 часа на клиентите на „Софийска вода”, живеещи на ул. 39. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 39 №6.\r\nВ четвъртък във връзка с монтаж на спирателни кранове на ул. „Липа“ в с. Доброславци се налага спиране на водоподаването от 09:00 до 21:00 часа на клиентите на „Софийска вода”, живеещи на ул. „Градинарска“ от ул. „Липа“ до ул. „Житенски път“, бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ пред бивш стопански двор.\r\nВ четвъртък във връзка с изграждане на водомерна шахта и монтаж на водомерен възел на ул. „Ѝеромонах Гаврил Лесновски“, вилна зона „Симеоново – север“, се налага спиране на водоподаването от 09:30 до 21:30 часа на клиентите на „Софийска вода”, живеещи по ул. „Ѝеромонах Гаврил Лесновски“ №1, №3, №5, ул. 45 от №5 до №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ѝеромонах Гаврил Лесновски“  №5.", "date": "2017.09.27", "title": "„Софийска вода” временно ще прекъсне водоснабдяването в някои части на столицата на 28 септември"}
{"url": "http://www.focus-news.net/news/2017/09/27/2440197/korneliya-ninova-bsp-za-balgariya-nay-yarkiyat-primer-za-paralelna-darzhava-e-pravitelstvoto.html", "text": "Най-яркият пример за паралелна държава е правителството – едно политическо споразумение за политики за пред хората и друго, тайно, за пропорции във властта. Това заяви от парламентарната трибуна председателят на ПГ на „БСП за България” и лидер на партията Корнелия Нинова, четейки декларация от името на парламентарната група, предаде репортер на Агенция „Фокус”. „Преди 4 месеца, ГЕРБ и Обединени патриоти съставихте правителство, което щеше да работи в името на прозрачност, стабилност за България, борба с корупцията и увеличаване на доходите. Тогава ние, от „БСП за България”, заявихме, че това е безпринципен съюз за власт, постове и пари, а не за правене на политики. Само 4 месеца по-късно, тези наши думи се потвърдиха отвътре, от правителството. Вицепремиерът Симеонов заяви: „Напоследък нямаме диалог с Борисов”, подчерта Корнелия Нинова. По думите ѝ има противоречия в коалицията и по темата за корупцията. Лидерът на БСП отново цитира думи на вицепремиера Симеонов: „Министърът на туризма Николина Ангелкова и подчиненото ѝ министерство крият информация от мен за концесиите по Черноморието, които се държат от знакови имена и групировки и конкурсите се печелят със съмнителна документация. Корупцията в туризма е по високите етажи на властта”, цитира Нинова. Тя се обърна към управляващите с думите: „Какво става в правителството „Борисов 3”? Дължите отговори. Вижте си Доклада за националната сигурност. Държавата е изправена пред огромни предизвикателства – демографска катастрофа, влошено здравеопазване, отпадащи ученици, неравенства, бедност, престъпност. Вместо да решавате това, вие се занимавате с „калинки”, постове и обвинения в корупция”. \r\nИван ЛАЗАРОВ", "date": "2017.09.27", "title": "Корнелия Нинова, „БСП за България”: Най-яркият пример за паралелна държава е правителството"}
{"url": "http://www.focus-news.net/news/2017/09/27/2440198/sliven-mokri-i-hlazgavi-zaradi-prodalzhitelniya-dazhd-sa-patishtata-v-oblastta.html", "text": "Мокри и хлъзгави заради продължителния дъжд са пътищата в Сливенска област. Интензивно е движението по основните пътни артерии в областта, съобщиха за Радио „Фокус“ – Сливен от Областно пътно управление-Сливен. Трафикът е натоварен в участъка на автомагистрала „Тракия“ в областта, по Подбалканския път, пътя Нова Загора – Сливен – Бургас, Ямбол – Сливен и отсечката Нова Загора – Раднево.  \r\nЗабранено е преминаването на камиони над 10 тона през Твърдишкия проход, както и по пътя Сливен – Ичера – Градец. Котленският проход е отворен за всички моторни превозни средства. Затворен напълно е проход „Върбишки”. По пътя Бяла - Сливен при км 107+200  движението е в едната лента, поради частично пропадане на асфалтова настилка. Ограничено движение за МПС над 3.5 т. Опасност от падащи камъни има по пътя Стара река – Сливен и пътя Сливен – Ичера.  \r\nКамери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. \r\nВ област Ямбол заради пропаднала настилка  по пътя между селата Малък Манастир и Голям Манастир движението се осъществява в една лента. Път Елхово - Изгрев е затворен за движение, поради компрометиран дървен мост над река Тунджа. Движението е пренасочено по изграден обходен път до моста с ограничение на скоростта до 30 км/ч. Срокът за отстраняване на проблема е до 20 декември.", "date": "2017.09.27", "title": "Сливен: Мокри и хлъзгави заради продължителния дъжд са пътищата в областта"}
{"url": "http://www.focus-news.net/news/2017/09/27/2440199/afp-v-blizost-do-mezhdunarodnoto-letishte-v-kabul-se-e-razbila-raketa.html", "text": "Ракета се е разбила близо до международното летище в Кабул, малко след като министърът на отбраната на САЩ Джеймс Матис пристигна в афганистанската столица за преговори, предава AFP.\r\n„Тази сутрин ракета се разби близо до летището. Няма съобщения за жертви\" ,заяви говорителят на вътрешното министерство Найбиб Датски.\r\nКъм момента никой не е поел отговорност за изстрелването на снаряда. Тереза Герова", "date": "2017.09.27", "title": "AFP: В близост до международното летище в Кабул се е разбила ракета"}
{"url": "http://www.focus-news.net/news/2017/09/27/2440200/blagoevgrad-zapochvat-deynostite-po-proekt-blagoustroyavane-na-gradska-sreda-sled-reshenie-na-vas-za-obzhalvane-na-obshtestvenata-porachka.html", "text": "Община Благоевград спечели за пореден път дело. Днес с Решение № 11177 Върховият административен съд отсъди в полза на Общината и с това започват дейности по проект „Благоустрояване на градска среда“, съобщиха от пресцентъра на Общината. Фирма „Фармвил“ ЕАД, гр. София, обжалва възлагането на обществена поръчка. КЗК остави без уважение жалбата на касатора и бе открита процедура по възлагане на обществена поръчка. Това е вторият отказ, на по- висша инстанция срещу фирмата, която ще трябва да заплати и разходите по самото дело. С решението си ВАС даде зелена светлина за стартирането на дейност по един от най-мащабните проекти, които Община Благоевград ще реализира по ОП „Региони в растеж“ 2014- 2020. Сред дейностите, които включва мащабният проект „Благоустрояване на градска среда“ са обновяване и облагородяване на площад Георги Измирлиев-Македончето, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация-Благоевград, Регионална здравна инспекция, сградата на АУБ и хотел „Ален мак“ по Процедура за директно предоставяне на безвъзмездна финансова помощ BG16RFOP001-1.008 „Изпълнение на интегрирани планове за градско възстановяване и развитие 2014-2020-Благоевград“, Приоритетна ос 1 „Устойчиво и интегрирано градско развитие“. \r\nСлед Решението на ВАС, предстои сключване на договор с фирма изпълнител и стартиране на СМР дейностите. Общата стойност на мащабният проект е над 13 милиона лева.", "date": "2017.09.27", "title": "Благоевград: Започват дейностите по проект „Благоустрояване на градска среда“ след решение на ВАС за обжалване на обществената поръчка"}
{"url": "http://www.focus-news.net/news/2017/09/27/2440201/stara-zagora-rzi-izvarshva-proverka-po-signal-za-samnenie-za-hranitelna-intoksikatsiya-v-detska-gradina.html", "text": "Регионална здравна инспекция - Стара Загора получи информация за съмнение за хранителна интоксикация в Детска градина № 58 „Звездица” в Стара Загора. Сигналът е подаден от тел. 112 в 13.10 часа вчера. Това съобщиха от пресцентъра на Здравната инспекция. Незабавно екип от Дирекция „Надзор на заразните болести” и Дирекция „Обществено здраве” към Регионална здравна инспекция - Стара Загора извърши епидемиологично проучване и проверка на място. Уведомена е Областна дирекция по безопасност на храните в Стара Загора.\r\nУстановено е било, че на 26 септември между 10:00 и 12:00 часа 5 деца от 1-ва „Б” група са повърнали еднократно. \r\nНарушения по спазването на дезинфекционния режим не се констатираха. Връчено е предписание на директора за извършване на крайна дезинфекция на детското заведение, изследване на всички отсъстващи деца от групата, за чревно носителство и карантиниране на групата до излизане на всички резултати от микробиологичните изследвания. \r\nКъм момента няма хоспитализирани деца. \r\nРЗИ - Стара Загора организира вземането на чревни посявки на 18 деца и 8 персонал.\r\nВзети са 10 отривки от външна среда, 1 проба от биоциден препарат, 3 проби от дезинфекционни разтвори за химичен анализ и 2 проби от централен водоизточник за микробиологичен и химичен анализ.\r\nОДБХ - Стара Загора взе проби от храна (закуска и обяд), приготвена на 26 септември, които ще бъдат изследвани по микробиологични показатели в лабораторията на РЗИ - Стара Загора. Очаква се първоначалните резултати да станат ясни на 28 септември.", "date": "2017.09.27", "title": "Стара Загора: РЗИ извършва проверка по сигнал за съмнение за хранителна интоксикация в детска градина"}
{"url": "http://www.focus-news.net/news/2017/09/27/2440202/plovdiv-pochinala-e-82-godishna-zhena-skochila-ot-9-tiya-etazh-na-zhilishtna-sgrada.html", "text": "82-годишна жена е скочила през терасата на апартамента си, който се намира на 9-тия етаж на жилищна сграда на бул. „Марица“ в Пловдив. Това съобщи за Радио „Фокус“ – Пловдив говорителят на Областна дирекция на МВР-Пловдив. Сигналът за инцидента е подаден около 07.30 часа тази сутрин. Жената е починала на място. Огледът вече е приключил. Служители на Четвърто районно управление на полицията в Пловдив и съдебен лекар са посетили мястото на инцидента. Касае се за самоубийство, няма данни за насилие, уточниха от пресцентъра на полицията. Образувано е досъдебно производство по случая.\r\nТони МИХАЙЛОВ", "date": "2017.09.27", "title": "Пловдив: Починала е 82-годишна жена, скочила от 9-тия етаж на жилищна сграда"}
{"url": "http://www.focus-news.net/news/2017/09/27/2440203/afp-irakskite-sili-sa-otbili-ataka-na-islyamska-darzhava-kray-ramadi.html", "text": "Иракската армия е отбила успешно атака на екстремистите от „Ислямска държава“ край Рамади след боеве, продължили няколко часа, предава  AFP, като се позовава на данни от полицията.\r\n„Силите за сигурност поеха контрол над Ал Таш и Маджр“, заяви пред репортери началникът на полицията в провинция Анбар, като допълни, че „всички членове на „Ислямска държава“ са ликвидирани“.\r\nОперацията на джихадистите вероятно е била опит за отклоняване на офанзивата, която правителството в Багдад обяви миналата седмица срещу групировката, която все още контролира серия градове по долината на Ефрат..Тереза Герова", "date": "2017.09.27", "title": "AFP: Иракските сили са отбили атака на „Ислямска държава“ край Рамади"}
{"url": "http://www.focus-news.net/news/2017/09/27/2440204/dobrich-okrazhniyat-sad-zasedva-po-deloto-sreshtu-bivshiya-predsedatel-na-varnenskiya-administrativen-sad-aneliya-tsvetkova.html", "text": "Окръжен съд - Добрич (ДОС) гледа дело, образувано по иск на Комисията за отнемане на незаконно придобито имущество (КОНПИ) срещу бившия председател на Варненския административен съд Анелия Цветкова, съобщиха от пресцентъра на ДОС. Комисията претендира за отнемане от ответницата на сумата от 153 548 лева. Ищецът прави искането, като се позовава на влязла в сила на 7 октомври 2015 г. осъдителна присъда за подкуп срещу бившата съдийка и предположението, че има косвена връзка между това престъпление и претендираната за отнемане сума. Заключението за връзката ищецът основава на вида на престъплението и получената от него облага, както и на вероятността за извършвана от ответницата престъпна дейност в предходен период, докато е заемала длъжността „съдия”, считано от 2003 година. В исковата молба се уточнява, че с осъдителната присъда ответницата е била призната за виновна в искане и получаване на 17 юли 2008 г. на подкуп от 10 000 лева като съдия, за да разреши административно дело в полза на трето лице. Посочва се още, че съгласно съдебната практика може да бъде отнето и имущество, придобито преди престъпната дейност стига да може логически да се предположи връзка между имуществото и престъпната дейност. Твърди се, че липсват установени законни източници за придобиването на сумата, на която се иска отнемане, тъй като има несъответствие между доходите, получени от ответницата и бившия й съпруг и техните разходи в проверявания от Комисията период - от края на 1984 г. до края на 2008 г. \r\nОтветницата оспорва иска. Тя поддържа възражения, основани на обстоятелството, че е била оправдана по повдигнато й обвинение за извършване на престъпление преди датата 17 юли 2008 година. В отговора на исковата молба се посочва още, че сумата, на която се иска отнемане, е придобита от законен източник на доходи, между които приходи от трудови правоотношения, получено дарение и наследство, продажба на два леки автомобила. Разглеждането на делото в открито съдебно заседание е започнало с изясняване на фактите, изложени в исковата молба и в отговора на  ответницата.Страните са имали различни становища за началото и продължителността на периода на дължимата проверка за имущественото състояние на ответницата, като съдът е определил той да бъде от 20 май 1991 г. до 31 декември 2008 г. Назначена е съдебно-техническа експертиза за определяне на пазарната стойност на определени обекти от имуществото на ответницата. Следващото заседание е насрочено за 31 октомври, от 14.00 часа. Делото е образувано по реда на отменения Закон за отнемане в полза на държавата на имущество, придобито от престъпна дейност. То е изпратено за разглеждане в Добрич с определение на Варненския апелативен съд, след като всички съдии от Окръжен съд - Варна са се отвели от разглеждането му, поради факта, че ответникът по иска е бивш съдия от Административен съд-Варна, а преди това от Окръжен съд - Варна.", "date": "2017.09.27", "title": "Добрич: Окръжният съд заседава по делото срещу бившия председател на Варненския административен съд Анелия Цветкова"}
{"url": "http://www.focus-news.net/news/2017/09/27/2440205/sofiya-do-0930-chasa-v-rayona-na-27-km-ot-am-trakiya-v-posoka-stolitsata-sa-stanali-5-katastrofi-nyama-postradali.html", "text": "До 09.30 часа в района на 27 км от АМ „Тракия“ в посока столицата са станали 5 леки катастрофи, няма пострадали. Това съобщиха за Агенция „Фокус“ от ОДМВР – София. \r\nВ момента се обработва последният пътен инцидент. Движението не е затруднено. На място има полицейски служители.", "date": "2017.09.27", "title": "София: До 09.30 часа в района на 27 км от АМ „Тракия“ в посока столицата са станали 5 катастрофи, няма пострадали"}
{"url": "http://www.focus-news.net/news/2017/09/27/2440206/sliven-obshtestveno-obsazhdane-na-proekt-za-obshtiya-ustroystven-plan-shte-se-provede-v-grada.html", "text": "Обществено обсъждане на Предварителен проект на Общия устройствен план с Доклад за Екологична оценка (ДЕО) с всички приложения ще се проведе в Сливен. Това съобщиха от Община Сливен. Дискусията ще се състои от 11.00 часа в зала „Май“. \r\nДокладът за оценката, Предварителният проект за плана на Община Сливен и приложенията към тях са на разположение на интересуващите се всеки работен ден от о9.00 до 16.00 часа във фоайето на третия етаж, източен вход, на сградата на Община Сливен, РИОСВ-Стара Загора, както и на интернет страницата на Община Сливен: http://www.sliven.bg.", "date": "2017.09.27", "title": "Сливен: Обществено обсъждане на проект за Общия устройствен план ще се проведе в града"}
{"url": "http://www.focus-news.net/news/2017/09/27/2440207/tsvetan-tsvetanov-gerb-nie-sme-v-nachaloto-na-edin-stabilen-upravlenski-mandat-koyto-zalaga-na-prozrachnostta.html", "text": "Ние сме в началото на един стабилен управленски мандат, който залага на прозрачността. Това заяви от парламентарната трибуна председателят на ПГ на ГЕРБ и зам.-председател на партията Цветан Цветанов, четейки декларация от името на парламентарната група, предаде репортер на Агенция „Фокус”.  Цветанов припомни, че от 1 октомври тази година минималната пенсия става 200 лева. „Действително тя е малка, но все пак е ясен политически знак за това, което правим”, подчерта Цветова. „Това трябва да бъде оценено на база на политическите усилия, които правим днес”, допълни още той. По думите на Цветанов трябва да бъде отчетено и това, че страната ни отбелязва икономически растеж. „Днес страната ни се нуждае от конструктивен диалог, защото ни предстои председателство. Във всички тези мероприятия, които са планирани за провеждане от българския парламент, нека да бъдем единни”, заяви зам.-председателят на ГЕРБ. „Ние сме в началото на един стабилен управленски мандат, който залага на прозрачността, който залага на тази ефективност, която действително ще даде добавена стойност за развитието на регионите. Там трябва да фокусираме вниманието си, а не за това, което е казал вицепремиерът Симеонов. Мога да заявя, че ние правим постоянни срещи. Вчерашният ден сме направили политически съвет и действително сме отчели и тези слабости, които бяха допуснати през последните няколко седмици ”, допълни още той. \r\nИван ЛАЗАРОВ", "date": "2017.09.27", "title": "Цветан Цветанов, ГЕРБ: Ние сме в началото на един стабилен управленски мандат, който залага на прозрачността"}
{"url": "http://www.focus-news.net/news/2017/09/27/2440208/targovishte-57-godishen-mazh-e-pochinal-v-bolnitsa-sled-katastrofa-na-patya-mezhdu-selata-makariopolsko-i-buynovo.html", "text": "57-годишен мъж е починал в болница след катастрофа на пътя между селата Макариополско и Буйново, съобщиха от Областната дирекция на МВР – Търговище. Вчера около 11.10 часа на четвъртокласен път между селата Макариополско и Буйново правоспособният 57-годишен водач с инициали Н.Д. от Търговище, управлявайки служебен лек автомобил „Фолксваген Шаран“ с търговищка регистрация, при движение с несъобразена скорост е навлязъл в лентата за насрещно движение. С предната си лява част той се е блъснал в предната част на специален автомобил „ДАФ 2300” (фуражовоз) с търговищка регистрация – фирмена собственост, управляван от правоспособния 55-годишен водач с инициали Н.Н. от с. Ловец. \r\nСлед пътния инцидент водачът на лекия автомобил „Фолксваген” е приет в МБАЛ – Търговище с множество фрактури, вследствие на които е починал. По случая е образувано досъдебно производство по описа на Районно управление „Полиция” – Търговище.", "date": "2017.09.27", "title": "Търговище: 57-годишен мъж е починал в болница след катастрофа на пътя между селата Макариополско и Буйново"}
{"url": "http://www.focus-news.net/news/2017/09/27/2440209/plovdiv-balgariya-specheli-58-medala-na-concours-mondial-de-bruxelles-otlichiyata-byaha-vracheni-na-tseremoniya-v-grada.html", "text": "България спечели 58 медала на Concours Mondial de Bruxelles. Български производители на вино и високоалкохолни напитки бяха наградени на официална церемония в Пловдив, предаде репортер на Радио „Фокус”-Пловдив. Отличията са за участие в два международни конкурса Concours Mondial и Spirits Selection. Те бяха връчени от Кмета на Община Пловдив инж. Иван Тотев. На събитието присъства и председателя на Concours Mondial de Bruxelles. 38 от медалите са за червено вино, 13 за бяло и 7 за розе. Допълнително България спечели 3 награди за органично и био вино. Страната ни е  на 7-о място по брой на спечелени медали и на първо място по съотношение брой мостри – брой получени медали. С 58 спечелени медала от 146 мостри, процентът на успеваемост на страната ни е 39,73%. „За трета поредна година България постига високи резултати“, коментира Меглена Михова, представителят на Concours Mondial de Bruxelles за България. Средната успеваемост е 29%, а успеваемостта на страната ни е около 40%. Това показва, че у нас се произвеждат вина на много високо ниво и се поддържа постоянство в качеството.\r\nОбщо три медала спечели България на втория от международните конкурси, Spirits Selection by Concours Mondial de Bruxelles. За първи път на страната ни беше присъдено най-високото отличие – Голям златен медал (Grand Gold). Той е за 15-годишното бренди. Двата златни медала са за 3-годишно, отлежало в дъбови бъчви, уиски и за 25-годишно бренди. \"За първи път Spirits Selection присъжда своята най-голяма награда на български напитки“, коментира Кристоф Сепулведа, представителят на конкурса за България.\r\n„Spirits Selection избра България за следващата страна-домакин. Вярваме, че това ще помогне на българските производители да намерят по-голямо признание на международните пазари, а България да бъде открита от международната общност не само като винена дестинация, но и като производител на високоалкохолни напитки“, каза Бодуа Аво,председател на Concours Mondial de Bruxelles.\r\nSpirits Selection by Concours Mondial ще се проведе в Пловдив от 21 до 23 август 2018 г. с подкрепата на Министерството на икономиката и на Община Пловдив.\r\nЦветана ТОНЧЕВА", "date": "2017.09.27", "title": "Пловдив: България спечели 58 медала на Concours Mondial de Bruxelles, отличията бяха връчени на церемония в града"}
{"url": "http://www.focus-news.net/news/2017/09/27/2440210/parlamentat-glasuva-na-parvo-chetene-promeni-v-kodeksa-na-targovskoto-koraboplavane-reglamentirashti-bezopasni-usloviya-na-trud-na-borda-na-korab.html", "text": "Парламентът гласува на първо четене промени в Кодекса на търговското корабоплаване, засягащи отношенията между членовете на екипажа на кораб, който плава под българско знаме, и корабопритежателя, предаде репортер на Агенция „Фокус”. В тази връзка се въвеждат стандарти, касаещи организацията на работното време и здравословните и безопасни условия на труд на борда на кораба, като се отчита спецификата на т. нар. „мобилни работници“- членове на корабните екипажи и на обслужващия персонал на пътническите кораби, плаващи по вътрешните водни пътища на Европа. Тези стандарти включват максимална продължителност на работното време за период от 12 месеца, средна продължителност на работното време за 1 работна седмица, максимална продължителност на работния ден, разпределение на междудневната и междуседмичната почивка, както и на почивките през деня. \r\nИван ЛАЗАРОВ", "date": "2017.09.27", "title": "Парламентът гласува на първо четене промени в Кодекса на търговското корабоплаване, регламентиращи безопасни условия на труд на борда на кораб"}
{"url": "http://www.focus-news.net/news/2017/09/27/2440211/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Рени Камберова поема спорта в общината“. Бившата  гимнастичка Рени  Камберова  ще  отговаря  в  глобален  аспект  за спорта  в  община  Пазарджик. Златното ни момиче  ще  бъде  в  Управителните съвети на двата представителни  отбора  на града ни – ВК Хебър и ФК Хебър  1918,  където  ще има   основно   контролни функции.  Задачата  пред новия  кадър  ще  бъде  да изготви  цялостна  концепция за развитието на спорта  и  местата,  където  той ще  се  практикува.  Предстои  да  се  решава  къде  в различните квартали и селата  да  се  направят  площадки.\r\n„Пазарджиклии избират от 400 работни места“, научаваме от втора страница на вестника. В края на септември,  когато  се очаква увеличаване  на  безработицата  заради края на сезона по морето, в Пазарджик има неочаквано  изобилие  от  свободни   работни   места. Местното Бюро по труда обяви  381  незаети  позиции, а на сайта на Регионалното  управление  на образованието  все  още има 16 обяви за учители и лектори. Което е повод да припомним,  че  месец  по-рано местата за педагогически  персонал  бяха  точно  десет  пъти  повече. Прогнозата е, че догодина кризата  за  учители  ще  е още по-голяма – страшно много  от  тях  навършват пенсионна възраст. Но за момента  положението  е овладяно  и  16  свободни места изглеждат в реда на нещата.\r\n„Темелков оцеля на поста, дали му неплатен отпуск“, ни информира от трета страница изданието. Кметът  на  Семчиново  Пламен Темелков за втори  път  успя да  запази  поста си, след като и при проведеното  вчера  извънредно заседание  на  Общинската избирателна   комисия   в Септември  не  се  намери основателна  причина  да бъде  освободен.  Оказа  се, че  селският  управник  е  в полагащия  му  се  по  Кодекса  на  труда  неплатен отпуск  за  30  дни  –  от  24 август  до  16  октомври, според представени от община   Септември   документи. Не се разбира как е подадено    заявление    за въпросния   отпуск,   след като  Темелков  от  края  на юни е зад решетките, а от 4  август  е  екстрадиран  в Испания,  където  ще  бъде съден.", "date": "2017.09.27", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/27/2440212/gerb-signalizira-glavniya-prokuror-i-dans-za-eventualno-narushenie-na-zakona-za-klasifitsiranata-informatsiya-v-administratsiyata-na-prezidenta.html", "text": "В секретна шифрограма от посолството на България във Вашингтон се забелязва като получател началникът на кабинета на президента Иво Христов. Това каза на брифинг народният представител от ПГ на ГЕРБ Антон Тодоров, предаде репортер на Агенция „Фокус“. „Този факт навежда на много сериозни притеснения по отношение на това дали в администрацията на президента се спазва Закона за класифицирана информация“, заяви той. „Вчера сме информирали главния прокурор, председателя на ДАНС и председателя на ДИКСИ дали им нарушаване на Закона за класифицираната информация“, посочи Антон Тодоров. Той обясни, че секретната шифрограма е от 26 февруари 2017 година, когато страната е управлявана от служебното правителство. „Отнася се за проведени разговори на посланика Тихомир Стойчев с представители на корпорацията, производител на изтребителите Ф16“, уточни народният представител. „Това, че Иво Христов няма достъп до класифицирана информация се удостоверява от отговор на мое питане до комисията ДКСИ“, обясни Антон Тодоров. „Предвид на особено чувствителната тема и разговорите с корпорацията дали човек, който е отказал да се подложи на процедура за допуск, е чел този секретен документ и дали не можем да предположим, че в някаква посока е изтекла информация“, попита той. \r\nБиляна ИВАНОВА", "date": "2017.09.27", "title": "ГЕРБ сигнализира главния прокурор и ДАНС за евентуално нарушение на Закона за класифицираната информация в администрацията на президента"}
{"url": "http://www.focus-news.net/news/2017/09/27/2440213/der-spiegel-volfgang-shoyble-predsedatel-na-noviya-germanski-parlamenti.html", "text": "След като стана ясно, че популистите от „Алтернатива за Германия“ ще влязат в Бундестага за първи път след създаването на партията през 2013 г., Съюзът (ХДС/ХСС) пожела за поста председател на парламента да бъде избрана възможно най-силна личност. Според канцлера Ангела Меркел финансовият министър Волфганг Шойбле е идеален кандидат за него, пише изданието Der Spiegel.\r\nВ кулоарите на първото заседание на новата фракция Меркел се опита лично да убеди Шойбле да приеме поста. На самата среща обаче темата не бе предмет на дискусия. Все още не е ясно дали са проведени разговори между лидера на ХДС и финансовия министър, но не се очаква бързо утвърждаване на наследника на Норберт Ламер. \r\nНовият лидер на парламентарната фракция на ХСС Александър Добринд одобри идеята Шойбле да поеме ключовия пост в законодателния орган. „Председателите на Бундестага винаги са изключителни личности и изтъкнати парламентаристи. И Волфганг Шойбле е точно такъв“, коментира Добринд. Тереза Герова", "date": "2017.09.27", "title": "Der Spiegel: Волфганг Шойбле – председател на новия германски парламент?"}
{"url": "http://www.focus-news.net/news/2017/09/27/2440214/burgas-izvarshena-e-proverka-za-zamarsyavane-ot-bitovo-fekalen-harakter-v-rayona-na-ustieto-na-reka-karaagach-ne-sa-otriti-narusheniya.html", "text": "След публикация в социалната мрежа „Facebook“ от 25 септември в група „Да запазим Корал“ за замърсяване от битово-фекален характер в района на устието на река Караагач, Китен, Басейнова дирекция „Черноморски район“ и Регионалната лаборатория към ИАОС в Бургас извършиха незабавна проверка. Присъстваха и представители на „ВиК“ Бургас. Това съобщиха от Басейнова дирекция „Черноморски район“.\r\nСлед извършения обход от моста над река Караагач на главен път Бургас-Царево до вливането на реката в морето не се наблюдават характерните оцветяване и неприятен мирис на водата, липсва запенване и няма умряла риба. Тръбопроводът, който отвежда отпадъчни води от хотелски комплекс „Каприз“, минава под моста и се влива в шахта на около 8 м надолу по течението на реката, която от своя страна се влива в ПСОВ Китен-Приморско. Шахтата и тръбопроводът са сухи и от тях не се наблюдават течове.\r\nЗа установяване на евентуално замърсяване са взети водни проби от три точки: от реката под мост на главен път Бургас-Царево, при устието на река Караагач и от Черно море срещу устието на реката. Получените на място резултати за активна реакция (pH), електропроводимост, температура на водата, разтворен кислород и наситеност с кислород са в нормите за сезона и характера на заустването.\r\nРезултатите за всички изследвани показатели ще бъдат представени от регионалната лаборатория в Бургас до седмица и ще се анализират по Наредбата за характеризиране на повърхностните води.", "date": "2017.09.27", "title": "Бургас: Извършена е проверка за замърсяване от битово-фекален характер в района на устието на река Караагач – не са отрити нарушения"}
{"url": "http://www.focus-news.net/news/2017/09/27/2440215/makedoniya-partiyata-na-makedontsite-v-albaniya-poiska-nezabavno-osvobozhdavane-na-zadarzhaniya-kmet-na-pustets-obzor.html", "text": "Партията на македонците в Албания - \"Македонски алианс за европейска интеграция\" (МАЕИ), разпространи декларация, с която поиска незабавно освобождаване на Едмонд Темелко, кмет на Пустец, който е задържан от македонската полиция за изборни машинации на местния вот през 2013 г., съобщават македонските медии.\r\nЕлектронното издание МКД уточнява, че обвинението срещу Темелко е повдигнато след разследване на Специализираната прокуратура, а Наказателният съд отреди задържането му за срок от 30 дни.\r\nСпоред Kurir арестът на кмета на Пустец е бил организиран от министъра на вътрешните работи Оливер Спасовски, след като самият Темелко го е уведомил, че смята да се яви в съда, за да даде показания.Sky твърди, че \"новата власт показва мускули в случая с Едмонд Темелко\".A1 ON засилва мистерията с ареста на кмета на Пустец, като цитира изявлението на Темелко, който твърди че се е явил сам да даде показания, и след като е разпитан в полицейския участък Беко в Скопие, е бил отведен в следствения арест.\"Република\" съобщава, че арестът на кмета на Пустец се осъжда с декларация от страна на Световния македонски конгрес на Тодор Петров.\r\nЕлектронното издание \"Радио Свободна Европа\" прибавя и протестната декларация на македонското дружество \"Илинден\" в Тирана, което също протестира срещу ареста на Едмонд Темелко. \r\nТелевизия \"Телма\" предава, че в момента, когато е била издадена международната заповед за арест на Темелко, той е бил в Македония, като е преминал границата с албанския си паспорт.\r\nСпоред държавната агенция \"Макфакс\" кметът на Пустец ще остане в предварителния арест в продължение на 30 дни, докато тече разследването.\r\nМакедонските медии припомнят, че до ареста на Едмонд Темелко се стигна в разследването на делото \"Титаник\", като  кметът на Пустец е обвинен в организиране на гласуването на албанските граждани, притежаващи македонски паспорти.Тереза Герова", "date": "2017.09.27", "title": "Македония: Партията на македонците в Албания поиска незабавно освобождаване на задържания кмет на Пустец (ОБЗОР)"}
{"url": "http://www.focus-news.net/news/2017/09/27/2440216/plovdiv-dazhdat-navodni-podlezi-i-skladove-v-grada.html", "text": "Дъждът в Пловдив наводни подлези и складове, в Стамболийски са наводнени две къщи. Това съобщи за Радио „Фокус” - Пловдив говорителят на РД ПБЗН - Пловдив инспектор Цвятко Дешев. В момента екипите от Пожарната отводняват подлеза на входа на Международен панаир-Пловдив на бул. ”Цар Борис трети Обединител”. В 10.00 часа е получен сигнал за наводнен подлез и на бул. „България” 97. Сутринта екипите на пожарната са отводнявали и склад на ул. „Бъкстон” 134 в Пловдив. Още в 08.00 часа са били получени сигнали и за две наводнени къщи в град Стамболийски.\r\nЦветана ТОНЧЕВА", "date": "2017.09.27", "title": "Пловдив: Дъждът наводни подлези и складове в града"}
{"url": "http://www.focus-news.net/news/2017/09/27/2440217/blagoevgrad-politsiyata-e-otkrila-niva-sas-zasadeni-36-kanabisovi-rasteniya.html", "text": "Полицията е открила нива със засадени 36 канабисови растения, съобщиха от Областната дирекция на МВР – Благоевград. Вчера от полицейски служители на Районно управление „Полиция” – Сандански е извършена проверка  в местността Милевото равнище, землище на с. Никудин, община Струмяни. В хода на проверката е открита нива със засадени 36 тревисти растения. След направен полеви тест същите са реагирали положително на канабис с общо тегло около 89 килограма. За случая е уведомена Районната прокуратура – Сандански. Работата продължава.", "date": "2017.09.27", "title": "Благоевград: Полицията е открила нива със засадени 36 канабисови растения"}
{"url": "http://www.focus-news.net/news/2017/09/27/2440218/plovdiv-tri-sela-v-oblastta-sa-bez-voda-zaradi-avarii.html", "text": "Жителите на три села в Пловдивска област са без вода заради аварии по водопреносната мрежа. Това съобщи за Радио „Фокус“ – Пловдив дежурният диспечер във ВиК-Пловдив. С нарушено водоподаване до края на работния ден са първомайското село Буково, хисарското село Мътеница и село Житница в район „Съединение“.\r\nДесетки домакинства на територията на град Първомай също са без вода днес. Нарушено е водоподаването по ул. „Георги Кондолов“ в града. Екипите на водоснабдителното дружество отстраняват аварията, като нормалното водоподаване следва да бъде възстановено до 15:00 часа днес.\r\nТони МИХАЙЛОВ", "date": "2017.09.27", "title": "Пловдив: Три села в областта са без вода заради аварии"}
{"url": "http://www.focus-news.net/news/2017/09/27/2440219/zhoao-barbosa-espa-vse-poveche-hora-razchitat-na-sotsialnite-medii-za-da-planirat-svoite-pateshestviya-i-turisticheskiyat-biznes-tryabva-da-se-vazpolzva-ot-tova-potrebitelsko-povedenie.html", "text": "Все повече хора разчитат на социалните медии, за да планират своите пътешествия и туристическият бизнес трябва да се възползва от това потребителско поведение. Tова каза Жоао Барбоса, председател на Изпълнителния комитет и маркетинг и PR мениджър на ЕСПА по време на Четвъртия годишен конгрес на Българския съюз по балнеология и СПА туризъм, който се провежда в Кюстендил, предаде репортер на Агенция „Фокус“. По думите му хората се отнасят към традиционните „прекъсващи“ реклами - телевизионна и радио реклама, pop-up реклами и банери, затова е по-добре да се използва друг подход т.нар. доброволни реклами, базирани на нашите предпочитания, търсения и харесвания в мрежата. По време на своята презентация Барбоса изнесе данни, според които 92% от хората са доверяват на препоръки на хора, които познават - офлйан от ръка на ръка или онлайн от приятели и роднини.\r\n„70% от потребителите се доверяват на оналайн оценките за услуги, марки и т.е. Разчитаме на мнението на други потребители и това е невероятно явление“, коментира Барбоса. Той отбеляза, че поти 5 млрд. души днес използват мобилни телефони, което е 65% от населението. 2 млрд. души активно ползват Фейсбук по света, като в Европа броят им е 307 млн., а в България – 2,11 млн. души. По думите му повечето хора, които ползват Фейсбук са между 25-45 години, но най-бързо растящият сегмент е на жените над 50 години,  т.е. Фейсбук вече не е само за младите.\r\nБарбоса отбеляза, че не е важно само посланието, което се изпраща, но и каналът, който се използва. Така например за по-младите е препоръчително да се използват медии като Инстаграм и Снапчат.\r\nОтзивите в интернет са много важни. 73% от потребителите на Трип Адвайзър пишат мнения и оценки, за да помогнат на други туристи. 89% от световните туристи използват мнения за да направят своите резервации,като болшинството от пътешествениците четат повече от 11 мнения, преди да изберат мястото за своята почивка,  така че е важно да се насърчават хората да оставят мнение оценки за обектите, които посещават, заяви Барборса. По думите му, ако няма мнение за даден обект е много вероятно хората да не направят резервация там. \r\nТой даде няколко насоки за това как туристическите обекти биха могли да привлекат повече хора като създадат платформи за резервация в социалните мрежи и по този начин потребителите няма да излизат от тези мрежи, за да направят това. По думите му много е важно също сайтът на отделните обекти да съдържа видео клипове и галерия от снимки, които също привличат интереса на потребителите.\r\nВасилена ЙОРДАНОВА", "date": "2017.09.27", "title": "Жоао Барбоса, ЕСПА: Все повече хора разчитат на социалните медии, за да планират своите пътешествия и туристическият бизнес трябва да се възползва от това потребителско поведение"}
{"url": "http://www.focus-news.net/news/2017/09/27/2440220/hristo-gadzhev-gerb-ako-byah-na-myastoto-na-choveka-koyto-otgovarya-za-sigurnostta-na-informatsiyata-v-prezidentstvoto-vednaga-bih-si-podal-ostavkata.html", "text": "Не можем да разберем дали това, че началникът на кабинета не е минал процедура за допуск до класифицирана информация не застрашава националната сигурност, затова са и проверките на институциите. Това каза на брифинг народният представител от ПГ на ГЕРБ Христо Гаджев, предаде репортер на Агенция „Фокус“. „Не знаем дали документът, с който разполагаме, е единственият такъв, който е бил изпращан до началника на кабинета на президента“, посочи той. „Двете хипотези са, че или документите са четени и има пробив в сигурността на информацията в Президентството, или имаме неинформиран президент. Тоест документите не са стигнали до него и е взимал решение на база на непълната информация, която има. Това би трябвало да представлява проблем за президентската администрация“, обясни Христо Гаджев. „Честно казано ако бях на мястото на човека, който отговаря за сигурността на информацията в Президентството, веднага бих си подал оставката. Просто не си заслужава да си слага главата на дръвника и да търпи нарушения на закона“, каза още той. \r\nБиляна ИВАНОВА", "date": "2017.09.27", "title": "Христо Гаджев, ГЕРБ: Ако бях на мястото на човека, който отговаря за сигурността на информацията в Президентството, веднага бих си подал оставката"}
{"url": "http://www.focus-news.net/news/2017/09/27/2440221/focus-tavanat-za-bezhantsite-e-na-pat-da-se-prevarne-v-prepyatstvie-za-sastavyaneto-na-yamayska-koalitsiya-v-berlin.html", "text": "Въвеждането на горна граница за броя на бежанците, приемани в Германия, е на път да се превърне в сериозно препятствие за съставянето на „ямайска коалиция“ в Берлин, коментира изданието Focus.\r\nСигналът бе подаден от редиците на партията „Зелени“, които увериха, че таванът за бежанците ще бъде „червена линия“ в преговорите за коалиционно правителство. „В коалиция с нас няма да има горна граница за бежанците“, увери Симоне Петер, един от водещите „зелени“ политици. \r\nОт Християнсоциалния съюз (ХСС) обаче са категорични: „Горната граница за бежанците трябва да бъде част от коалиционното споразумение“, подчерта Александър Добринд, новият фракционен лидер на ХСС.\r\nСъщевременно председателят на Свободната демократическа партия (СвДП) Кристиан Линднер заяви, че най-напред трябва да бъде постигнато споразумение между сестринските партии на Съюза – ХДС и ХСС, преди да се пристъпи към преговори за евентуална коалиция в „ямайска“ комбинация.Тереза Герова", "date": "2017.09.27", "title": "Focus: Таванът за бежанците е на път да се превърне в препятствие за съставянето на „ямайска коалиция“ в Берлин"}
{"url": "http://www.focus-news.net/news/2017/09/27/2440222/parlamentat-glasuva-na-parvo-chetene-vavezhdane-na-mandatnost-na-dlazhnostta-predsedatel-na-darzhavna-agentsiya-tehnicheski-operatsii.html", "text": "Парламентът гласува на първо четене промени в Закона за специалните разузнавателни средства, които имат за цел да уеднакви статута на председателя на Държавна агенция „Технически операции“ със статута на ръководителите на службите за сигурност, като се въведе мандатност за длъжността, предаде репортер на Агенция „Фокус”. Законопроектът е внесен от председателят на ПГ на ГЕРБ Цветан Цветанов и група народни представители, а в мотивите се посочва, че въвеждането на мандатност за длъжността се прави предвид спецификата на работата на Държавна агенция „Технически операции“ като специализиран орган за осигуряване и прилагане на специалните разузнавателни средства и с оглед цялостната тенденция в българското законодателство при формирането на подобен тип органи винаги да се определя срок на заемане на длъжността и брой на мандатите. Вносителите подчертават още, че измененията и допълненията в предложения законопроект са свързани с необходимостта от една страна да се изравни статута на ръководителите на специализираните органи, а от друга - да се ограничи времето за заемане от едно и също лице на длъжността. \r\nИван ЛАЗАРОВ", "date": "2017.09.27", "title": "Парламентът гласува на първо четене въвеждане на мандатност на длъжността председател на Държавна агенция „Технически операции“"}
{"url": "http://www.focus-news.net/news/2017/09/27/2440223/veliko-tarnovo-s-23-sm-se-e-povishilo-nivoto-na-reka-dunav-kray-svishtov.html", "text": "С 23 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 207 см. \r\nТемпературата на водата e 18.4 градуса.", "date": "2017.09.27", "title": "Велико Търново: С 23 см се е повишило нивото на река Дунав край Свищов"}
{"url": "http://www.focus-news.net/news/2017/09/27/2440224/zhelyo-boychev-bsp-za-balgariya-shte-sledim-vnimatelno-deystviyata-na-balgarskoto-pravitelstvo-v-orazheynata-industriya.html", "text": "Парламентарната група на „БСП за България” ще следи внимателно действията на българското правителство в оръжейната индустрия. Това заяви от парламентарната трибуна народният представител от ПГ на „БСП за България”, по време на дебатите по доклад на Междуведомствената комисия за експортен контрол и неразпространение на оръжията за масово унищожение към министъра на икономиката за 2016 г., предаде репортер на Агенция „Фокус”. „Ще следим дали се прилага законът с еднакъв аршин за всички. Ясно е, че в момента са възложени проверки на всички дружества в оръжейната индустрия на страната, ще очакваме резултата от тези проверки”, заяви Бойчев. „Притеснени сме за това, което се случва в българската оръжейна индустрия. Искаме някой много ясно да поеме отговорност за това в каква посока ще бъде развивана тя”, допълни още той. По думите му правителството трябва да води политика, която да подкрепя българските оръжейни производители в техния експорт. „Иначе, като констатации и информация сме подкрепили доклада. Няма как да бъде по друг начин”, подчерта народният представител. \r\nИван ЛАЗАРОВ", "date": "2017.09.27", "title": "Жельо Бойчев, „БСП за България”: Ще следим внимателно действията на българското правителство в оръжейната индустрия"}
{"url": "http://www.focus-news.net/news/2017/09/27/2440225/germanskata-presa-postavya-pod-vapros-sazdavaneto-na-yamayska-koalitsiya-v-berlin-komentari-v-germanskiya-pechat-agentsiya-fokus.html", "text": "Вестник Kölner Stadt-Anzeiger акцентира върху коалицията между Съюза (ХДС/ХСС), „Зелени“ и Свободната демократическа партия (СвДП) като единствена възможна след изборите за Бундестаг.\r\nДен след парламентарните избори в Германия Ангела Меркел потвърди желанието на Съюза (ХДС/ХСС) да остане в „контакт за преговори“ с Германската социалдемократическа партия (ГСДП) за коалиция. Но лидерът на социалдемократите Мартин Шулц отказа категорично: Меркел „по-добре да използва времето си за разговори с други“, пише изданието.\r\nТака в рамките на втория ден след изборите за Бундестаг стана пределно ясно, че възможностите за Берлин са свързани с „ямайска коалиция“. Но преди да започнат преговорите за евентуалното й съставяне, на преден план изпъкнаха вътрешните конфликти на отделните партии. \r\nПолитиката на отворени врати за бежанците, наложена от Меркел, е отговорна за силното представяне на „Алтернатива за Германия“ в неделния вот. Ето защо „сестринския“ Християнсоциален съюз (ХСС) оказва натиск на християндемократите с искането си за въвеждане на таван за приема на бежанци. Ако такъв бъде приет обаче, то преговорите за коалиция със „Зелени“ ще претърпят провал. Катрин Гьоринг-Екард, съпредседател на партията, подчерта все пак, че трябва да бъде оставено място и за компромиси.\r\nВъвеждането на горна граница за броя на бежанците, приемани в Германия, е на път да се превърне в сериозно препятствие за съставянето на „ямайска коалиция“ в Берлин, коментира на свой ред изданието Focus.\r\nСигналът бе подаден от редиците на партията „Зелени“, които увериха, че таванът за бежанците ще бъде „червена линия“ в преговорите за коалиционно правителство. „В коалиция с нас няма да има горна граница за бежанците“, увери Симоне Петер, един от водещите „зелени“ политици. \r\nОт Християнсоциалния съюз (ХСС) обаче са категорични: „Горната граница за бежанците трябва да бъде част от коалиционното споразумение“, подчерта Александър Добринд, новият фракционен лидер на ХСС.\r\nСъщевременно председателят на Свободната демократическа партия (СвДП) Кристиан Линднер заяви, че най-напред трябва да бъде постигнато споразумение между сестринските партии на Съюза – ХДС и ХСС, преди да се пристъпи към преговори за евентуална коалиция в „ямайска“ комбинация.\r\nПредседателят на Свободната демократическа партия (СвДП) Кристиан Линднер охлади надеждите за съставяне на коалиционно правителство със Съюза (ХДС/ХСС) и „Зелени“, пише националният ежедневник Die Welt. „Някои превръщат „ямайската коалиция“ в романтичен политически проект“, заяви за изданието младият лидер на свободните демократи.\r\n„Истината е, че има математическо мнозинство, но всяка от партиите има свои мандати. Дали те може да бъдат свързани без противоречия в интерес на страната, все още не е ясно. Политиката не е математика“, коментира Линднер. \r\nЛидерът на германските свободни демократи подчерта, че  неговата партия „винаги е готова за разговори“, уточнявайки, че най-напред предстои ХДС и ХСС да преминат през „вътрешен процес на изясняване“. Това се отнася и за „Зелени“. \r\nЕто защо Линднер увери, че партията му би влязла в коалиция, само ако има „тенденция в германската политика“. Той припомни, че свободните демократи настояват за реформи в образователната система и икономиката. СвДП искат също и „въвеждане на закон за имиграцията, базиран на канадския модел. Искаме разумна енергийна политика и отхвърляне на автоматичните финансови трансфери в Европа“. Тези цели няма да се променят. „Ако не е възможно изпълнението им заедно със Съюза (ХДС/ХСС) и „Зелени“, то тогава не остава друго, освен да представим аргументите си от редиците на опозицията“, отбеляза Линднер.\r\nВодещият политик от редиците на „Зелени“ Симоне Петер заяви, че поисканата от Християнсоциалния съюз (ХСС) горна граница за бежанците е „червена линия“ за партията в преговорите за съставяне на коалиционно правителство в Берлин, съобщава националният ежедневник Die Frankfurter Allgemeine Zeitung.\r\nАко партията, водена от Джем Йоздемир, влезе в следващото германско правителство, няма да има ограничения за броя на хората, на които страната ще предоставя закрила. ХСС трябва да приеме тази позиция, ако наистина иска да започне преговори за съставянето на „ямайска коалиция“. \r\nРестриктивната политика на ХСС към бежанците е отдавна утвърдена сред редиците на партията на Хорст Зеехофер. На свой ред обаче „Зелени“ се застъпват за опростяване на процедурите за семейна имиграция.Тереза Герова", "date": "2017.09.27", "title": "Германската преса поставя под въпрос създаването на „ямайска коалиция“ в Берлин (Коментари в германския печат – Агенция „Фокус“)"}
{"url": "http://www.focus-news.net/news/2017/09/27/2440226/shumen-piyan-nepravosposoben-vodach-predizvikal-paten-intsident-v-selo-kliment-shofiral-e-s-315-promila-alkohol.html", "text": "Пиян неправоспособен водач предизвикал пътен инцидент в село Климент, съобщиха от Областната дирекция на МВР – Шумен. Около 13:40 часа вчера бил получен сигнал за произшествие на кръстовище, образувано от улиците „Дружба” и „Панайот Волов” в селото. На място бил пратен полицейски екип. Поради движение с несъобразена скорост 50-годишният местен жител с инициали С.Р. загубил контрол над управлявания автомобил „Нисан Микра” и се блъснал в дърво. \r\nВодачът е тестван за шофиране след употреба на алкохол. Дрегерът отчел 3,15 промила в издишания въздух. Съпроводен е до ЦСМП – Нови пазар, където дал кръвна проба за анализ. С.Р е неправоспособен. Задържан е за срок до 24 часа в полицейското управление в Каолиново. За престъпление по чл. 343 Б ал. 1 от НК е започнато бързо производство.", "date": "2017.09.27", "title": "Шумен: Пиян неправоспособен водач предизвикал пътен инцидент в село Климент – шофирал е с 3.15 промила алкохол"}
{"url": "http://www.focus-news.net/news/2017/09/27/2440227/pazardzhik-zatvoren-za-dvizhenie-e-uchastak-ot-ul-bulair-v-tsentara-na-grada-zaradi-vodoprovodna-avariya.html", "text": "Затворен за движение е участък от ул. „Булаир“ в центъра на Пазарджик заради водопроводна авария, предаде репортер на Радио „Фокус“ – Пазарджик. Затворена за автомобили е отсечката между кръстовищата с ул. „Цар Шишман“ и ул. „Гео Милев“. Багер е разположен и на централната улица „Цар Шишман“, като в района на ремонтни дейности се преминава с повишено внимание.\r\nАлбена ЖИЛЕКОВА", "date": "2017.09.27", "title": "Пазарджик: Затворен за движение е участък от ул. „Булаир“ в центъра на града заради водопроводна авария"}
{"url": "http://www.focus-news.net/news/2017/09/27/2440228/aleksandar-vuchich-nyama-okonchatelno-reshenie-za-kosovo-bez-sarbiya.html", "text": "\"Няма никакъв окончателен текст на споразумение между Сърбия и Косово, няма място за Косово в ООН или където и да било другаде, без решението на Сърбия\". Това заявява сръбският президент Александър Вучич в интервю за предаването \"Въпросник\" на сръбската държавна телевизия RTS (Радио-телевизия Сърбия).\r\nСръбският президент смята, че \"Сърбия настоява за компромис с Косово, тъй като иска да живее в бъдещето, а не с проблемите на миналото\".\r\nСпоред Вучич \"замразеният конфликт не e решение\", но той не смята, \"че  Косово е загубено за Сърбия, тъй като в него живеят повече от 110 хил. етнически сърби, чиято сигурност и права трябва да се гарантират\". Тереза Герова", "date": "2017.09.27", "title": "Александър Вучич: Няма окончателно решение за Косово без Сърбия"}
{"url": "http://www.focus-news.net/news/2017/09/27/2440229/pazardzhik-dva-chasa-advokati-na-14-te-obvineni-za-razprostranenie-ideite-na-idil-osporvaha-naznachavaneto-na-dve-ot-veshtite-litsa.html", "text": "Окръжният съд в Пазарджик започна заседанието си по делото срещу 14 обвиняеми за разпространение идеите на ИДИЛ, предаде репортер на Радио „Фокус” - Пазарджик. По време на днешно заседание трябва да бъдат изслушани експертите Александър Шунин и Пламен Орханкелиев. Преди изслушването им адвокати на подсъдимите оспориха назначаването им като експерти по делото. Вещото лице Александър Шунин обясни, че е завършил арабистика в СУ „Климент Охридски”, а вещото лице Пламен Орханкелиев е завършил турска филология и е работил в продължение на една година като консул на България в Истанбул. Въпреки това адвокатите на подсъдимите поискаха отвод на вещите лица, които са направили преводи от арабски и турски език на профилите в социалните мрежи на подсъдимите. \r\nСлед съвещание относно искането на част от защитата за връщане на делото съдът определи, че не е налице основание за това. По отношение искането на адвокатите за отвод на вещите лица съдът се произнесе, че възраженията срещу назначаването на двете вещи лица се неоснователни. Съдът счита, че те отговарят на изискванията и притежават необходимото образование и стаж по специалността си, притежават и необходимата квалификация за изработването на двете експертизи. \r\nВаня НИКОЛОВА", "date": "2017.09.27", "title": "Пазарджик: Два часа адвокати на 14-те обвинени за разпространение идеите на ИДИЛ оспорваха назначаването на две от вещите лица"}
{"url": "http://www.focus-news.net/news/2017/09/27/2440230/burgas-yubileynoto-20-izdanie-na-esennite-literaturni-praznitsi-shte-bade-otkrito-na-2-oktomvri-v-doma-na-pisatelya.html", "text": "Юбилейното 20 издание на Бургаските есенни литературни празници ще бъде открито на 2 октомври от 18.00 часа в Дома на писателя. Това съобщават от Община Бургас. Специално участие ще вземат поетите Диана Саватева – дългогодишен журналист, народен представител и зам.-председател на комисията на комисията по култура и медии в Народното събрание, Боян Ангелов – председател на Съюза на българските писатели, поетът Димитър Христов, маестро Стефан Диомов и сопраното Шмилена Султанова.\r\nДомакин на всички събития от афиша ще бъде Дом на писателя на ул.“Вола“. Единственото изключение е големият юбилеен спектакъл – 80 години Ваньо Вълчев, чийто режисьор е Симеон Димитров. Той ще се проведе на 27 октомври от 18.30 часа в Дома на нефтохимика.\r\nДвама бургаски журналисти ще представят своите нови творби в тазгодишното издание на празниците. Слави Томов ще презентира новия си проект „Амур. Истории в синьо“, а Наталия Недялкова новата си поетична книга „Перила към небето“ .\r\nБургазлии и гостите на града ще имат възможност на се насладят тази година на интригуваща селекция от премиерните заглавия в различни жанрове.\r\nВ афиша на празниците за включени  „Три класически случая“ на проф. Светлозар Игов, „Оценяване на видовете“ на Живка Иванова, „Изгубеният ключ“ на Боян Чимов, „Дом за нечия надежда“ на Нели Вангелова, „АДDICTED“ на Петър Чухов, „Пътят на делфините“ на Добрина Топалова, „Балетрист v\\s критик“ на  проф. Симеон Янев, „Лирика“ на Кольо Колев, „Фрегата съшива хоризонта“ на Константин Корадов, „Ще чакам дъгата“ на Владимир Шумелов.\r\nПървото събитие след официалното откриване на 2 октомври е среща на български писатели с литературното общество на Търговска гимназия и Английска гимназия. И в тазгодишното издания на Есенните литературни празници са предвидени тематични вечери – „Посоките на хумора“ с  писателя Николай Фенерски и актьора Стоян Памуков на 1- октомври, празник на прозата, озаглавен „Романът в Бургас“ с участието на Георги Минков и Диян Русев на 12 октомври.\r\nОчакваната втора част на книгата „Забравените поети на Бургас“ на Георги Райков ще бъде представена на 17 октомври.\r\nВ афиша на  празниците е включена премиера на антологията „Поети, влюбени в морето“ с участието на ВИГ „Луминус“ Несебър. Тя ще се състои на 5 октомври.\r\nСпециални гости на Есенните литературни празници ще бъде ВГ „Фортисимо“ с художествен ръководител Милена Добрева.\r\nНа Димитровден в Дома на писателя ще гостуват Младен Влашки от сп. „Страница“, Сашо Серафимов от сп. „Антимовския хан“ и Мартен Калеев от алманах „Огоста“.\r\nПо традиция Есенните литературни празници ще бъдат закрити с представянето на новия брой на Списание „Море“ от Росен Друмев и Иван Сухиванов.", "date": "2017.09.27", "title": "Бургас: Юбилейното 20 издание на Есенните литературни празници ще бъде открито на 2 октомври в Дома на писателя"}
{"url": "http://www.focus-news.net/news/2017/09/27/2440231/zhoao-barbosaespa-diferentsiatsiyata-i-brandingat-osnovan-na-avtentichni-produkti-i-uslugi-sa-mnogo-vazhni-v-turizma.html", "text": "Диференциацията и брандингът са много важни. Разработете бранд, който се основава на автентични продукти и услуги. Tова каза Жоао Барбоса, председател на Изпълнителния комитет и маркетинг и PR мениджър на ЕСПА по време на Четвъртия годишен конгрес на Българския съюз по балнеология и СПА туризъм, който се провежда в Кюстендил, предаде репортер на Агенция „Фокус“. \"Трябва да използваме уникалните си културни традиции, когато сме на едно място искаме да опитаме уникалната кухня и изживявания на това място. Трябва да правим продукти за туристи, които търсят разнообразие в изживяванията\", коментира Барбоса. Той добави, че за привличането на туристи от други държави е добре да се работи с туристически фирми и организации за създаването на цялостни пакети, включващи различни продукти и услуги – СПА услуги, културни разходки, винен туризъм и т .н. \r\nПо думите му международната конкуренция е сериозна и възприятието, образът на даден обект, дестинация или страна има по-силно въздействие върху избора на потребителите от фактите от действителността. \r\nБарбоса отбеляза още важността на стратегията на отделните обекти за достигане до потребители през мобилни телефони. По думите му 83% от туристите са се натъквали на сайтове на туристически обекти, които не са оптимизирани и удобни т.е. те не могат да използват своите смартофини, за да извлекат оптимално информацията. \"В резултат потребителят не идва при нас, а избира друго място\", заяви Барбоса. \r\nВасилена ЙОРДАНОВА", "date": "2017.09.27", "title": "Жоао Барбоса,ЕСПА: Диференциацията и брандингът, основан на автентични продукти и услуги, са много важни в туризма"}
{"url": "http://www.focus-news.net/news/2017/09/27/2440232/montana-70-godishna-zhena-e-otrita-martva-pred-kashta-v-selo-kriva-bara-vazmozhnata-prichina-za-smartta-e-tokov-udar.html", "text": "70-годишна жена е отрита мъртва пред къща в село Крива бара – възможната причина за смъртта е токов удар, съобщиха от Областната дирекция на МВР – Монтана. Вчера в 09.00 часа на ЕЕН 112 е получен сигнал от кмета на село Крива бара, че пред частен имот на ул. „Река Лом” е намерена в безпомощно състояние 70-годишна местна жителка. Жената е открита на земята върху ел. проводник от електропреносната мрежа, собственост на електропреносна компания. На място е пристигнал екип на ЦСМП при МБАЛ – Лом, който е установил, че жената е починала. По трупа не са намерени видими следи от насилие. Тялото е откарано в МБАЛ – Монтана за аутопсия. \r\nНа местопроизшествието е извършен оглед от следовател при ОСЛС – Монтана. Работата по случая продължава.", "date": "2017.09.27", "title": "Монтана: 70-годишна жена е отрита мъртва пред къща в село Крива бара – възможната причина за смъртта е токов удар"}
{"url": "http://www.focus-news.net/news/2017/09/27/2440233/tirana-nyama-balgarsko-maltsinstvo-v-albaniya.html", "text": "С проектозакона за защита на малцинствата в Албания, подготвен от правителството, официална Тирана признава наличието на македонско, гръцко, влашко, черногорско, сръбско, босненско и египетско малцинство в страната, но не и на българско, предава македонската информационна агенция „Макфакс“.\r\nАлбанският външен министър Дитмир Бушати, който представи законопроекта, подчерта, че в съответствие с препоръките на Европейския съюз, Тирана ще приеме този важен закон, който регламентира всички права на малцинствата в страната. Той подчерта, че този закон ще регулира използването на малцинствения език в администрацията.\r\nСпоред Брюксел приемането на Закон за защита на малцинствата трябва да бъде един от приоритетите на Тирана. В подготвения проект обаче не се споменава за наличието на българско малцинство в страната. Тереза Герова", "date": "2017.09.27", "title": "Тирана: Няма българско малцинство в Албания"}
{"url": "http://www.focus-news.net/news/2017/09/27/2440234/svetlin-nakov-programist-imame-unikalniya-shans-da-badem-lideri-na-evropeysko-nivo-v-sferata-na-it-tehnologiite.html", "text": "В България имаме уникалния шанс да бъдем лидери на европейско ниво в сферата на IT технологиите. Това каза в предаването „Всички в час“ на Радио „Фокус“ програмистът-предприемач Светлин Наков. По думите му в световен мащаб има огромен растеж в сектора, а дигитализацията във всички професии е налице не от вчера. „Предстои засилване на недостига на IT специалисти. Нарастването на търсене на инженери, технологични и дигитални специалисти ще расте“, заяви той. \r\nСветлин Наков обясни, че преподавателите у нас имат желание за обучение в сферата на програмирането и това го доказва проектът за обучение на учители, който фондацията му е провела през летните месеци. „Това беше началният курс, смятаме да направим продължение на него, който ще бъде за програмиране, но за малко по-сложни неща. Предвиждаме курс за уеб дизайн и уеб технологии. Може би през ноември ще го направим. Догодина ще правим още – крайната цел е да обхванем всички предмети от професия „Приложен програмист“, обясни Наков. Той отбеляза, че учебници по програмиране няма и никога не е имало, особено за специалните предмети. По отношение на новата професия програмистът припомни, че се е събрала експертна група, за да напише експертни планове и са се дефинирали какво ще се изучава. „Важното е, че в момента в професия „Приложен програмист“ се случи каквото трябва. Тоест е адекватна е на пазара на труда. И това е огромна победа за българското образование. Аз съм обнадежден и вярвам, че с колегите свършихме много добра работа. Остава само тази професия да се преподава по начина, по който трябва, за което трябват две неща. Едното е учебно съдържание тоест някои да напише учебници, презентации, задачи за домашни, проекти, изпити и т.н. А второто е подготовка на преподаватели“, коментира Светлин Наков. \r\nСпоред него всеки, занимаващ се в сектора, има много добро бъдеще за своята професионално развитие. А за да покажат същността на програмирането, той и екипът му започват кампания с безплатни курсове от началото на октомври в 38 града у нас. По думите му целта е запознаване с тази дейност по-обстойно.", "date": "2017.09.27", "title": "Светлин Наков, програмист: Имаме уникалния шанс да бъдем лидери на европейско ниво в сферата на IT технологиите"}
{"url": "http://www.focus-news.net/news/2017/09/27/2440235/vidin-sedem-naseleni-mesta-v-oblastta-sa-s-narusheno-vodopodavane-zaradi-avarii.html", "text": "Седем населени места в област Видин са с нарушено водоподаване заради аварии,сочи справка на сайта на ВиК-Видин. От водоснабдителното дружество посочват, че във Видин спират водата за блок  “120 апартамента“ до отстраняване на авария в уличен водопровод. Без вода до 15 часа остават в Западна промишлена зона и в квартал „Нов път“. Отстраняване на авария на уличен водопровод е причина да бъде спряна водата и във високата зона на село Бела Рада. Жителите на село Рупци няма да имат вода до 13 часа отново заради авария в уличен водопровод. В Кула водата ще бъде спряна във високата зона на града. Екипи на водоснабдителното дружество отстраняват аварии в улични водопроводи в село Дълго поле - там водата ще бъде спряна до 15 часа, и в селата Полетковци и Рупци, в които няма да има вода до 16 часа.", "date": "2017.09.27", "title": "Видин: Седем населени места в областта са с нарушено водоподаване заради аварии"}
{"url": "http://www.focus-news.net/news/2017/09/27/2440236/harvatiya-sadat-v-split-osadi-kapitan-dragan-na-15-godini-zatvor-za-voenni-prestapleniya.html", "text": "Окръжният съд в Сплит осъди Драган Василкович, повече известен като капитан Драган, за военни престъпления, извършени по време на войните в бивша Югославия, предава сръбската държавна телевизия RTS (Радио-телевизия Сърбия).\r\nПо време на процеса, който продължи повече от година, са били разпитани над 60 свидетели и е бил предоставен доказателствен материал в обем от 40 000 страници.Агенция \"Фокус\" припомня:\r\nДраган Василкович, капитан Драган, е роден в Белград през 1954 г. До 1985 г. служи в армията на Австралия, като във военната си кариера достига до чин капитан.\r\nРаботи като военен съветник на президента на Танзания.\r\nПрез 1988 г. се връща в Югославия.\r\nОт 1991 г. ръководи център за разузнавателно-диверсионна дейност в Книн.\r\nПо време на войните за югославското наследство командва специалната част \"Вълците от Вучияк\".\r\nСлед войните в Хърватия и Босна е разследван за военни престъпления и за издевателства над затворници в затвора в Книн.\r\nПрез 2005 г. е арестуван в Австралия след международна заповед за арест..Тереза Герова", "date": "2017.09.27", "title": "Хърватия: Съдът в Сплит осъди капитан Драган на 15 години затвор за военни престъпления"}
{"url": "http://www.focus-news.net/news/2017/09/27/2440237/burgas-tsentarat-za-podkrepa-na-lichnostnoto-razvitie-v-grada-otnovo-sformira-shkola-za-ekskurzovodi.html", "text": "Центърът за подкрепа на личностното развитие в Бургас отново започва сформирането на школа по туристическо екскурзоводство. Това съобщават от Община Бургас. В нея може да се записват ученици от гимназиален курс, които свободно говорят чужд език – английски, немски, испански, френски, руски и др.\r\nВ първата си част обучението на децата ще бъде съсредоточено върху теорията на екскурзоводската дейност. Учениците ще се запознаят с историята на Бургас, като специален акцент ще бъде поставен върху миналото на Акве калиде и остров Света Анастасия. Практическото обучение по екскурзоводство ще бъде насочено към опознаване на археологическите обекти в региона на Бургас.\r\nЖелаещите да се запишат в школата по екскурзоводство трябва да подадат заявление в ЦПЛР – Бургас. Обучението по екскурзоводство стартира през учебната 2013 – 2014 година. Школата има за цел да подготви ученици, които да предоставят екскурзоводски услуги на туристи. Курсът продължава две години, а лекциите се водят от действащ лицензиран екскурзовод.", "date": "2017.09.27", "title": "Бургас: Центърът за подкрепа на личностното развитие в града отново сформира школа за екскурзоводи"}
{"url": "http://www.focus-news.net/news/2017/09/27/2440238/kyustendil-nad-670-prostranstveni-kubichni-metra-darva-za-ogrev-sa-predostaveni-na-naselenieto-ot-obshtinata.html", "text": "Повече от 670 пространствени кубични метра дърва за огрев са предоставени на населението от Община Кюстендил. Това съобщи пред журналисти Емилия Иванова, директор на Държавно ловно стопанство „Осогово”, предаде репортер на Радио „Фокус“ – Кюстендил. Добива се както широколистна, така и иглолистна дървесина от горските територии, определени за дърва за огрев на корен. Добивът на дървата се извършва съгласно одобрените от страна на Община Кюстендил списъци. Предоставянето на дървата преминава без проблеми и регулярно. Държавното ловно стопанство издава разрешение за достъп до горските територии, а съгласно списъците горските служители оказват необходимата помощ. \r\nБроят на подалите заявления за добив на дърва за огрев е над 1100 души. Половината от тях се обслужват от ловното стопанство, а останалата част от държавно горско стопанство „Кюстендил”.\r\nВенцеслав ИЛЧЕВ", "date": "2017.09.27", "title": "Кюстендил: Над 670 пространствени кубични метра дърва за огрев са предоставени на населението от Общината"}
{"url": "http://www.focus-news.net/news/2017/09/27/2440239/plovdiv-frenska-kompaniya-zapochva-stroitelstvo-na-zavod-za-oborudvane-v-samoletostroeneto-v-grada.html", "text": "Френска компания започва строителство на завод за оборудване в самолетостроенето в Пловдив. Това съобщиха за Радио „Фокус”-Пловдив от Общината. Заводът ще бъде изграден в индустриалната зона край Пловдив. На първата копка, която ще бъде положена от 15.00 часа, ще присъстват посланикът на Франция у нас Ерик Льобедел, директорът на Българската агенция за инвестиции Стамен Янев, Стефан Делайе, председател на Френско-българската търговска и индустриална камара, както и кметът на Пловдив Иван Тотев.\r\nЦветана ТОНЧЕВА", "date": "2017.09.27", "title": "Пловдив: Френска компания започва строителство на завод за оборудване в самолетостроенето в града"}
{"url": "http://www.focus-news.net/news/2017/09/27/2440240/uvolnen-e-dezhurniyat-ekip-ot-kabinet-126-v-speshnoto-otdelenie-na-umbalsm-n-i-pirogov-sled-vatreshna-proverka.html", "text": "Изпълнителният директор на УМБАЛСМ „Н. И. Пирогов“ проф. д-р Асен Балтов назначи вътрешна проверка в болницата във връзка с отворено писмо на Евелина Добрева, съпруга на 74-годишния пациент Спас Добрев, до министъра на здравеопазването проф. Николай Петров. Това съобщиха от пресцентъра на здравното заведението.  \r\nПроверката констатира, че:\r\n-        Дежурният екип в кабинет № 126 в Спешното отделение на болницата на 16 септември 2017 г. не е извършил регистриране в болничната информационна система на докарания от екип на ЦСМП - София-град Спас Добрев. \r\n-        Също така не са документирани резултатите от извършения преглед и не са проведени лабораторни изследвания на пациента. \r\n-        При проверката е установено неспазване на техническите и технологичните правила и неизпълнение на трудовите задължения на дежурния екип. \r\nНа базата на резултатите от тази проверка, изпълнителният директор на болницата проф. Асен Балтов е издал заповеди за административни наказания – уволнения на служителите от дежурния екип. :\r\nНа 16 септември 74-годишният Спас Добрев се е почувствал зле. Съпругата му – Евелина Добрева, многократно е звъняла на спешния номер 112. Час и половина след първото ѝ обаждане линейката пристигнала на адреса им. Пациентът бил откаран в УМБАЛСМ „Пирогов“, където отказали да го приемат. Като причина било посочено, че мъжът е с анемия и дни по-рано бил подложен на кръвопреливане в болница „Св. Иван Рилски“. Тъй като в „Св. Иван Рилски“ няма спешен център, пациентът бил откаран в Александровска болница, където отново последвали разговори, че Добрев не е за това заведение. В крайна сметка пациентът бил приет и вкаран в реанимацията, малко след това починал.\r\nСъпругата му написа открито писмо до министъра на здравеопазването, след което последва проверка на болничните заведения.", "date": "2017.09.27", "title": "Уволнен е дежурният екип от кабинет №126 в Спешното отделение на УМБАЛСМ „Н. И. Пирогов“ след вътрешна проверка"}
{"url": "http://www.focus-news.net/news/2017/09/27/2440241/srbija-danas-mazhete-v-sarbiya-pechelyat-sredno-po-22-poveche-ot-predstavitelkite-na-nezhniya-pol.html", "text": "Според изследване на Горана Кръстич и Йелена Заркович, професори от Факултета по икономика в Белград, неравенството в доходите в Сърбия е между 38 % и 38,6 % - най-голямото в Европа, където средната стойност е 31 %, пише вестник Srbija Danas.\r\nСъгласно резултатите от проучването, заплатите на мъжете в Сърбия са с почти 40 % по-високи от тези, които получават представителките на нежния пол. Мъжете с висше образование може да разчитат на около 90 хил. динари месечна заплата (около 1480 лева), докато жените със същата степен на образование получават около 65 хил. динари (около 1070 лева). Представителите на силния пол, които са завършили средно образование, печелят средно по 47 хил. динара, докато дамите – едва 37 хил. динара (съответно около 771 лева и 607 лева). \r\nВъпреки  засилването на динара спрямо еврото от началото на годината, средната нетна заплата в Сърбия, платена през месец август, е по-малко от 400 евро.Тереза Герова", "date": "2017.09.27", "title": "Srbija Danas: Мъжете в Сърбия печелят средно по 22 % повече от представителките на нежния пол"}
{"url": "http://www.focus-news.net/news/2017/09/27/2440242/gencho-genchev-kmet-na-svishtov-blagodarya-na-vseki-koyto-beshe-chast-ot-praznitsite-svishtovski-loznitsi-2017.html", "text": "Кметът на Свищов Генчо Генчев изказва благодарност към всички, включили се в организацията на празниците на града „Свищовски лозници“, съобщават от пресцентъра на Общината. „Празниците на града „Свищовски лозници“ са дългогодишна и приятна традиция, която очакваме и отбелязваме всяка есен. Нейното реализиране спомага за популяризирането на нашия град, разгръща колоритната му идентичност и привлича много туристи, и гости. Организацията на тези тридневни празненства е процес, в който вземат участие много хора, благодарение на чиито труд и финансова подкрепа е възможно провеждането им“, се казва в благодарственото писмо на кмета. „Искам да изкажа най-искрена благодарност от свое име и от името на общинското ръководство, на всички спомоществователи и спонсори, със съдействието на които се реализираха и тази година празниците „Свищовски лозници“, се посочва още в писмото.  Кметът благодари още на РУ Полиция – Свищов; Райнна служба „Пожарна безопасност и защита на населението“ – Свищов; ОП „Пазари – Свищов”; ОП „Чистота – Свищов”; Звено сигурност и контрол при Община Свищов.\r\n„Благодаря на Дирекция „Култура и културно наследство“ при Община Свищов, за организирането на всички културни прояви в рамките на празниците! Благодаря на всички деца и представители на културни организации, които взеха участие в културната и забавна програма: Петя Стефанова от ДГ „Слънчо“; Ивайла Блажева от СУ „Н. Катранов“; ДГ „Радост”; Танцов състав „Творецът“; ККП „Щастливеца“; Художествена галерия „Николай Павлович“; Исторически музей Свищов; ПБНЧ „Еленка и Кирил Д. Аврамови – 1856“! Благодаря на всички спортисти и спортни звена в общината, които участваха в организацията и провеждането на лекоатлетическите състезания, и всички други спортни прояви! Благодаря на всеки един, който беше част от вече отминалите празници „Свищовски лозници“ 2017!\r\nИ не на последно място, искам да изразя благодарност към всички жители на общината и гости на град Свищов затова, че споделихме заедно празнична програма! Щастлив съм, че организираните разнообразни прояви се радваха на изключителен интерес и високо присъствие! Пожелавам на всички много здраве и щастие!“, се посочва още в писмото.", "date": "2017.09.27", "title": "Генчо Генчев, кмет на Свищов: Благодаря на всеки, който беше част от празниците „Свищовски лозници“ 2017"}
{"url": "http://www.focus-news.net/news/2017/09/27/2440243/veliko-tarnovo-vavezhda-se-vremenna-organizatsiya-na-dvizhenieto-na-29-septemvri.html", "text": "Въвежда се временна организация на движението на 29 септември, съобщиха от пресцентъра на Община Велико Търново. За времето от 18.00 до 19.30 часа ще бъде спряно движението на автомобилите в участъка от МДТ „К. Кисимов” до сградата на Община Велико Търново.\r\nОт 22.15 до 23.00 часа за движение на превозните средства ще бъде затворен площад „Цар Асен 1”.", "date": "2017.09.27", "title": "Велико Търново: Въвежда се временна организация на движението на 29 септември"}
{"url": "http://www.focus-news.net/news/2017/09/27/2440244/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според изследване на Горана Кръстич и Йелена Заркович, професори от Факултета по икономика в Белград, неравенството в доходите в Сърбия е между 38 % и 38,6 % - най-голямото в Европа, където средната стойност е 31 %, пише вестник Srbija Danas.\r\nСъгласно резултатите от проучването, заплатите на мъжете в Сърбия са с почти 40 % по-високи от тези, които получават представителките на нежния пол. Мъжете с висше образование може да разчитат на около 90 хил. динари месечна заплата (около 1480 лева), докато жените със същата степен на образование получават около 65 хил. динари (около 1070 лева). Представителите на силния пол, които са завършили средно образование, печелят средно по 47 хил. динара, докато дамите – едва 37 хил. динара (съответно около 771 лева и 607 лева). \r\nВъпреки  засилването на динара спрямо еврото от началото на годината, средната нетна заплата в Сърбия, платена през месец август, е по-малко от 400 евро.\r\n*** Европа трябва да се подготви за по-добре за нападения от страна на ислямистските фундаменталисти и за нови видове атаки, предупреждава председателят на базирания в Лондон Международен институт за стратегически изследвания Франсоа Хейзбург, който посети Атина по покана на местен мозъчен тръст, пише електронното издание Ekathimerini.\r\nEекспертът по сигурността подчертава, че като „врата на Европа\" за милиони търсещи убежище и мигранти, Гърция също е изложена на риск, тъй като може да бъде както мишена, така и транзитна точка за ислямистите.\r\nПредвид начина, по който се очаква Гърция да се справи с „многобройните заплахи с ограничени ресурси\", той твърди, че ще подкрепи европейска програма за борба с тероризма, която ще включва трансгранично сътрудничество в разузнаването и споделянето на данни. \r\nКато бивш специален съветник по въпросите на сигурността на френските президенти Никола Саркози и Франсоа Оланд, както и основател на Френско-германския съвет за отбрана и сигурност, в Атина Хейзбург обсъди мигрантската криза, значението на сделка за бежанците между Турция и Европейския съюз, затварянето на балканския маршрут и ролята на НАТО.\r\n*** Турският министър на икономиката Нихат Зейбекчи заяви, че търговските връзки между Анкара и Ербил не трябва да се променят и стават жертва на политическите спорове, пише турският всекидневник Hurriyet. \r\nСпоред  Зейбекчи, „по време на кризата с Русия през 2015 г., първото нещо, което те ограничиха беше търговията. Опитаха се дадат на Турция урок чрез търговията. Това беше грешно. Не мисля, че е правилно тази грешка да се повтаря по същия начин [спрямо Иракски Кюрдистан]“. \r\nСпоред информация на министерството, размерът на търговията между Турция и Ирак е ок. осем  млрд. долара, като 2.5 от тях са генерирани от икономически връзки с районите в северната част на страната.\r\n***", "date": "2017.09.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/27/2440245/prez-minalata-godina-sa-izdadeni-178-litsenzi-i-udostovereniya-za-registratsiya-za-vanshnotargovska-deynost-s-produkti-svarzani-s-otbranata.html", "text": "Правителството одобри доклад на Междуведомствения съвет по отбранителна индустрия и сигурност на доставките за 2016 г. Това съобщиха от правителствената информационна служба.\r\nПрез миналата година междуведомственият съвет към Министерския съвет е провел девет заседания, на които са издадени 178 лицензи и удостоверения за регистрация за външнотърговска дейност с продукти, свързани с отбраната, и 23 изменения към тях. Спряно е действието на един лиценз и две удостоверения за регистрация. Прекратено е действието на един лиценз и три удостоверения за регистрация.\r\nДокладът е в изпълнение на Закона за експортния контрол на продукти, свързани с отбраната и на изделия и технологии с двойна употреба и ще бъде предоставен на Народното събрание.", "date": "2017.09.27", "title": "През миналата година са издадени 178 лицензи и удостоверения за регистрация за външнотърговска дейност с продукти, свързани с отбраната"}
{"url": "http://www.focus-news.net/news/2017/09/27/2440246/pravitelstvoto-odobri-promeni-v-pms-172007.html", "text": "Правителството одобри промени в ПМС №17/2007 г., с което са определени условията и редът за разходване на целевите средства за диагностика и лечение в лечебни заведения за болнична помощ на лица, които нямат доход и/или лично имущество, което да им осигурява лично участие в здравноосигурителния процес. Промените се правят с цел синхронизиране на нормативната уредба и практика при социалното подпомагане, която е насочена към подобряване на системата за социална закрила на най-уязвимите групи. Това съобщиха от правителствената информационна служба.\r\nСинхронизирането се извършва чрез унифициране на документа за заявяване на ползването на права и промяна на адреса на лицето, по който ще се реализира процедурата за автоматичното му идентифициране като бенефициент на социалното подпомагане.\r\nВ момента при отпускането на социални помощи се прилага заявление-декларация и всички необходими действия по отпускането на дадена помощ са свързани с настоящия адрес на правоимащия. Същевременно, при разходване на целевите средства за диагностика и лечение в болнични заведения на лицата без доходи и имущество, които в преобладаващия случай са контингент на дирекциите за социално подпомагане, се изисква попълване на молба-декларация, подавана до съответната дирекция „Социално подпомагане“ по постоянен адрес. С промените заявлението ще се подава по настоящ адрес.\r\nС поправките ще бъде подобрено качеството на предоставяните от Агенцията за социално подпомагане услуги и ще се оптимизира дейността й.", "date": "2017.09.27", "title": "Правителството одобри промени в ПМС 17/2007"}
{"url": "http://www.focus-news.net/news/2017/09/27/2440247/plovdiv-politsiyata-razsledva-tri-signala-za-telefonni-izmami-za-blizo-27-000-leva.html", "text": "Пловдивски криминалисти работят по три сигнала за телефонни измами, подадени вчера. Това съобщиха от ОДМВР-Пловдив. Според предварителната информация, за времето между 09.00 часа и 12.30 часа в мрежата на извършителите попаднали 84-годишен мъж и две жени, на 91 и 87 години. След като били заблудени по схемата за съдействие на полицейско разследване, и тримата потърпевши хвърлили през терасите на апартаментите си пакети с пари.  Най-голямата сума - 17 000 лева, е дал пенсионерът, по-възрастната пловдивчанка се разделила с 4000 лева, а другата – с 5200 лева и 400 британски лири. Разследването продължават служители на Първо и Второ районни управления.", "date": "2017.09.27", "title": "Пловдив: Полицията разследва три сигнала за телефонни измами за близо 27 000 лева"}
{"url": "http://www.focus-news.net/news/2017/09/27/2440248/tass-irakski-kyurdistan-otkaza-da-predade-upravlenieto-na-letishtata-na-tsentralnata-vlast.html", "text": "Кюрдските власти в Ербил категорично са отказали искането на Багдад в рамките на 72 часа да предадат на централната власт в Багдад управлението на летищата и ГКПП в автономния регион, предава TACC, като се позовава на репортаж от Sky News Arabia.\r\n„Резолюцията на правителството на Ирак за предаването на летищата е неуместна, ще продължим да ги управляваме“, заявява министърът на транспорта и комуникациите на Ираски Кюрдистан Мевлют Баумарад пред местен телевизионен канал. „Авиационните власти в Ирак не изпълнява своята работа. Решението на Багдад да замрази авиосъобщенията е незаконен“, подчерта министърът.Тереза Герова", "date": "2017.09.27", "title": "ТАСС: Иракски Кюрдистан отказа да предаде управлението на летищата на централната власт"}
{"url": "http://www.focus-news.net/news/2017/09/27/2440249/obshtina-byala-poluchava-dopalnitelni-ofisi-za-administrativna-deynost.html", "text": "Правителството предостави на община Бяла, област Русе, безвъзмездно правото на собственост върху имот за осъществяване на административната й дейност. Имотът се намира на ул. „Васил Левски“ №4 и представлява терен с площ 856 кв. м и построени върху него три сгради, както и трети етаж от сграда. Местната власт ще го използва за осигуряване на офиси за сформирани екипи за организация и управление на проекти по оперативни и други донорски програми със социална насоченост. Това съобщиха от правителствената информационна служба.\r\nКабинетът разреши учредяване на ограничено вещно право – право на прокарване, в полза на „Ентиз“ АД върху поземлен имот – публична държавна собственост, предоставен за управление на Министерството на земеделието, храните и горите. Върху имота е изградено съоръжение, представляващо част от отводнителен канал. \r\nВ полза на община Чирпан ще бъде учредено право на сервитут върху част от имот – публична държавна собственост. Решението се налага поради необходимостта да бъде изграден довеждащ електропровод до пречиствателна станция за отпадъчни води.\r\nЗа учредяването на ограничените вещни права дружеството и общината ще заплатят нормативно определените разходи.", "date": "2017.09.27", "title": "Община Бяла получава допълнителни офиси за административна дейност"}
{"url": "http://www.focus-news.net/news/2017/09/27/2440250/plovdiv-materiali-za-okolo-14-000-leva-sa-otkradnati-ot-sklad-v-zhk-trakiya.html", "text": "Взломна кражба била извършена от фирмен склад в ж.к. “Тракия“ в Пловдив. Това съобщиха от ОДМВР-Пловдив. Сигналът е подаден вчера. В периода 23-25 септември от помещението били откраднати около 500 кг медни кабели, топлообменници и трансформатори, всичко на обща стойност около 14 000 лева. Местопроизшествието е запазено, извършен е оглед. В рамките на образуваното досъдебно производство са предприети действия за установяване авторите на престъплението.", "date": "2017.09.27", "title": "Пловдив: Материали за около 14 000 лева са откраднати от склад в ж.к. “Тракия“"}
{"url": "http://www.focus-news.net/news/2017/09/27/2440251/sofiya-vodach-na-lek-avtomobil-e-zaginal-pri-chelen-udar-predizvikan-ot-bus.html", "text": "Водач на лек автомобил е загинал при челен удар, предизвикан от бус, съобщиха от Областната дирекция на МВР – София. Около 17.00 часа вчера на тел. 112 бил подаден сигнал за тежко пътнотранспортно произшествие в землището на село Драговищица. При огледа на местопроизшествието е установено, че товарен автомобил „Мерцедес Спринтер” е навлязъл в лентата за насрещно движение, реализирайки челен удар с движещия се по нея лек автомобил „Пежо 306”. На място е загинал водачът на „Пежо 306”. Другият водач е транспортиран за лечение с открита фрактура на лява подбедрица, без опасност за живота. Взета му е кръвна проба за химически анализ. По случая е образувано досъдебно производство.", "date": "2017.09.27", "title": "София: Водач на лек автомобил е загинал при челен удар, предизвикан от бус"}
{"url": "http://www.focus-news.net/news/2017/09/27/2440252/kyustendil-vazstanoveno-e-dvizhenieto-pri-paten-vazel-kocherinovo-na-avtomagistrala-struma.html", "text": "Възстановено е движението при пътен възел \"Кочериново\" на автомагистрала \"Струма\". Това съобщиха от пресцентъра на Агенция \"Пътна инфраструктура\" (АПИ). Трафикът на МПС беше временно ограничен и се осъществяваше по първокласен път I-1 (E-79), поради пътнотранспортно произшествие.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.27", "title": "Кюстендил: Възстановено е движението при пътен възел \"Кочериново\" на автомагистрала \"Струма\""}
{"url": "http://www.focus-news.net/news/2017/09/27/2440253/afp-interpol-odobri-kandidaturata-na-palestina-za-chlenstvo-v-organizatsiyata.html", "text": "В сряда Интерпол одобри кандидатурата на Палестина за членство в международната полицейска организация, въпреки ожесточената съпротива от страна на Израел, предава AFP.\r\n„С новите държави-членки Палестина и Соломоновите острови, броят на страните в Интерпол достигна до 192“, се казва в съобщение на организацията, публикувано в социалната мрежа „Туитър“.\r\nОрганизацията се среща в Пекин за годишното си общо събрание, припомня агенцията. Тереза Герова", "date": "2017.09.27", "title": "AFP: Интерпол одобри кандидатурата на Палестина за членство в организацията"}
{"url": "http://www.focus-news.net/news/2017/09/27/2440254/v-darzhavnata-administratsiya-startira-stipendiantska-programa.html", "text": "Правителството прие Списък на специалностите, за които в отделни администрации съществува недостиг на експерти и за които могат да се предоставят стипендии през 2018 г. С това стартира за първи път стипендиантска програма, която е регламентирана в Закона за държавния служител. Това съобщиха от правителствената информационна служба.\r\nЦелта е да се привлекат бъдещи служители, които се обучават в специалности, необходими за администрацията, още преди да са завършили. Одобрените стипендианти ще имат наставник по време на провеждането на програмата и ще са задължени да работят в съответната структура минимум три години след завършване на висшето си образование.\r\nМогат да кандидатстват студенти – български граждани, които са завършили трети курс по специалност, включена в списъка. Изборът се провежда от комисия в съответната администрация на три етапа – подбор по документи, писмен изпит и интервю. Размерът на месечната стипендия се определя в зависимост от бюджета на конкретната структура, като няма да надхвърля 330 лв. \r\nСписъкът на специалности се актуализира ежегодно по предложение на администрациите, а за тази година са включени строително инженерство, геодезия, информационни системи и технологии, публична администрация, аграрни науки.", "date": "2017.09.27", "title": "В държавната администрация стартира стипендиантска програма"}
{"url": "http://www.focus-news.net/news/2017/09/27/2440255/pravitelstvoto-odobri-otcheta-za-izpalnenieto-na-darzhavniya-byudzhet-za-2016-godina.html", "text": "Правителството одобри годишния отчет за изпълнението на държавния бюджет на Република България за 2016 г. и доклада към него, и предлага на Народното събрание да го разгледа и приеме. Това съобщиха от правителствената информационна служба.\r\nНа база на данните от годишните отчети за касово изпълнение на бюджета на първостепенните разпоредители, 2016 г. приключи с излишък по консолидираната фискална програма (КФП) на касова основа в размер на 1 468,1 млн. лева. Отнесен към БВП, излишъкът по КФП за 2016 г. представлява 1,6 на сто. За сравнение, в разчетите към Закона за държавния бюджет за 2016 г. (ЗДБРБ за 2016 г.) е заложен дефицит за годината в размер на 1 800 млн. лв., което означава, че спрямо заложеното в програмата за годината се отчита номинално подобрение на бюджетното салдо с 3,3 млрд. лева. Бюджетното салдо на сектор „Държавно управление” за 2016 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е минимален излишък в размер на 0,03% от БВП, което съответства на разпоредбите на чл. 25, ал. 2 на Закона за публичните финанси. Следва да се отбележи, че 2016 г. е първата фискална година с бюджетен излишък по КФП и положително салдо на сектор „Държавно управление“ след 2008 година.\r\nФискалният резерв към 31.12.2016 г. е 12,9 млрд. лв., в т.ч. 11,1 млрд. лв. депозити на фискалния резерв в БНБ и банки и 1,8 млрд. лв. вземания от фондовете на Европейския съюз за сертифицирани разходи, аванси и други. Фискалният резерв към края на годината е над определения в чл. 64 на ЗДБРБ за 2016 г. минимален размер от 4,5 млрд. лева.\r\nПриходите и помощите по консолидираната фискална програма за 2016 г. са в размер на 33 959,4 млн. лв., което представлява 102,9% спрямо годишните разчети, а представени като относителен дял в БВП – 36,7 на сто. Съпоставени с 2015 г., постъпленията по КФП бележат номинален ръст от 5,5% (1 759,9 млн. лева). Данъчните приходи за годината възлизат на 26 902,7 млн. лв., което представлява изпълнение от 103,5% на годишните разчети. Неданъчните приходи са в размер на 4 150,1 млн. лв., което представлява 92,6% изпълнение на годишните разчети, а приходите от помощи и даренията (основно средства от структурните и Кохезионния фондове, от ЕЗФРСР и ЕФР, от средства за директни плащания към земеделските производители и плащания по пазарни мерки и др.) за 2016 г. са в размер 2 906,6 млн. лв., което представлява 114,3% спрямо разчета за годината. Приходите в частта на преките данъци възлизат на 5 037,3 млн. лв., което представлява 107,5% спрямо годишния разчет. Съпоставени с 2015 г., преките данъци нарастват с 9,7% (445,7 млн. лв.). Приходите от косвени данъци са в размер на 13 561,7 млн. лв., което представлява 102,3% от годишния разчет. Съпоставени с 2015 г., косвените данъци бележат ръст от 8,9% (1 111,2 млн. лв.). Постъпленията от други данъци (включват други данъци по ЗКПО, имуществени данъци и др.) са в размер на 985,9 млн. лв., което представлява 108,2% спрямо годишния разчет и нарастват с 13,8% (119,5 млн. лв.) спрямо 2015 година. Приходите от социални и здравноосигурителни вноски към 31.12.2016 г. са в размер на 7 317,8 млн. лв. или 102,6% спрямо планираните за годината, като спрямо 2015 г. нарастват с 370,7 млн. лв. (5,3%).\r\nРазходите по КФП за 2016 г., включително вноската в бюджета на ЕС, представляват 35,1% от БВП, а общият им размер е 32 491,4 млн. лева. Съпоставено с разчетите към ЗДБРБ за 2016 г., разходите представляват 93,3 на сто от планираните за годината, а спрямо предходната 2015 г. година намаляват с 2 193,4 млн. лв. (6,3%). По-ниското усвояване на разходите през 2016 г. е свързано преди всичко със забавяне при капиталовите разходи. В структурно отношение по-ниско усвояване на планираните разходи се отчита по сметките за средства от ЕС, което е свързано основно със стартирането на процедурите за кандидатстване и изпълнение на проектите по новия програмен период 2014-2020 г., административни трудности и други.\r\nЛихвените плащания възлизат на 734,3 млн. лв. (91,5% от планираните за 2016 г.), текущите нелихвени разходи – на 27 026,0 млн. лв. (100,6% спрямо разчета за годината) и капиталови разходи (вкл. нетния прираст на държавния резерв) – 3 871,5 млн. лв. (63% от разчетите към ЗДБРБ за 2016 г.).\r\nВноската на България в общия бюджет на ЕС, изплатена за 2016 г. от централния бюджет, възлиза на 859,5 млн. лв. (0,9% от БВП), което е в съответствие с действащото през годината законодателство в областта на собствените ресурси на ЕС.\r\nСъс същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2016 г. и Годишен отчет за състоянието на държавния дълг за 2016 г., които предстои да бъдат внесени в Народното събрание. Общият паричен ресурс към 31.12.2016 г. по сметка на Държавния фонд за гарантиране устойчивост на държавната пенсионна система в Българска народна банка е в размер на 2 658,1 млн. лв., от който 2 657,0 млн. лв. са оформени в годишни депозити с решения на управителния съвет на Фонда. По отношение на държавния дълг предвидените законови ограничители са спазени, като размерът му към 31.12.2016 г. е 25,8 млрд. лв., което представлява 96,8% от заложения лимит за максималния размер на държавния дълг към края на 2016 г. в ЗДБРБ за 2016 г. в размер на 26,6 млрд. лева.", "date": "2017.09.27", "title": "Правителството одобри отчета за изпълнението на държавния бюджет за 2016 година"}
{"url": "http://www.focus-news.net/news/2017/09/27/2440256/pazardzhik-okolo-50-dushi-ot-obshtina-velingrad-izlyazoha-na-protest-pred-riosv-sreshtu-ideyata-za-dobiv-na-volfram.html", "text": "Около 50 души от община Велинград излязоха на мирен протест пред РИОСВ-Пазарджишк срещу възможността да бъде допуснат добив на волфрам в мина „Грънчарица“, предаде репортер на Радио „Фокус“ – Пазарджик. Въпреки дъждовното време протестиращите започнаха протеста си с изпълнение на гайдарски оркестър и право хоро пред сградата на РИОСВ, където днес трябва да се проведе заседание на експертния екологичен съвет относно инвестиционното предложение за „Добив и преработка на волфрамсъдържащи руди от находище „Грънчарица Център”. \r\nПовод за инициативата е и Световният ден на туризма – 27 септември. Протестиращите бяха издигнали и плакати срещу намеренията за откриване на мина в района на село Кръстава за добив на волфрам, с надписи: „Не посягайте на нашата природа!“, „НЕ на рудодобива!“, „Вън от Велинград!“ и „България е с нас“. Жители на родопската община настояват концесията за находището да бъде прекратена. Протестиращите заявиха, че вярват в силата на разума и се надяват да не се разреши минно производство във водоохранителна зона. Кметът на Велинград д-р Костадин Коев подчерта, че мината ще замърси водата на Велинград и ще е пагубна за икономиката на града, както и за туризма в цялата община, а също така ще се застраши и здравето на хората.\r\nАлбена ЖИЛЕКОВА", "date": "2017.09.27", "title": "Пазарджик: Около 50 души от община Велинград излязоха на протест пред РИОСВ срещу идеята за добив на волфрам"}
{"url": "http://www.focus-news.net/news/2017/09/27/2440257/deutsche-welle-okolo-30-hilyadi-dushi-sa-evakuirani-sled-vzrivovete-v-sklad-za-boepripasi-v-ukrayna.html", "text": "Около 30 хил. души са евакуирани във Виницката област в Украйна, след като поредица от експлозии в склад за боеприпаси в Калиновка причини силен пожар, съобщава Deutsche Welle в руската си редакция, като се позовава на информация от Държавната служба на Украйна по извънредни ситуации.\r\nВ района на пожара е изцяло преустановено движението на автомобилния и железопътния транспорт. В радиус от 50 километра е закрито и въздушното пространство. Временно е преустановено и подаването на природен газ към редица населени места в района. \r\nЗа справяне със стихията са задействани близо 700 души и 149 единици техника. По данни на Генералния щаб на украинската армия сапьорски екипи вече са пристъпъли към разчистване на територията.Тереза Герова", "date": "2017.09.27", "title": "Deutsche Welle: Около 30 хиляди души са евакуирани след взривовете в склад за боеприпаси в Украйна"}
{"url": "http://www.focus-news.net/news/2017/09/27/2440258/pravitelstvoto-odobri-proekt-na-promeni-v-zakona-za-publichnite-finansi.html", "text": "Правителството одобри проект на Закон за изменение и допълнение на Закона за публичните финанси (ЗИД на ЗПФ). С предложените в законопроекта промени се прецизира и доразвива уредбата в няколко направления, сред които са фискалните правила и бюджетната процедура, взаимоотношения на държавния бюджет с бюджетите на общините и изпълнението на общинските бюджети. Предлага се и трайна уредба на отношения, свързани с банковото обслужване и системата на единната сметка. Това съобщиха от правителствената информационна служба.\r\nВ ЗИД на ЗПФ са разписани промени за постигане на пълно съответствие с изискванията за бюджетните рамки на държавите-членки във връзка с диалога с ЕК в рамките прегледа по транспониране на Директива 2011/85/ЕС на Съвета от 8 ноември 2011 г. в националните законодателства. С цел подобряване на процеса на бюджетното планиране се залага изискване в средносрочната бюджетна прогноза да бъде включена информация за основни показатели на сектор „Държавно управление”, в т. ч. при непроменени политики и с отразено финансово въздействие на предвижданите политики върху сектор „Държавно управление”. С тази информация следва да се осигури предвидимост при определяне на стъпките за постигане на средносрочната бюджетна цел. В тази връзка е включено и изискването в прогнозата да бъде представена информация за влиянието от дейността на предприятията, попадащи в обхвата на сектор „Държавно управление” върху салдото и консолидирания дълг на сектора. Предвижда се също в прогнозата да се съдържа информация за условните задължения поради това, че те представляват риск за стабилността на публичните финанси. Въвежда се и изискване за изготвяне на анализ на чувствителността на прогнозите спрямо потенциални рискови сценарии.\r\nНовост е и изискването Министерството на финансите да прави съпостaвка освен на актуалната си макроикономическа прогноза, така и на прогнозата си за основни бюджетни показатели, с тези на Европейската комисия, както и да се аргументира при наличие на съществени разлики. В допълнение, заложена е възможност прогнозите за основни бюджетни показатели да могат да се сравняват и с тези на други независими организации.\r\nПо отношение на общините със законопроекта се засилва финансовата дисциплина при изпълнението на общинските бюджети. Определят се изчерпателно условията, при които може да се извършват промени в бюджетните взаимоотношения с държавния бюджет, като се посочва редът, по който се правят промените, както и компетентните да ги извършат органи. Доразвива се и се прецизира уредбата относно общините с финансови затруднения с цел ограничаване на негативните ефекти върху бюджетната позиция и върху местната общност.\r\nДруга част от предлаганите промени е свързана с процедури, прилагани при банковото обслужване и системата на единната сметка и във връзка със съгласуване на разпоредби на свързано законодателство със Закона за публичните финанси.\r\nСъздава се и трайна уредба на специфичните отношения, свързани с обезпечаване, реализация на обезпеченията и възстановяването на средствата по сметки на бюджетните организации, с оглед постигане на правна сигурност и предвидимост в публичния сектор при прилагането на Закона за банковата несъстоятелност и Закона за възстановяване и преструктуриране на кредитни институции и инвестиционни посредници.", "date": "2017.09.27", "title": "Правителството одобри проект на промени в Закона за публичните финанси"}
{"url": "http://www.focus-news.net/news/2017/09/27/2440259/taksimetrovite-vodachi-nyama-da-polagat-izpit-pri-udalzhavane-sroka-na-validnost-na-udostovereniyata-im.html", "text": "Правителството прие промени в Закона за автомобилните превози, с които се облекчават условията и реда за продължаване валидността на удостоверенията на таксиметровите водачи. Предвижда се удължаването на срока на валидност да се извършва без полагане на изпит, при условие, че заявлението за преиздаване е подадено в 14-дневен срок преди изтичане на валидността на удостоверението. Това съобщиха от правителствената информационна служба.\r\nТези промени ще улеснят над 70 000 водачи на таксиметрови автомобили и ще облекчат условията за извършване на таксиметрови превози.", "date": "2017.09.27", "title": "Таксиметровите водачи няма да полагат изпит при удължаване срока на валидност на удостоверенията им"}
{"url": "http://www.focus-news.net/news/2017/09/27/2440260/burgas-klub-po-sportni-tantsi-burgas-1975-zapochva-uchebnata-godina-s-nova-grupa-za-detsa.html", "text": "Нова група за деца ще започне обучение от тази есен в Клуб по спортни танци „Бургас 1975“. Това съобщават от Община Бургас. Начинаещите танцьори ще обучават треньорите Траяна Зелямова и Натали Аведисян.\r\nТренировките ще се провеждат понеделник и четвъртък от 19.00 часа в Младежки културен център – Бургас. Заниманията включват латиноамерикански танци - самба, ча-ча, румба, пасо добле, джайв, салса, меренге, бачата, и стандартни танци – английски валс, танго, виенски валс, фолкстрот, куик степ.\r\nКлуб по спортни танци „Бургас 1975“ има над 40 годишна история, като едни от най-успешните танцови двойки у нас и в чужбина са състезатели на елитния клуб.", "date": "2017.09.27", "title": "Бургас: Клуб по спортни танци „Бургас 1975″ започва учебната година с нова група за деца"}
{"url": "http://www.focus-news.net/news/2017/09/27/2440261/boksyorat-kubrat-pulev-ako-pobedya-v-macha-sreshtu-antani-dzhoshua-shte-darya-polovinata-pari-za-blagotvoritelni-kauzi.html", "text": "Ако победя в мача срещу Антъни Джошуа, ще даря половината пари за благотворителни каузи. Това е написал в профила си в социалната мрежа „Фейсбук” боксьорът Кубрат Пулев преди срещата си с англичанина на 28 октомври. „Здравейте, приятели! Ден след ден, голямата битка в Кардиф наближава. Мисля си…, че ако победя в този мач, ще даря половината пари за благотворителни каузи. За домове за сираци или на болници за животоспасяващи апаратури и други. Аз ще съм щастлив да съм световен шампион. Парите нека да зарадват други, крайно нуждаещи се”, пише още в профила си Кубрат Пулев.", "date": "2017.09.27", "title": "Боксьорът Кубрат Пулев: Ако победя в мача срещу Антъни Джошуа, ще даря половината пари за благотворителни каузи"}
{"url": "http://www.focus-news.net/news/2017/09/27/2440262/promeni-v-zakona-za-elektronite-saobshteniya-predvizhdat-sanktsii-pri-narushavane-na-reglamenta-za-rouming.html", "text": "Министерският съвет одобри промени в Закона за електронните съобщения, които въвеждат санкции за мобилните оператори при нарушаване на Регламента за роуминга. Това съобщиха от правителствената информационна служба.\r\nДопълнителните такси за роуминг отпаднаха на 15 юни 2017 г. Доставчиците на роуминг имат възможност да прилагат „политика за справедливо ползване“, която позволява на клиентите да потребяват услуги в чужбина на национални цени на дребно – „роуминг както у дома“.\r\nС приемането на проекта на закон за изменение и допълнение на Закона за електронните съобщения ще се въведат санкции при нарушение на разпоредбите от Регламента за роуминга, свързани с предоставяне на невярна информация, премахване надценките на дребно за роуминг и прилагане на политиката за справедливо ползване. Така ще се гарантира балансирана политика по отношение на защита на правата на потребителите на роуминг услуги и на интересите на доставчиците на тези услуги в рамките на ЕС.", "date": "2017.09.27", "title": "Промени в Закона за електроните съобщения предвиждат санкции при нарушаване на регламента за роуминг"}
{"url": "http://www.focus-news.net/news/2017/09/27/2440263/rusiya-v-yuzhen-ural-zapochna-voenno-uchenie-v-koeto-uchastvat-3-000-tankisti-s-800-edinitsi-boyna-tehnika.html", "text": "На територията на Южен Урал е започнало военно учение, в което участват 3 000 танкисти от дислоцираната в Челябинска област 90-та танкова дивизия, предава електронното издание на \"Российская газета\", като се позовава на съобщение на пресслужбата на Централния военен окръг.\r\nВ съобщението се казва, че се провежда \"двустранно полково тактическо учение, в което са включени над 800 единици бойна техника\".\r\nПо време на учението, което ще продължи до 29 септември 2017 г., ще бъдат включени елементи маневрена отбрана, рейдове и обходни действия.\r\nОсобено внимание ще бъде обърнато на разузнавателните действия на авиацията и на използването на безпилотни летателни средства.\r\n\"Российская газета\" припомня, че 90-та танкова дивизия е формирана на 1 декември 2016 г. и има на въоръжение модернизирани танкове \"Т-72\", бронетранспортьори, системи за залпов огън \"Град\", 152 мм. самоходни гаубици \"Акация\", минометни комплекси \"Сани\" и тежки огнеметни системи \"Буратино\".Тереза Герова", "date": "2017.09.27", "title": "Русия: В Южен Урал започна военно учение, в което участват 3 000 танкисти с 800 единици бойна техника"}
{"url": "http://www.focus-news.net/news/2017/09/27/2440264/mvr-podkrepi-detsata-na-zaginali-i-postradali-sluzhiteli-za-nachaloto-na-novata-uchebna-godina.html", "text": "Със заповед на министър Валентин Радев деца на загинали и пострадали при изпълнение на служебните си задължения служители на МВР получиха финансова подкрепа за първия учебен ден. 107 деца бяха подпомогнати с по 500 лева от средствата, набрани в рамките на Националната благотворителна кампания. Това съобщиха от пресцентъра на МВР. Отправяме искрена благодарност към всички дарители, които подкрепят каузата на МВР. Тяхната ангажираност е безценна помощ в стремежа да изградим атмосфера на приятелство и отзивчивост за децата на наши колеги. \r\nСвоята съпричастност към благотворителната кампания засвидетелства и младо семейство от София. Младоженците преведоха средства по сметката за дарения, набрани по време на сватбеното им тържество. Вместо цветя, те помолили гостите да заделят тази сума за децата на загинали и пострадали при изпълнение на служебния дълг полицаи и пожарникари. \r\nНаскоро, пожарникар от Варна и съпругата му направиха същия жест и след молба към гостите на сватбата си да помогнат на кампанията набраха средства за децата на служители на МВР, загубили живота си или пострадали по време на служба.", "date": "2017.09.27", "title": "МВР подкрепи децата на загинали и пострадали служители за началото на новата учебна година"}
{"url": "http://www.focus-news.net/news/2017/09/27/2440265/s-po-malko-dokumenti-shte-se-kandidatstva-za-semeyni-pomoshti-za-detsa-i-za-pomoshti-po-zakona-za-zakrila-na-deteto.html", "text": "С промени в нормативни актове правителството облекчи процедурите за кандидатстване за семейни помощи за деца и за помощи по Закона за закрила на детето. Целта е да се намали административната тежест за гражданите и да се подобри качеството на предоставяните административни услуги. Това съобщиха от правителствената информационна служба.\r\nУдостоверението за раждане на детето няма да се изисква при кандидатстване за всички видове семейни помощи, съобразно приетите изменения в Правилника за прилагане на Закона за семейни помощи за деца. Премахва се и изискването за представяне на удостоверение за семейно положение. Дирекциите „Социално подпомагане“ ще получават необходимата информация за отпускане на помощите по служебен път. Отпада също необходимостта за представяне на копие от влязло в сила съдебно решение за развод. Документът ще се изисква само в случаите, в които дирекции „Социално подпомагане“ не могат по служебен път да получат тази информация.\r\nКандидатстването за помощи по реда на Правилника за прилагане на Закона за закрила на детето също се облекчава и вече и ще става с по-малко документи. Отпада изискването да се представя копие от акта за раждане на детето. Няма да се изисква и заповед на директора на дирекция „Социално подпомагане“ или решение на съда за настаняване на детето извън семейството. И в тези случаи необходимата информация ще се осигурява от дирекциите „Социално подпомагане” по служебен път чрез справка в националната база данни „Население”. Служебно ще се проверяват и актовете, с които е предприета мярка за закрила. За кандидатите за приемни родители се премахва изискването да представят документ, удостоверяващ, че не получават месечни социални помощи по реда на Закона за социално подпомагане.", "date": "2017.09.27", "title": "С по-малко документи ще се кандидатства за семейни помощи за деца и за помощи по Закона за закрила на детето"}
{"url": "http://www.focus-news.net/news/2017/09/27/2440266/smolyan-svlachishte-e-zatvorilo-pat-v-selo-pavelsko.html", "text": "Активизирало се свлачище е затворило път в село Павелско, община Чепеларе. Това каза за Радио „Фокус” – Смолян  Панталей Мемцов – зам.-кмет на Община Чепеларе. \"Достъпът на коли е ограничен, станал е като пътека\", посочи той. Мемцов обясни, че свлачището се активизирало в следствие на обилните валежи през миналата нощ и кметът на селото Нели Дончева тази сутрин е подала сигнал, защото има опасност да бъдат прекъснати и улица и мост в района. Поради свлачището е ограничен достъпът на превозни средства по пътя, а според Дончева има и опасност от прекъсване на единствения достъп до жилищни сгради в селото от автомобили със специален режим. Мостът, свързващ новата и старата част на селото, е с огромна дупка, с размери един на два метра, която може да се окаже капан за преминаващите по него, както и да прекъсне транспортната връзка в селото. \r\nМемцов обясни, че проблемът не е нов. Многократно е искано финансиране от Междуведомствената комисия за възстановяване и подпомагане към Министерски съвет за неотложен ремонт на съоръжението, но до момента - без резултат. Сега отново от Общината са подновили сигнала, за да се предприемат мерки и да се реши този проблем. \r\nЗаместник-кметът на Чепеларе отправи апел към пътуващите по направление Чепеларе – Асеновград да шофират с повишено внимание и с по-ниска скорост заради десетките нападали камъни по пътните настилки в следствие на продължаващите валежи.\r\nДаниела БОЙКОВА", "date": "2017.09.27", "title": "Смолян: Свлачище е затворило път в село Павелско"}
{"url": "http://www.focus-news.net/news/2017/09/27/2440267/predlagat-se-promeni-v-danachnoto-zakonodatelstvo-za-namalyavane-na-administrativnata-tezhest-varhu-grazhdanite-i-biznesa.html", "text": "Министерският съвет одобри проект на Закон за изменение и допълнение на Данъчно-осигурителния процесуален кодекс (ЗИД на ДОПК) и предлага на Народното събрание да го приеме. Това съобщиха от правителствената информационна служба.\r\nПроектът е изготвен в изпълнение на решение на правителството за приемане на мерки за намаляване на административната тежест върху гражданите и бизнеса чрез премахване на изискването за представянето на някои официални удостоверителни документи на хартиен носител. С предложените промени се цели да бъде намален броят на изискваните документи, да се опрости процедурата по предоставяне на услуги за гражданите и бизнеса, както и да се намали финансовата тежест за лицата чрез отпадане на необходимостта от предоставяне на различни документи. С предложения ЗИД на ДОПК се правят промени и в Закона за акцизите и данъчните складове, Закона за корпоративното подоходно облагане, Закона за местните данъци и такси, Закона за данък върху добавената стойност, Закона за счетоводството, Валутния закон и др.\r\nС предложените в законопроекта промени на различни разпоредби се предвижда да се събира по служебен ред следната информация:\r\n•\tИнформация за наличие или липса на задължения по чл. 87 от ДОПК, като същата да се предоставя по служебен ред от Националната агенция за приходите, Агенция „Митници“ и съответната община към компетентните органи, изискващи информацията;\r\n•\tСправка от Търговския регистър, че лицата не са в производство по несъстоятелност или ликвидация, когато подават искане за издаване на лиценз за управление на данъчен склад, за издаване на удостоверение за освободен от акциз краен потребител или друг регистрационен режим по Закона за акцизите и данъчните складове;\r\n•\tИнформация, че лицата не са извършили тежко или повторно нарушение по Закона за акцизите и данъчните складове, когато подават искане за издаване на лиценз, регистрация или удостоверение за извършване на дейности с акцизни стоки.\r\nВ проекта на ЗИД на ДОПК се предвижда юридическите лица, които не са осъществявали дейност през данъчната година и които са освободени от подаване на годишен отчет за дейността, да бъдат освободени от задължението за подаване на годишна данъчна декларация по Закона за корпоративното подоходно облагане и за обявяване на годишните финансови отчети в търговския регистър. Проектът предвижда при първоначално заявяване за вписване пред Агенцията по вписванията лицата да могат едновременно с това да упражнят и правото си за доброволна регистрация по Закона за данък върху добавената стойност. Регистрацията по ЗДДС в този случай ще се извършва по облекчена административна процедура. По този начин ще се избегне необходимостта лицата да посещават и двете администрации. Също така се предлага да отпадне и задължението за данъчно задължените лица за съставяне на опис за наличните активи при регистрация по Закона за данък върху добавената стойност.\r\nС предложения ЗИД на ДОПК се въвеждат и правилата на Директива на ЕС по отношение на достъпа на данъчните органи до информация за борбата с изпирането на пари. Срокът за транспониране на Директивата е 31 декември 2017 година. \r\nПравителството намалява административната тежест и при издаването на лицензи по Закона за хазарта, като предлага на Народното събрание да приеме по служебен път да се събират следните документи: информация за наличие или липса на задължения по чл. 87, ал. 11 от ДОПК; справка за актуална търговска регистрация и актуален учредителен акт, съответно устав на искателя; одитиран годишен финансов отчет за предходната година на искателя; справка за документите за собственост и за ползване на сградите и помещенията, в които се намира обектът за организиране на хазартни игри и справка за валидност на лиценза за извършване на частна охранителна дейност.\r\nС приемането на предлаганите промени ще се намали броят на изискваните документи, ще се опрости процедурата по предоставяне на услугата, както и ще се намали финансовата тежест за лицата чрез отпадане на необходимостта от предоставяне на посочените документи.", "date": "2017.09.27", "title": "Предлагат се промени в данъчното законодателство за намаляване на административната тежест върху гражданите и бизнеса"}
{"url": "http://www.focus-news.net/news/2017/09/27/2440268/zakonodatelni-promeni-podobryavat-regulatsiyata-na-iziskvaniyata-za-sotsialna-integratsiya-na-horata-s-uvrezhdaniya.html", "text": "Правителството предлага промени в Закона за интеграция на хората с увреждания и одобри промени в правилника за неговото прилагане. Целта е да бъде намален броят на изискваните от гражданите документи и да се осигури по-добро регулиране на изискванията за социална интеграция на хората с увреждания и упражняване на техните права. Това съобщиха от правителствената информационна служба.\r\nПромените в закона обединяват в една три от декларациите за издаване на удостоверения за регистрация на лицата, осъществяващи дейност по предоставяне на помощни средства, приспособления и съоръжения за хора с увреждания и медицински изделия, посочени в списъците по чл. 35г, ал. 1 от ЗИХУ. Необходимата информация от Национална база данни „Население“, Търговския регистър и Националната агенция по приходите ще бъде събирана служебно, като в резултат намаляват и изискуемите към момента документи от заявителите.\r\nПромените в правилника за прилагане на ЗИХУ дават възможност да се обединят административни услуги, а именно отпускането на допълнителната парична помощ за пътни разходи в страната за изработване, покупка или ремонт на помощни средства, приспособления и съоръжения и/или медицински изделия с отпускането на целеви помощи за покупка и ремонт на помощни средства, приспособления и съоръжения и/или медицински изделия.\r\nИзменя се също заявление-декларацията, която обединява искането за извършване на социална оценка и отпускане на месечна добавка за социална интеграция.\r\nСрокът за изготвяне на социален доклад се намалява от 30 на 20 дни.", "date": "2017.09.27", "title": "Законодателни промени подобряват регулацията на изискванията за социална интеграция на хората с увреждания"}
{"url": "http://www.focus-news.net/news/2017/09/27/2440269/namalyava-se-administrativnata-tezhest-za-rabotodatelite-pri-naemane-na-rabotnitsi-ot-darzhavi-izvan-es.html", "text": "Процедурата за достъп до пазара на труда на работници от държави извън ЕС ще се облекчи за работодателите, без да се засягат правата на българските работници. Това предвиждат промени в Правилника за прилагане на Закона за трудовата миграция и трудовата мобилност, които бяха приети от правителството. Това съобщиха от правителствената информационна служба.\r\nСпоред новите разпоредби от работодателите ще се изискват по-малко документи, когато искат разрешение да наемат чужденци. За тях отпада задължението да представят в Агенцията по заетостта документи за регистрация на фирмата, единен идентификационен код и удостоверение за актуално състояние. Необходимата информация ще се набавя по служебен път.\r\nПромените ще намалят административната тежест за работодателите при наемането на работници от трети държави.", "date": "2017.09.27", "title": "Намалява се административната тежест за работодателите при наемане на работници от държави извън ЕС"}
{"url": "http://www.focus-news.net/news/2017/09/27/2440270/balgariya-i-rumaniya-shte-prouchvat-vazmozhnostta-za-izgrazhdane-na-nov-most-nad-r-dunav-pri-ruse-gyurgevo.html", "text": "Министерският съвет одобри като основа за водене на преговори меморандум между правителствата на България и Румъния за извършване на задълбочени проучвания за изграждане на нов мост на р. Дунав при Русе-Гюргево. Това съобщиха от правителствената информационна служба.\r\nАнализът показва многократно нарастване през последните години на автомобилния трафик през Дунав мост 1, както и на търговския обмен по Рейнско-Дунавския коридор (коридор 7). Съществуващото съоръжение е открито за експлоатация преди повече от 60 години и техническите му възможности не позволяват облекчаване на трафика. Поради дългата му експлоатация се налага рехабилитация на конструкцията и спирания на движението. Това води до значителни задръствания, натоварване на инфраструктурата и други затруднения. Изграждането на ново съоръжение при Русе-Гюргево ще облекчи значително съществуващия трафик, ще намали негативното въздействие върху околната среда и ще има цялостен положителен икономически ефект за двете страни.\r\nС подписването на Меморандум между правителствата на България и Румъния за проучвания за изграждане на нов мост на р. Дунав при Русе-Гюргево двете страни ще поставят основа за подобряване на транспортната си свързаност и повишаване на икономическата активност в региона. Подкрепа за изграждането на ново съоръжение на р. Дунав при Русе-Гюргево е изразена и от местните и регионални власти на двете страни.\r\nОдобрен беше и проект на споразумение между Изпълнителна агенция „Морска администрация” и Румънската морска администрация за предоставяне на достъп на кораби, нуждаещи се от помощ, до места за убежища.\r\nС подписването му ще се изпълнят изискванията на Директива 2002/59/ЕО за създаване на система на Общността за контрол на движението на корабите и за информация. Споразумението определя процедурите за сътрудничество с румънската страна за съставянето на план за приемането на кораби в пристанищата в Черноморския регион и обезпечаването на тяхната безопасност. Регламентират се принципите на двустранното сътрудничество, както и вземането на решения при предоставяне на място за убежище на кораб с оглед избягване на ненужен риск за корабоплаването и околната среда. Ще се подобри обмяната на информация за улеснение на координацията между компетентните органи в двете държави за навременна намеса, оказване на помощ и предоставяне на места за убежища.", "date": "2017.09.27", "title": "България и Румъния ще проучват възможността за изграждане на нов мост над р. Дунав при Русе-Гюргево"}
{"url": "http://www.focus-news.net/news/2017/09/27/2440271/obezpecheno-e-kompyutarnoto-i-komunikatsionno-oborudvane-na-postoyannata-ni-delegatsiya-kam-nato.html", "text": "Правителството одобри допълнителни разходи по бюджета на Министерството на външните работи в размер до 149 хил. лв. и поемането на нов ангажимент за разход до 1,5 млн. лева. Средствата са за обезпечаване с компютърна и комуникационна техника и обзавеждане на Постоянната делегация на България към НАТО в новата Главна квартира на Алианса в Брюксел. Това съобщиха от правителствената информационна служба.\r\nИзграждането на нова Главна квартира на НАТО в Брюксел е ангажимент, поет от всички съюзници. С цел създаване на необходимите условия за работа на Постоянната ни делегация към Алианса, гарантиране на непрекъснатост на работния процес и пълноценно извършване на дейността й в новата Главна квартира е необходимо осигуряване на компютърно и комуникационно оборудване и напълно изградени мрежи за обработка и обмен на информация.", "date": "2017.09.27", "title": "Обезпечено е компютърното и комуникационно оборудване на постоянната ни делегация към НАТО"}
{"url": "http://www.focus-news.net/news/2017/09/27/2440272/afp-es-globi-skaniya-s-880-mln-evro.html", "text": "В сряда Европейският съюз наложи глоба в размер на 880 млн. евро на производителя на камиони „Скания“, като обвини фирмата, че се е съгласила да фиксира цените и да избягва разходите, свързани с по-строгите правила за замърсяване, предава AFP.\r\nДо този момент „Скания“, собственост на германския автомобилен гигант „Фолксваген\", бе единствената компания, която бе пренебрегната от Брюксел в разследване за нарушения на пет други производители на камиони, глобени с обща сума от три милиарда евро.Тереза Герова", "date": "2017.09.27", "title": "AFP: ЕС глоби „Скания“ с 880 млн. евро"}
{"url": "http://www.focus-news.net/news/2017/09/27/2440273/pravitelstvoto-otpuska-dopalnitelno-8-mln-lv-za-ukrepvane-na-svlachishta-na-teritoriyata-na-oblast-burgas.html", "text": "С прието от правителството постановление се осигуряват допълнителни средства от централния бюджет в размер на 8 млн. лв. по бюджета на Министерството на регионалното развитие и благоустройството. Със средствата ще се финансира укрепването на свлачища в бургаския квартал Сарафово и на северния бряг на гр. Царево. Това съобщиха от правителствената информационна служба.\r\nДвата обекта са с голямо обществено значение за развитието на регионите, в които попадат. Изпълнението им е наложително за опазване на живота и здравето на хората и за предотвратяване развитието на проявени неблагоприятни геодинамични процеси.\r\nРеализирането на обектите ще допринесе за постигане на целите на Националната програма за превенция и ограничаване на свлачищата на територията на Република България, ерозията и абразията по Дунавското и Черноморското крайбрежие 2015-2020 г. С изграждането на укрепителните, брегоукрепителни и отводнителни съоръжения ще се предотврати развитието на свлачищните процеси по крайбрежни участъци с обща дължина около 2 км, ще се укрепи брегът на Черно море в района на кв. Сарафово и на гр. Царево и така ще се предотврати намаляването на територия на България вследствие на абразионни процеси.", "date": "2017.09.27", "title": "Правителството отпуска допълнително 8 млн. лв. за укрепване на свлачища на територията на област Бургас"}
{"url": "http://www.focus-news.net/news/2017/09/27/2440274/dobrich-obshtinskiyat-mladezhki-tsentar-zahari-stoyanov-zapochva-initsiativata-naslednitsi.html", "text": "Общински младежки център - Добрич „Захари Стоянов“ започва инициативата „Наследници“. Това съобщи Надя Неделчева, организатор в Младежкия център, предаде кореспондентът на Радио „Фокус” – Варна. В инициативата могат да се включат всички млади хора, родственици на видни личности от българската история - общественици, духовници, военни, писатели и други граждани, чиито принос за града или държавата не бива да бъде забравен. Инициативата е посветена на 1 ноември - Ден на народните будители.  По думите на Надя Неделчева вече има проявен интерес към инициативата от младите хора. Идеята е чрез тях да бъде събран снимков и текстов материал, който да „разказва“ за духовните личности на Добруджа. В петък – 29 септември, от 8,00 до 20,00 часа Младежкият център ще бъде домакин на Регионално надпяване на хората от третата възраст по повод 1 октомври - Международен ден на възрастните хора. Музикалният форум е организиран със съдействието на Съюза на пенсионерите. \r\nЖулиета НИКОЛОВА", "date": "2017.09.27", "title": "Добрич: Общинският младежки център „Захари Стоянов“ започва инициативата „Наследници“"}
{"url": "http://www.focus-news.net/news/2017/09/27/2440275/varna-mazh-ubil-po-osobeno-machitelen-nachin-i-s-osobena-zhestokost-rodniya-si-brat-poluchi-12-godini-lishavane-ot-svoboda-pri-strog-rezhim.html", "text": "Предаденият на съд по обвинителен акт на Окръжната прокуратура във Варна Георги В. за братоубийство, извършено по особено мъчителен начин и с особена жестокост, бе осъден на 12 години лишаване от свобода при строг режим на изтърпяване на наказанието. Това съобщиха от пресцентъра на Апелативна прокуратура – Варна.\r\nСъстав на Варненския окръжен съд призна за виновен по повдигнатото обвинение 43-годишния подсъдим, като го осъди на 18 години лишаване от свобода. Заради съкратеното съдебно следствие, което поиска подсъдимият, наказанието му бе редуцирано с една трета. Общото наказание, което Георги В. ще изтърпява, е 12 години лишаване от свобода. В тежест на подсъдимия са и направените по делото разноски в размер над 3000 лева. \r\nТежкото престъпление станало на 17 януари тази година в дома на бабата на двамата братя в село Житница. Сигналът за намереното мъртво тяло на Данаил бил подаден от подсъдимия до кмета на селото. При извършения оглед в дома на убития е намерено и оръжието на престъплението – дървена тояга. \r\nМежду двамата братя, които били отгледани от баба си и дядо си, имало чести конфликти. Убитият Данаил харчел пенсията на баба си за алкохол. При разправия за това той я бутнал и възрастната жена счупила тазобедрена кост. След претърпяната операция баба му се преместила да живее в дома си в град Провадия. Георги отишъл при нея, за да полага грижи за възстановяването й, а Данаил останал в Житница. Препитавал се със средства, които близки на покойници му плащали да копае гробове. \r\nГеорги В. често ходел до къщата в село Житница, откъдето пренасял дърва за огрев в дома им в Провадия. Дървата баба му получавала като социално слаба. \r\nНа 16 януари 2017 г. той се качил на влака и отишъл в Житница с намерението да вземе още дърва, с които да се отопляват в Провадия. След като пристигнал в селото, през нивите се отправил към семейната къща. Вратите били затворени с катинари, но работел телевизорът. Брат му Данаил го нямало и Георги решил да го чака, докато се прибере. \r\nСлед като Данаил се върнал от гостуване в ромско семейство, които често го хранели, Георги вързал ръцете му. Започнала разправия за дървата, които подсъдимият искал да вземе на другия ден и да отнесе в Провадия. Георги нанесъл побой над физически по-слабия Данаил. С дървена тояга налагал брат си навсякъде по тялото, главата и лицето, после продължил да го рита в главата, докато Данаил престанал да мърда. \r\nСлед престъплението избърсал кръвта от лицето му, разходил се, умувайки какво да прави. Върнал се да провери дали състоянието на зверски пребития не се е подобрило и решил да заличи следите си. Кървавите дрехи на пострадалия събрал и изхвърлил в чували заедно с въжето, с което вързал ръцете му.   \r\nСлед като се прибрал в Провадия, съблякъл и своите дрехи, по които също имало кръв. Решил да се освободи от тях, като ги изхвърли в нивите край Житница. Около 18,20 часа на 17 януари Георги се качил на влака за Житница. Заровил окървавените си дрехи в снежна пряспа и отишъл в къщата. Дървената сопа, с която удрял брат си Данаил, Георги укрил в нужника на двора. После отишъл в кметството да съобщи, че брат му не е добре. Кметът повикал полиция и заедно отишли в дома на Данаил. \r\nКомплексната съдебномедицинска експертиза посочила като причина за смъртта на Данаил контузия на мозъка, довела до остра дихателна и сърдечно-съдова недостатъчност. Множество тежки травми по тялото на убития били установени и по време на аутопсията на трупа. \r\nПо делото били назначени и комплексна биологична и трасологична експертиза, а ДНК-експертизата категорично уличила Георги като извършител на умишленото убийство, извършено по особено мъчителен начин и с особена жестокост.   \r\nПрисъдата на Варненския окръжен съд подлежи на обжалване и протест пред Апелативния съд във Варна.", "date": "2017.09.27", "title": "Варна: Мъж, убил по особено мъчителен начин и с особена жестокост родния си брат, получи 12 години лишаване от свобода при строг режим"}
{"url": "http://www.focus-news.net/news/2017/09/27/2440276/blagoevgrad-lek-avtomobil-e-samokatostrofiral-v-rayona-na-kresnenskoto-defile-pri-otbivkata-za-selo-oshtava.html", "text": "Лек автомобил е самокатострофирал в района на Кресненското дефиле, при отбивката за село Ощава. Това каза за Радио „Фокус“-Пирин дежурният служител в Областно пътно управление-Благоевград. При инцидентът няма пострадали, а само материални щети. Превозното средство е извън пътното платно и не затруднява движението.", "date": "2017.09.27", "title": "Благоевград: Лек автомобил е самокатострофирал в района на Кресненското дефиле, при отбивката за село Ощава"}
{"url": "http://www.focus-news.net/news/2017/09/27/2440277/plyus-info-makedoniya-nikola-gruevski-ostava-bez-pasport.html", "text": "Лидерът на ВМРО-ДПМНЕ Никола Груевски остава без паспорт -  Основният съд в Скопие отхвърли искането на бившия македонски премиер да му бъде върнат документа, предава електронната медия „Плюс Инфо“.\r\nНа Груевски е наложена и забрана за издаване на нов документ, с който би могъл да напусне пределите на страната. Адвокатите му разполага с тридневен срок, за да обжалват решението на съда. Тереза Герова", "date": "2017.09.27", "title": "„Плюс Инфо“ (Македония): Никола Груевски остава без паспорт"}
{"url": "http://www.focus-news.net/news/2017/09/27/2440278/veliko-tarnovo-nad-4000-kasa-tsigari-bez-banderol-sa-izzeti-ot-targovski-obekt-v-gorna-oryahovitsa.html", "text": "Над 4000 къса цигари без акцизен бандерол иззеха служители на полицейското управление в Горна Оряховица при проверка на търговски обект, съобщават от Областна дирекция на МВР – Велико Търново. Вчера при извършена проверка на магазин за хранителни стоки в града, собственост на 64-годишния П. К., известен на полицията и осъждан, са установени и иззети общо 4060 къса цигари от различни марки, без поставен акцизен бандерол. По случая е започнато бързо производство.", "date": "2017.09.27", "title": "Велико Търново: Над 4000 къса цигари без бандерол са иззети от търговски обект в Горна Оряховица"}
{"url": "http://www.focus-news.net/news/2017/09/27/2440279/otkriva-se-gkpp-kaynardzha.html", "text": "Министерският съвет прие решение за откриване на граничен контролно-пропускателен пункт „Кайнарджа“. Откриването на пункта е в изпълнение на българо-румънско споразумение от 2012 г. Това съобщиха от правителствената информационна служба.\r\nСъгласно Регламент на Европейския парламент българските и румънските гранични полицейски органи следва да прилагат съвместен контрол на общите граници, при който преминаващите през сухопътните гранични пунктове лица и превозни средства следва да бъдат спирани само веднъж с цел извършване на проверки при влизане и излизане. От 2007 г. е в сила и междуправителствено споразумение на България и Румъния за съвместен контрол за преминаване на границата.\r\nПо силата на Споразумението и в съответствие с Кодекса на шенгенските граници, шосейният граничен преход е изграден на румънска територия, като са предвидени съоръжения за гранични проверки както на румънските, така и на българските гранични полицейски органи.", "date": "2017.09.27", "title": "Открива се ГКПП „Кайнарджа“"}
{"url": "http://www.focus-news.net/news/2017/09/27/2440280/pregled-na-mezhdunarodnite-novini-do-13-chasa-agentsiya-fokus.html", "text": "С проектозакона за защита на малцинствата в Албания, подготвен от правителството, официална Тирана признава наличието на македонско, гръцко, влашко, черногорско, сръбско, босненско и египетско малцинство в страната, но не и на българско, предава македонската информационна агенция „Макфакс“.\r\nАлбанският външен министър Дитмир Бушати, който представи законопроекта, подчерта, че в съответствие с препоръките на Европейския съюз, Тирана ще приеме този важен закон, който регламентира всички права на малцинствата в страната. Той подчерта, че този закон ще регулира използването на малцинствения език в администрацията.\r\nСпоред Брюксел приемането на Закон за защита на малцинствата трябва да бъде един от приоритетите на Тирана. В подготвения проект обаче не се споменава за наличието на българско малцинство в страната.\r\n*** В сряда Интерпол одобри кандидатурата на Палестина за членство в международната полицейска организация, въпреки ожесточената съпротива от страна на Израел.\r\n„С новите държави-членки Палестина и Соломоновите острови, броят на страните в Интерпол достигна до 192“, се казва в съобщение на организацията, публикувано в социалната мрежа „Туитър“.\r\nОрганизацията се среща в Пекин за годишното си общо събрание.\r\n*** След като стана ясно, че популистите от „Алтернатива за Германия“ ще влязат в Бундестага за първи път след създаването на партията през 2013 г., Съюзът (ХДС/ХСС) пожела за поста председател на парламента да бъде избрана възможно най-силна личност. Според канцлера Ангела Меркел финансовият министър Волфганг Шойбле е идеален кандидат за него.\r\nВ кулоарите на първото заседание на новата фракция Меркел се опита лично да убеди Шойбле да приеме поста. На самата среща обаче темата не бе предмет на дискусия. Все още не е ясно дали са проведени разговори между лидера на ХДС и финансовия министър, но не се очаква бързо утвърждаване на наследника на Норберт Ламер. \r\nНовият лидер на парламентарната фракция на ХСС Александър Добринд одобри идеята Шойбле да поеме ключовия пост в законодателния орган. „Председателите на Бундестага винаги са изключителни личности и изтъкнати парламентаристи. И Волфганг Шойбле е точно такъв“, коментира Добринд.\r\n*** Председателят на Свободната демократическа партия (СвДП) Кристиан Линднер охлади надеждите за съставяне на коалиционно правителство със Съюза (ХДС/ХСС) и „Зелени“. „Някои превръщат „ямайската коалиция“ в романтичен политически проект“, заяви за изданието младият лидер на свободните демократи.\r\n„Истината е, че има математическо мнозинство, но всяка от партиите има свои мандати. Дали те може да бъдат свързани без противоречия в интерес на страната, все още не е ясно. Политиката не е математика“, коментира Линднер. \r\nЛидерът на германските свободни демократи подчерта, че  неговата партия „винаги е готова за разговори“, уточнявайки, че най-напред предстои ХДС и ХСС да преминат през „вътрешен процес на изясняване“. Това се отнася и за „Зелени“. \r\nЕто защо Линднер увери, че партията му би влязла в коалиция, само ако има „тенденция в германската политика“. Той припомни, че свободните демократи настояват за реформи в образователната система и икономиката. СвДП искат също и „въвеждане на закон за имиграцията, базиран на канадския модел. Искаме разумна енергийна политика и отхвърляне на автоматичните финансови трансфери в Европа“. Тези цели няма да се променят. „Ако не е възможно изпълнението им заедно със Съюза (ХДС/ХСС) и „Зелени“, то тогава не остава друго, освен да представим аргументите си от редиците на опозицията“, отбеляза Линднер.\r\n*** Иракската армия е отбила успешно атака на екстремистите от „Ислямска държава“ край Рамади след боеве, продължили няколко часа.\r\n„Силите за сигурност поеха контрол над Ал Таш и Маджр“, заяви пред репортери началникът на полицията в провинция Анбар, като допълни, че „всички членове на „Ислямска държава“ са ликвидирани“.\r\nОперацията на джихадистите вероятно е била опит за отклоняване на офанзивата, която правителството в Багдад обяви миналата седмица срещу групировката, която все още контролира серия градове по долината на Ефрат.\r\n*** Ракета се е разбила близо до международното летище в Кабул, малко след като министърът на отбраната на САЩ Джеймс Матис пристигна в афганистанската столица за преговори.\r\n„Тази сутрин ракета се разби близо до летището. Няма съобщения за жертви\" ,заяви говорителят на вътрешното министерство Найбиб Датски.\r\nКъм момента никой не е поел отговорност за изстрелването на снаряда.\r\n*** Около 30 хил. души са евакуирани във Виницката област в Украйна, след като поредица от експлозии в склад за боеприпаси в Калиновка причини силен пожар, съобщава Държавната служба на Украйна по извънредни ситуации.\r\nВ района на пожара е изцяло преустановено движението на автомобилния и железопътния транспорт. В радиус от 50 километра е закрито и въздушното пространство. Временно е преустановено и подаването на природен газ към редица населени места в района. \r\nЗа справяне със стихията са задействани близо 700 души и 149 единици техника. По данни на Генералния щаб на украинската армия сапьорски екипи вече са пристъпъли към разчистване на територията.\r\n*** Европа трябва да се подготви за по-добре за нападения от страна на ислямистските фундаменталисти и за нови видове атаки, предупреждава председателят на базирания в Лондон Международен институт за стратегически изследвания Франсоа Хейзбург, който посети Атина по покана на местен мозъчен тръст.\r\nEекспертът по сигурността подчертава, че като „врата на Европа\" за милиони търсещи убежище и мигранти, Гърция също е изложена на риск, тъй като може да бъде както мишена, така и транзитна точка за ислямистите.\r\nПредвид начина, по който се очаква Гърция да се справи с „многобройните заплахи с ограничени ресурси\", той твърди, че ще подкрепи европейска програма за борба с тероризма, която ще включва трансгранично сътрудничество в разузнаването и споделянето на данни. \r\nКато бивш специален съветник по въпросите на сигурността на френските президенти Никола Саркози и Франсоа Оланд, както и основател на Френско-германския съвет за отбрана и сигурност, в Атина Хейзбург обсъди мигрантската криза, значението на сделка за бежанците между Турция и Европейския съюз, затварянето на балканския маршрут и ролята на НАТО.\r\n***", "date": "2017.09.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/27/2440281/tsvetan-tsvetanov-gerb-razgranichavame-se-ot-deystviyata-na-kmeta-na-haskovo-dobri-belivanov.html", "text": "Разграничаваме се от действията на кмета на Хасково Добри Беливанов. Дори разбрах, че в момента не е в Хасково, а на приятна туристическа дестинация с бизнесмен, който е от Хасковския регион. Това каза пред журналисти в Народното събрание председателят на ПГ на ГЕРБ Цветан Цветанов, предаде репортер на Агенция „Фокус“. „Това излезе в политическото пространство и в медиите и за нас е недопустимо. Когато има важни проблеми, които да се решават, ти да си направиш приятна туристическа дестинация“, коментира той. „Позицията на общинското ръководство в Хасково не е изненада и в общи линии е съгласувана с централното ръководство“, обясни Цветан Цветанов. „Г-н Добри Беливанов не се ползва с подкрепата на партията на местно ниво, защото изцяло се е отклонил от обещанията, които дадохме през последните няколко години“, заяви той.  По повод думи на Елена Йончева в ефира на Bulgaria ON AIR, че Хасково е нов „суджук гейт “Цветан Цветанов коментира: „В тази ситуация партия, която няма ясна визия за политическата същност на това, което трябва да се прави в един град, ще прави опит да се възползва от евентуалното решение и позиция на общинското ръководство“. „Не искам да влизам в този словесен дебат с Елена Йончева. Ние си имаме своята политическа позиция, своя капацитет и ще направим всичко възможно да защитим обществения интерес“, посочи председателят на ПГ на ГЕРБ. „Няма да нарушим силата на ГЕРБ в Хасковска област. По-добре е да назоваваш проблемите с истинските им имена отколкото да се криеш зад тях и да смяташ, че имаш кмет, който можеш да защитаваш на всяка цена“, посочи Цветан Цветанов. „След като виждаме, че се образува дефицит и има проблем по-добре е да излезем и да бъдем искрени към обществото“, каза още той. \r\nБиляна ИВАНОВА", "date": "2017.09.27", "title": "Цветан Цветанов, ГЕРБ: Разграничаваме се от действията на кмета на Хасково Добри Беливанов"}
{"url": "http://www.focus-news.net/news/2017/09/27/2440282/ukrinform-ot-gsht-na-ukrayna-uveriha-che-70-ot-arsenala-v-kalinovka-ne-e-zasegnat-ot-bushuvashtiya-pozhar.html", "text": "Към сутрешните часове на 27 септември 70 % от територията на военните складове край Калиновка във Виницката област, където избухна пожар, не е засегната от стихията. Това заяви началникът на пресслужбата на Генералния щаб на Въоръжените сили на Украйна Владислав Селезнев, предава кореспондент на Укринформ.\r\n„Извършено е наблюдение с безпилотен летателен апарат, което показа, че около 70 % от арсенала не е засегнат от взривовете и пожара“, увери Селезнев. \r\nКъм момента се разследват няколко версии за инцидента, допълни Селезнев.Тереза Герова", "date": "2017.09.27", "title": "Укринформ: От ГЩ на Украйна увериха, че 70 % от арсенала в Калиновка не е засегнат от бушуващия пожар"}
{"url": "http://www.focus-news.net/news/2017/09/27/2440283/sliven-ot-kluba-po-sporten-ribolov-v-grada-predlagat-da-otpadne-kontsesiyata-na-izkustvenite-vodoemi-kray-selo-mechkarevo.html", "text": "Представители на Клуба по спортен риболов в Сливен предложиха на среща с кмета на града Стефан Радев концесията на изкуствените водоеми край село Мечкарево да отпадне като вариант за стопанисването им, предаде репортер на Радио „Фокус“ – Сливен. Девет предложения за отдаване на концесия на водоемите ще бъдат гледани утре на заседание на Общинския съвет. Риболовците направиха свои предложения за стопанисване на водоемите и припомниха, че досега те са ги зарибявали. Кметът и участниците в срещата се обединиха около идеята, че трябва да бъдат защитени интересите и на общината, и на любителите на спортния риболов.", "date": "2017.09.27", "title": "Сливен: От Клуба по спортен риболов в града предлагат да отпадне концесията на изкуствените водоеми край село Мечкарево"}
{"url": "http://www.focus-news.net/news/2017/09/27/2440284/unian-dvama-dushi-sa-postradali-v-rezultat-na-eksploziite-v-sklad-za-boepripasi-v-kalinovka.html", "text": "В резултат на пожара и последвалите взривове в склад за боеприпаси в близост до Калиновка, Виницка област, са пострадали двама души, предава УНИАН, като се позовава на информация от Държавната служба по извънредни ситуации. \r\n„Съгласно оперативната информация, са пострадали двама души, които са настанени в болница“, се казва в разпространеното съобщение. \r\nСъщевременно от службата поясниха, че продължава евакуацията в района. „За транспортиране на евакуираното население са задействани 50 автобуса, 10 линейки и психолози от Държавната служба по извънредни ситуации“, се казва още в текста.Тереза Герова", "date": "2017.09.27", "title": "УНИАН: Двама души са пострадали в резултат на експлозиите в склад за боеприпаси в Калиновка"}
{"url": "http://www.focus-news.net/news/2017/09/27/2440285/pazardzhik-okrazhniyat-sad-othvarli-iskaneto-za-otvod-na-dve-veshti-litsa-po-deloto-za-razprostranenie-ideite-na-idil.html", "text": "Окръжният съд в Пазарджик прочете комплексната експертиза, изготвена от двете вещи лица Александър Шунин и Пламен Орханкелиев по делото срещу 14-те обвиняеми за разпространение идеите на ИДИЛ, предаде репортер на Радио „Фокус” – Пазарджик. По искане на един от адвокатите бяха прочетени част от отговорите на експертите на въпроси, зададени като задача на експертизата. Вещото лице Шунин обяснява как се е сформирала ИДИЛ, кой е лидерът й и я определя като псевдодържава. Вещото лице уточнява, че за подробности по отношение на нейната структура трябва да се потърси мнението на други специалисти. Вещото лице Орханкелиев направи извода, че ИДИЛ определено пропагандира война, което е в разрез с ценностите на съвременното общество.\r\nЕкспертите отговориха на въпроси, зададени от адвокатите на подсъдимите, свързани с познанията им по ислямска теология. Пламен Орханкелиев обясни, че той не е теолог и това не е предмет на изготвената от него експертиза. Въпроси към двете вещи лица пожела да зададе и Ахмед Муса. Съдът даде почивка, за да бъде монтирана видеостената, за да се пуснат материалите, сдържащи се в профилите на обвиняемите в социалните мрежи.\r\nВаня НИКОЛОВА", "date": "2017.09.27", "title": "Пазарджик: Окръжният съд отхвърли искането за отвод на две вещи лица по делото за разпространение идеите на ИДИЛ"}
{"url": "http://www.focus-news.net/news/2017/09/27/2440286/dimitar-stanchev-direktor-na-meditsinski-tsentar-vav-velingrad-nedopustimo-e-balneolechenie-i-dobiv-na-volfram-na-edno-myasto.html", "text": "Протестиращите граждани от община Велинград пред РИОСВ-Пазарджик са твърдо против добива на волфрам на територията на курорта, каза по време на мирния протеста д-р Димитър Станчев, директор на медицински център във Велинград, предаде репортер на Радио „Фокус“ – Пазарджик. По думите му най-важният аргумент за това е, че Велинград е с най-силни традиции в профилактиката, балнеолечението и рехабилитацията на заболявания на дихателната система в цялата страна. „Настоявам да не се разваля традиционният курорт за лечение на българите, а и на чужденци през последните 10 години. Искам да съобщя и един неизвестен досега факт, а именно, че първата болница за рехабилитация в България е създадена през 1936 г. именно във Велинград с български и международни инвестиции и се е казвала „Света Петка Българска“. Недопустимо е балнеолечение и добив на волфрам на едно място“, уточни медикът.\r\nАлбена ЖИЛЕКОВА", "date": "2017.09.27", "title": "Димитър Станчев, директор  на медицински център във Велинград: Недопустимо е балнеолечение и добив на волфрам на едно място"}
{"url": "http://www.focus-news.net/news/2017/09/27/2440287/tsvetan-tsvetanov-gerb-za-iskane-na-ostavkata-na-dobri-belivanov-shte-vodim-razgovor-v-tsentralnoto-rakovodstvo-na-partiyata.html", "text": "За искане на оставката му ще водим разговор в централното ръководство. Не смятам, че трябва да го правим през медиите. Това каза пред журналисти в Народното събрание председателят на ПГ на ГЕРБ Цветан Цветанов във връзка с разграничаването на ГЕРБ от действията на кмета на Хасково Добри Беливанов, предаде репортер на Агенция „Фокус“. „Предстоят допълнителни срещи и разговори с Добри Беливанов. Убеден съм, че тогава ще имаме разговори по същество и ще изразим позицията си пред него, а не през медиите за него“, посочи той. „В политически план в цялата страна, когато правим подобни политически срещи казваме на кметовете да внимават, да правят всичко прозрачно. Знаем, че една от опорните точки на БСП във връзка с предстоящите местни избори през 2019 година ще бъде това да изострят и да засилят енергията си по атаки по кметовете на ГЕРБ“, коментира Цветан Цветанов. „Подготовката ни за предстоящия местен вот започва от сега, за да можем за 2 години да видим как общинските съветници са изпълнили своя дълг към обществото и как кметовете са изпълнили обещанията към избирателите си“, каза още председателят на ПГ на ГЕРБ. \r\nБиляна ИВАНОВА", "date": "2017.09.27", "title": "Цветан Цветанов, ГЕРБ: За искане на оставката на Добри Беливанов ще водим разговор в централното ръководство на партията"}
{"url": "http://www.focus-news.net/news/2017/09/27/2440288/reuters-spored-ukrainskiya-premier-intsidentat-kray-kalinovka-e-predizvikan-ot-vanshni-faktori.html", "text": "Пристигайки в Калиновка, Виницка област, където по-рано избухна пожар в склад за боеприпаси, Министър-председателят на Украйна Володомир Гройсман заяви, че инцидентът е предизвикан от „външни фактори“, предава Reuters.\r\nПожарът и серията експлозии във военния склад, разположен на около 270 км западно от столицата Киев, наложи евакуацията на около 24 хил. души, а също и затварянето на въздушното пространствп в региона. Тереза Герова", "date": "2017.09.27", "title": "Reuters: Според украинския премиер инцидентът край Калиновка е предизвикан от „външни фактори“"}
{"url": "http://www.focus-news.net/news/2017/09/27/2440289/sofiya-politsiyata-izdirva-72-godishnata-mariyka-veselinova-ivanova-koyato-e-v-neizvestnost-ot-26-avgust-tazi-godina.html", "text": "Областната дирекция на МВР – София издирва 77-годишната Марийка Веселинова Иванова по молба на нейните близки. Възрастната жена е в неизвестност от 18.00 часа на 26 август т.г., като за последно е била видяна в района на с. Вишан, община Драгоман. Това съобщиха от Областната дирекция на МВР – София. \r\nИванова е с ръст 160 - 170 см, с къса бяла коса и кафяви очи. Била е облечена с жълта блуза с къс ръкав и сива пола, без обувки. Жената страда от старческа деменция.\r\nПризовават се гражданите, които имат информация относно местонахождението на издирваната, да се обадят на , в Районно управление „Полиция” – Сливница на тел.  или в най-близкото поделение на МВР.\r\nАнонимността е гарантирана.", "date": "2017.09.27", "title": "София: Полицията издирва 72-годишната Марийка Веселинова Иванова, която е в неизвестност от 26 август тази година"}
{"url": "http://www.focus-news.net/news/2017/09/27/2440290/nap-sabra-nad-3-mln-leva-prosrocheni-dalgove-ot-targovtsi-s-techni-goriva-i-aktsizni-skladodarzhateli.html", "text": "Над 3 млн. лева общо събра НАП, след като подложи на постоянен мониторинг задълженията на търговците на течни горива и собствениците на лицензирани акцизни складове, съобщиха от пресцентъра на НАП. Мярката предвижда непрекъснато проследяване на задълженията и директен телефонен контакт, ако търговците и складодържателите пропуснат да внесат данъците, осигурителните си вноски и задълженията си за акциз и мита навреме в бюджета.\r\nНа този специален мониторинг през август тази година са били подложени 82 държатели на акцизни складове. 32-ма от тях са изчистили дългове за 800 000 лв. след започването му, а още толкова са платили частично задълженията си или са ги обезпечили. НАП е уведомила Агенция „Митници“ за един некоректен складодържател, на който трябва да се отнеме лиценза. Предстои изпращане на уведомления за още 12 държатели на акцизни складове, тъй като не са предприели никакви действия за плащане на дълговете си.\r\nОт октомври миналата година на подобно наблюдение са подложени и 91 търговци с течни горива, които имат задължения по ДДС. Те са вписани в специален регистър и са задължени да внасят обезпечение по Закона за данък върху добавената стойност, а общият брой на търговците в този списък е над 500. Резултатите от наблюдението до този момент показват, че от октомври 2016 г. до края на август 2017 г., след обаждане от приходната агенция, тези 91 дружества са внесли 2 млн. лв. забавени плащания към бюджета.\r\nОт НАП подчертават, че мярката за непрекъснат мониторинг на търговците от тези два сектора има не само фискален, но и дисциплиниращ ефект. Наблюденията на публичните изпълнители показват, че фирмите обикновено коригират своето поведение, след като веднъж вече са попаднали в полезрението на приходната администрация.", "date": "2017.09.27", "title": "НАП събра над 3 млн. лева просрочени дългове от търговци с течни горива и акцизни складодържатели"}
{"url": "http://www.focus-news.net/news/2017/09/27/2440291/burgas-chastichno-bedstveno-polozhenie-e-obyaveno-v-obshtina-malko-tarnovo-zaradi-pridoshlata-reka-mladezhka.html", "text": "Частично бедствено положение е обявено за няколко селища в община Малко Търново заради придошлата река Младежка, съобщи за Радио „Фокус“ кметът на Общината Илиян Янчев. Това са селата Младежко, Калово, Бяла вода, Граматиково и Стоилово. Има частично наводнени къщи - с навлязла вода на първия етаж, както и мазе на жилищен блок. Пътят за с. Младежко е наводнен и затворен заради придошлите води на реката. В селата Калово, Бяла вода и Граматиково има наводнени улици. Няма бедстващи хора. „Валежите намаляват и се надявам, че водата ще се оттече“, каза още кметът на Малко Търново. \r\nНивото на река Велека също е критично,като остава около метър, за да прелее от моста в местността Качул.\r\nМария РУСЕВА", "date": "2017.09.27", "title": "Бургас: Частично бедствено положение е обявено в община Малко Търново заради придошлата река Младежка"}
{"url": "http://www.focus-news.net/news/2017/09/27/2440292/tsvetan-tsvetanov-gerb-predstoi-da-napravim-promyana-na-obshtinskite-rakovodstva-v-nyakoi-obshtini.html", "text": "В някои общини предстои да направим промяна на общинските ръководства. Това ми е възложено като зам.-председател на партията. Това каза пред журналисти в Народното събрание председателят на ПГ на ГЕРБ Цветан Цветанов, предаде репортер на Агенция „Фокус“. „Има райони, където имаме проблеми със слаби резултати. Показахме го в Добрич, където 2015 година от всички общини в областта имаме спечелени избори само в община Шабла, която е най-малката община в областта“, посочи той. „В момента действително започваме да се отваряме към достойните местни жители, които могат да градят авторитета на партията и да получим обществената подкрепа“, обясни Цветан Цветанов. „Тази събота и неделя ще бъдем във Варна, имаме една академия на старейшините. Ще се срещна със структурата ни в Силистренска област, които ще направят двудневен семинар, и ще поговоря с тях. Ще мина и през някои други общини във Варненска област“, поясни председателят на ПГ на ГЕРБ. По повод проведената вчера среща между коалиционните партньор ГЕРБ и „Обединени патриоти“ Цветан Цветанов коментира, че разговорът е бил много откровен и е отчетено, че през последните месец и половина не са правени подобни срещи. „Това, което беше поето като ангажимент е да можем в началото на седмицата да правим подобни политически срещи във формат председатели на ВМРО, Атака и НФСБ, също така премиера и аз като зам.-председател“, каза още той.\r\nБиляна ИВАНОВА", "date": "2017.09.27", "title": "Цветан Цветанов, ГЕРБ: Предстои да направим промяна на общинските ръководства в някои общини"}
{"url": "http://www.focus-news.net/news/2017/09/27/2440293/zdf-hss-obsazhda-rezultatite-ot-nedelniya-vot-za-bundestag.html", "text": "Християнсоциалният съюз (ХСС) се събира днес за обсъждане на лошото представяне на партията в неделния вот за федерален парламент на Германия, предава телевизионният канал ZDF. \r\nВ ХСС са налице сериозни опасения, че постигането на абсолютно мнозинство след изборите за регионален парламент в Мюнхен, които ще се състоят следващата година, е поставено на карта. \r\nХСС получи едва 38,8 % на изборите в неделя – спад с повече от 10 %, в сравнение с предходния вот от 2013 г. Тереза Герова", "date": "2017.09.27", "title": "ZDF: ХСС обсъжда резултатите от неделния вот за Бундестаг"}
{"url": "http://www.focus-news.net/news/2017/09/27/2440294/shumen-zapochva-premahvaneto-na-stari-i-neaktualni-reklamni-tabeli-v-grada.html", "text": "Започва премахването на стари и неактуални рекламни табели в Шумен, съобщи на брифинг Борислав Станев, гл. инспектор „Контрол по чистотата” в Община Шумен, предаде репортер на Радио „Фокус“ - Шумен. Установени са около 80 рекламни елемента, разположени върху общински съоръжения, основно осветителни стълбове, които не са актуални към настоящия момент - амортизирани вследствие на външните услови, избелели и с нечетящи се надписи или поставени за търговски фирми и обекти, които вече не са действащи в Шумен. Те ще бъдат премахнати.\r\nСтанев уточни, че през последните няколко месеца в общината са въведени допълнителни изисквания към монтирането на рекламни елементи върху общински съоръжения, които допълват действащата Наредбата за рекламна дейност. Определени са три размера за рекламни елементи: 40х60, 60х80 и 120х90 см. Закрепването на рекламните табели трябва да става чрез скоби, като не се нарушава целостта на стълба или монтираното на него улично осветление. Табелите в двата големи размери трябва да се поставят на 3 метра височина, а малкият размер- най- малко на 2,50 метра. Монтажът на табелите е от страна на тротоара, а не откъм пътното платно. В разделителните ленти, където има осветителни стълбове, както е в по ул. „Софийско шосе“ в посока 5-ти км, е забравено поставянето на реклами. „Към момента повечето рекламни елементи са по новите правила, с изключение на някои фирми, на които явно принудително бъдат премахнати табелите“, посочи Станев.\r\nПо думите му са образувани 29 административно-наказателни преписки за незаконни рекламни табели в града. „Става въпрос за изтекъл срок на разрешение за рекламата, за неплатена рекламна площ или неотговарящи на изискванията табели, което не са премахнати от собствениците им“, каза още Станев. По преписките са издадени 29 наказателни постановления за общо 6 250 лв., като към момента са събрани 3 750 лв. от тях. Станев посочи, че при установяване на рекламни елементи, които не отговарят на изискванията на Наредбата за рекламна дейност, на собствениците се съставят актове и се дава се срок за премахване или преконструиране на рекламния елемент. Освен по списъка с около 80 незаконни рекламни табели, които ще бъдат премахнати, скоро са връчени наказателни постановления за още около 20 неотговарящи на изискванията табели. „Ако след изтичането на сроковете те не бъдат свалени от фирмите, тези табели също ще бъдат дадени за премахване“, каза Станев.   \r\nГлобата са незаконна табела е от 50 до 500 лв. В града има 5 общински билборда, които се използват за реклама на събития и прояви, организирани от Община Шумен. На общински терени са монтирани още 41 билборда, които са частни съоръжения и при ползването им се плаща за рекламната площ. От началото на годината приходите от билбордове и реклами са 123 000 лв.\r\nИвелина ИВАНОВА", "date": "2017.09.27", "title": "Шумен: Започва премахването на стари и неактуални рекламни табели в града"}
{"url": "http://www.focus-news.net/news/2017/09/27/2440295/sofiya-dvizhenieto-pri-km-44-na-magistrala-trakiya-v-posoka-stolitsata-se-izvarshva-v-edna-lenta-poradi-katastrofa.html", "text": "Движението при км 44 на автомагистрала „Тракия” в посока столицата се извършва в една лента поради катастрофа. Това съобщиха от пресцентъра на Агенция „Пътна инфраструктура”. Трафикът се контролира от „Пътна полиция”.", "date": "2017.09.27", "title": "София: Движението при км 44 на магистрала „Тракия” в посока столицата се извършва в една лента поради катастрофа"}
{"url": "http://www.focus-news.net/news/2017/09/27/2440296/afp-na-fona-na-raketnata-ataka-v-kabul-yens-stoltenberg-i-dzheyms-matis-potvardiha-angazhimenta-na-nato-i-sasht-kam-afganistan.html", "text": "Министърът на отбраната на САЩ Джим Матис и генералният секретар на НАТО Йенс Столтенберг потвърдиха ангажимента към Афганистан на фона на ракетна атака на талибаните край международното летище в Кабул, при която пострадаха петима цивилни, предава AFP.\r\nМатис е първият член на кабинета на американския президент Доналд Тръмп, който посещава Афганистан, след като Вашингтон обеща да продължи усилията си за стабилизиране на разкъсваната от война страна. \r\nМалко след пристигането на Матис в Кабул, в близост до международното летище в афганистанската столица се разби ракета. При нападението, отговорност за което поеха талибаните, пострадаха петима души от едно и също семейство. .Тереза Герова", "date": "2017.09.27", "title": "AFP: На фона на ракетната атака в Кабул: Йенс Столтенберг и Джеймс Матис потвърдиха ангажимента на НАТО и САЩ към Афганистан"}
{"url": "http://www.focus-news.net/news/2017/09/27/2440297/gd-granichna-politsiya-na-gkpp-kapitan-andreevo-ima-7-km-a-na-lesovo-4-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 7 км, а на ГКПП \"Лесово\" - 4 км колона от изчакващи товарни автомобили на изход. Това сочат данни към 13.30 часа, публикувани на сайта на ГД \"Гранична полиция\". На ГКПП \"Дунав мост-Русе\" и ГКПП \"Дунав мост-Видин\" на границата с Румъния са се образували колони по 3 км от изчакващи товарни автомобили на изход. На българо-гръцката граница на ГКПП \"Кулата\" трафикът е интензивен за товарни автомобили на вход и изход.\r\nНа границите със Сърбия и Македония трафикът е нормален на всички контролно-пропускателни пунктове.\r\nПредстои временно спиране на трафика на всички МПС, преминаващи в двете посоки по Дунав мост Видин-Калафат, поради техническа профилактика на мостовото съоръжение. Спирането на движението през ГКПП \"Дунав мост-Видин\" ще се осъществи от 13:00 ч. до 15:00 ч. на 28 септември 2017 г. Препоръчва се използването на други гранични контролно пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.27", "title": "ГД \"Гранична полиция\":  На ГКПП \"Капитан Андреево\" има 7 км, а на \"Лесово\" - 4 км колона от товарни автомобили на изход"}
{"url": "http://www.focus-news.net/news/2017/09/27/2440298/veliko-tarnovo-vavezhda-se-vremenna-organizatsiya-na-dvizhenieto-za-futbolnata-sreshta-na-stadion-ivaylo.html", "text": "Въвежда се временна организация на движението за футболната среща на стадион „Ивайло”, съобщиха от пресцентъра на Община Велико Търново. Великотърновският футболен тим Етър ВТ приема в събота отбора на ЦСКА – София. „Виолетовите“ разчитат на пълни трибуни на стадион „Ивайло“, за да продължат с доброто представяне в Първа професионална лига. Срещата започва в 14,45 часа, а цената на билетите е по 8 лева. За учащи (ученици, студенти, курсанти, кадети) и пенсионер входът ще струва 4 лева. Децата до 7-годишна възраст влизат безплатно, при условие че са с придружител. \r\nЗа гарантиране на сигурността и безопасността на феновете, представители на местната власт, управата на клуба и органите на реда проведоха организационна среща, по време на която бяха набелязани редица мерки. Над 100 полицаи и частни охранители ще следят за реда преди, по време на и след футболната среща. Осигурен е оптимален пропускателен режим за влизане и напускане на стадиона. В деня на мача подстъпите към спортен комплекс „Ивайло“ ще бъдат затворени за движение, заедно с паркинга и площада пред северния вход на стадиона.\r\nВременната организация предвижда забрана за влизане на автомобили в следните участъци: \r\nУлица „Тодор Балина“ – от кръстовището с ул. „Йоновка“ до пресечката с ул. „Любен Каравелов“; \r\nул. „Славянска“ – от кръстовището с бул. „Никола Габровски“ до пресичането й с ул. „Тодор Балина“; \r\nул. „Филип Тотю“ – от кръстопътя с ул. „Славянска“ до пресечката с ул. „Бойчо Войвода“; \r\nул. „Вела Благоева“ – в района на кръстовището с ул. „Славянска“. \r\nРестрикцията ще важи за времето от 08.00 часа до приключване футболната среща. За този часови период се възстановява двупосочното движение по улица „Йоновка“. \r\nВ работната среща участваха заместник-кметът на Велико Търново и председател на Управителния съвет на „Етър“ проф. Георги Камарашев, директорът на общинското предприятие „Спортни имоти и прояви“ Петко Павлов, представители на регионалните дирекции на полицията и пожарната, на частна охранителна фирма и на фен-клуба на „Етър“. С последните подобрения на стадион „Ивайло“ в настоящия и бившия сектор за гости е гарантирана както безопасността на феновете, така и невъзможността за срещи между агитките на домакините и на гостуващия тим. \r\nС влизането си в елита „Етър ВТ“ предлага нова услуга на своите привърженици, които посещават мачовете, съобщиха от великотърновския клуб. На две места вътре на трибуните на стадион „Ивайло” има обособени бюфети, от които всеки може да си купи вода, студен чай, ядки и други продукти по време на мачовете. Със средствата се подпомага детско-юношеската школа.", "date": "2017.09.27", "title": "Велико Търново: Въвежда се временна организация на движението за футболната среща на стадион „Ивайло”"}
{"url": "http://www.focus-news.net/news/2017/09/27/2440299/delyan-dobrev-gerb-nominiral-sam-dobri-belivanov-za-kmet-na-haskovo-i-nosya-politicheskata-otgovornost-kato-oblasten-koordinator-na-partiyata.html", "text": "Аз нося отговорността, моя е грешката от преди 2 години за номинацията на Добри Беливанов. Номинирал съм го и нося политическата отговорност като областен координатор на ГЕРБ в Хасково. Това каза народният представител от ГЕРБ Делян Добрев във връзка с разграничаването на ГЕРБ от действията на кмета на Хасково Добри Беливанов, предаде репортер на Агенция „Фокус“. „Днес стана ясно, има дори снимки в медиите, че кметът Беливанов е с бизнесмена Иван Стаматов на луксозна почивка в Кан, Ница и Монако. Разхождат се с най-модерния джип „Бентли“, което поражда много въпроси и дава отговори“, посочи той. Според него това доказва, че властовият център никога не е бил в община Хасково, а в офиса, къщата и луксозните екскурзии с въпросния бизнесмен. По повод думи на Елена Йончева в ефира на „България он еър“, че Хасково е нов „суджук гейт“ и че в общината управляват роднини и приятели на Делян Добрев депутатът от ГЕРБ коментира: „Истината е, че Елена Йончева е „гузен негонен бяга“. Зам.-кметовете, за които тя говори преди дни напуснаха общината, несъгласни с това, което се случва“. „Кметът изпрати декларация как всички случили се неща в общината са благодарение на него, а проблемите са заради зам.-кметовете, а истината е точно обратната“, заяви Делян Добрев. „Всъщност Иван Стаматов е „златният пръст“ през 2005 година, когато се сформира кабинетът „Станишев“. Благодарение на неговия глас кабинетът е сформиран“, обясни той. „Елена Йончева по онова време, доколкото си спомням, беше близка на Станишев. Няма начин тук да не намираме определена връзка“, коментира Делян Добрев. „Наистина съм кум на зам.-кмета Евгени Консулов. Много съжалявам, че двамата зам.-кметове напуснаха общината, защото бяха хората, благодарение на които в Хасково им 130 млн. инвестиции, заедно с работещите хора в общината“, поясни депутатът от ГЕРБ. „Единственото, което ще призная като позитив на кмета Беливанов е, че смени един светофар до театъра, който струва 60 хил. лева. Хората му казват „златния светофар““, посочи той. „Не искаме оставката на кмета, а просто си оттегляме доверието. Извиних се публично за това, че съм го номинирал. Истината е, че той е разочарование още от първите дни на управление, не работеше в екип“, заяви Делян Добрев. „Когато беше скандалът с урана във водата със същия бизнесмен беше екскурзията във Виена. Елена Йончева нали много се вълнува от водата с урана защо не попита къде е кметът“, попита той. \r\nБиляна ИВАНОВА", "date": "2017.09.27", "title": "Делян Добрев, ГЕРБ: Номинирал съм Добри Беливанов за кмет на Хасково и нося политическата отговорност като областен координатор на партията"}
{"url": "http://www.focus-news.net/news/2017/09/27/2440300/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по Радио „Фокус“ – Пирин ще отправим поглед към едно дългоочаквано събитие за село Брежани, а и за самата община Симитли. Навярно някои от Вас вече се досетиха за какво ще говорим, за всички останали ще кажа, че предаването днес посвещаваме на предстоящия празник на Брежанския кестен, който тази година ще се проведе в края на месец октомври, а програмата му ще бъде подчинена на друго голямо и важно събитие – 170-ата годишнина от основаването на храм „Св. Димитър“ в селото. Кога точно ще се проведе празника, какво са подготвили организаторите като програма и още много неща ще имаме възможността да разберем от нашия гост Снежана Стоименова, заместник-председател на сдружение „Хора и традиции“ – село Брежани. \r\nЩе отправим поглед и към други важни за Община Симитли новини и събития, а също така ще послушаме любима българска музика. Бъдете с нас, ако искате да бъдете добре информирани за всичко актуално, което се случва в Симитли! Вие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да коментирате всякакви теми и въпроси, свързани с Община Симитли.", "date": "2017.09.27", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/09/27/2440301/rusiya-fregatataadmiral-grigorovich-oglavi-ruskata-eskadra-v-sredizemno-more.html", "text": "Новата фрегата на Черноморския флот \"Адмирал Григорович\" оглави руската ескадра в Средиземно море, като смени фрегатата \"Адмирал Есен\", която вече се е завърнала в Севастопол, предава електронното издание на \"Российская газета\".\r\nИзданието съобщава, че фрегатата \"Адмирал Григорович\" е предадена на Черноморския флот през 2016 г. и въоръжена с далекобойни и свръхзвукови комплекси за крилати ракети \"Калибър\", \"Оникс\" и \"Цирконий\". \r\nФлагманската фрегата за трети път навлиза в Средиземно море, като през ноември 2016 г. и през юни 2017 г. е участвала в нанасянето на удари с крилати ракети \"Калибър\" по цели на терористичните групировки на територията на Сирия.Тереза Герова", "date": "2017.09.27", "title": "Русия: Фрегатата\"Адмирал Григорович\" оглави руската ескадра в Средиземно море"}
{"url": "http://www.focus-news.net/news/2017/09/27/2440302/sofiya-dve-katastrofi-sa-stanali-na-44-km-ot-avtomagistrala-trakiya-v-posoka-stolitsata.html", "text": "Две катастрофи са станали в района на 44 км от автомагистрала „Тракия“ в посока столицата. Това съобщиха за Агенция „Фокус“ от пресцентъра на ОДМВР-София. Сигналът за произшествието е подаден в 13.24 часа. При единия пътен инцидент джип се е блъснал в мантинела, а при другия – зад него автомобил също се е ударил в мантинела. На мястото има полицейски служители. Няма данни за пострадали лица.\r\nЛюба АЛЕКСИЕВА", "date": "2017.09.27", "title": "София: Две катастрофи са станали на 44 км от автомагистрала „Тракия“ в посока столицата"}
{"url": "http://www.focus-news.net/news/2017/09/27/2440303/kristian-vigenin-ot-bsp-prizova-za-poddarzhaneto-na-postoyanni-usiliya-za-mirno-razreshavane-na-konflikta-v-nagorni-karabah.html", "text": "В Баку специалният представител Кристиан Вигенин се срещна с високопоставени представители и официални лица, сред които председателя на парламента на Азербайджан Огтай Асадов, заместник-министъра на външните работи Араз Азимов, членовете на делегацията на Азербайджан в Парламентарната асамблея на ОССЕ, членовете на Комисията по външни и интерпарламентарни въпроси и членове на парламентарно представени партии, както и с представители на гражданското общество. Това съобщиха от пресцентъра на БСП. В понеделник Вигенин пътува до района на Масазир, за да се срещне с хора, разселени заради конфликта.\r\n„Никога не трябва да забравяме, че конфликтът в Нагорни Карабах продължава да отнема невинни животи - това статукво е просто неприемливо. Планирам да продължа да държа конфликта високо в дневния ред на политическите лидери тук в региона, както и на международно ниво. Не можем да си позволим да показваме незаинтересованост, когато става въпрос за спасяването на човешки животи”, заяви Вигенин.\r\nПосещението на специалния представител в Азербайджан е първата част от едноседмичната му визита в Южен Кавказ, която включва и посещения в Грузия и Армения.\r\nСпециалният представител потвърди, че няма военно решение на конфликта, изразявайки подкрепата си за усилията за посредничество на съпредседателите на Минската група на ОССЕ. Той призова всички страни да спрат агресивната реторика и да отворят пространство на по-конструктивни усилия за мир.\r\n„Обикновено светът отваря очи за конфликта, само когато се случи сериозна ескалация на враждебните действия, но мирът не може да се постигне със спорадични действия. Нужно е системно внимание на най-високо равнище, за да се постигне необходимата за траен мир политическа воля”, подчерта той.\r\nПриветствайки плановете за среща между президентите на Армения и Азербайджан в близко бъдеще, Вигенин заяви, че докато главната отговорност за намиране на решение на конфликта е на правителствата на двете страни, привличането на по – голямо международно внимание към конфликта би подпомогнало мирните усилия. Той отбеляза, че може да има конструктивно парламентарно измерение на усилията за разрешаването на конфликта.\r\nВигенин ще докладва за регионалното си посещение пред Постоянния комитет на Парламентарната асамблея на ОССЕ на 4 октомври и ще очертае конкретни предложения за бъдещи ангажименти в региона.\r\nПрез февруари 2016 г. Вигенин бе определен  за специален представител от председателя на Парламентарната асамблея на ОССЕ. В мандата си той има за задача да насърчава диалога във всички сегменти на обществото, особено на парламентарното равнище, с цел да бъде подпомогнато помирението и възстановяването по отношение на продължителните конфликти в региона.\r\nПосещението тази седмица е част от дейности, които той предприема в качеството си на Специален представител. Вигенин е бивш външен министър на България и в момента е заместник-ръководител на делегацията в ПА на ОССЕ.", "date": "2017.09.27", "title": "Кристиан Вигенин от БСП призова за поддържането на постоянни усилия за мирно разрешаване на конфликта в Нагорни Карабах"}
{"url": "http://www.focus-news.net/news/2017/09/27/2440304/sofiya-vazstanoveno-e-dvizhenieto-pri-km-44-na-magistrala-trakiya-v-posoka-stolitsata.html", "text": "Възстановено е движението по автомагистрала „Тракия” при км 44, в посока София. Това съобщиха от пресцентъра на Агенция „Пътна инфраструктура”. Временната организация на движението бе въведена поради две катастрофи.", "date": "2017.09.27", "title": "София: Възстановено е движението при км 44 на магистрала „Тракия” в посока столицата"}
{"url": "http://www.focus-news.net/news/2017/09/27/2440305/plovdiv-zhiteli-na-sopot-izlizat-na-protest-za-da-poiskat-ostavkata-na-obshtinskoto-rakovodstvo-i-da-podkrepyat-otstraneniya-direktor-na-km-ivan-vazov-stefan-filchev.html", "text": "Жители на Сопот излизат на протест, за да поискат оставката на общинското ръководство и да подкрепят отстранения директор на къща музей „Иван Вазов“ в града Стефан Филчев. Това каза за Радио „Фокус“ – Пловдив Манол Атанасов, председател на Гражданския комитет в град Сопот, който организира утрешния протест. По думите му митингът ще се състои от 17:30 часа на 28 септември пред сградата на Община Сопот. „Бруталното уволнение на Стефан Филчев преля чашата на недоволството в Сопот, след редица други неща, които се случиха през последните две години, включително отношението на това общинско ръководство към гражданите. Просто тази чаша на търпението преля и гражданите спонтанно изразяват своето недоволство по всякакъв начин, особено в социалната мрежа. С утрешния протест искаме да изразим нашето възмущение от това управление на Сопот и да му поискаме оставката, като действията ни са също в защита и подкрепа на Стефан Филчев. Отстраняването му беше толкова брутално, че просто някак съвсем естествено предизвика огромно възмущение“, коментира Манол Атанасов.\r\nПо думите му, ако утре жителите на Сопот не бъдат чути, ще се търсят други варианти за постигане на желаното от тях. „Важно в момента е да проведем протеста и да приемем декларация, която се очертава, че желаят гражданите, а именно за оставката на този тандем – кмет и заместник-кмет. След като имаме тази приета декларация, най-малкото, което веднага ще направим, е да я изпратим до Община Сопот, до областния управител на Пловдив, до Министерство на културата, до омбудсмана на България Мая Манолова. Ще запознаем с исканията ни и Комисията за местно управление в Народното събрание. Това е първото, което ще предприемем след митинга, ако той потвърди бушуващото недоволство сред гражданското общество в момента“, посочи Манол Атанасов.  Председателят на Гражданския комитет в град Сопот заяви, че виновниците за ситуацията трябва да си понесат последствията. „Протестът е за оставка на общинското ръководство, а не за връщането на Стефан Филчев. Ако тези управляващи останат на власт, ще следват и други подобни ситуации и проблеми. Самият Стефан Филчев няма никакво желание да се връща като директор, докато тези двамата са начело на Община Сопот. Вече не желае, след тази бруталност и подигравка с него“, добави Манол Атанасов.\r\nТони МИХАЙЛОВ", "date": "2017.09.27", "title": "Пловдив: Жители на Сопот излизат на протест, за да поискат оставката на общинското ръководство и да подкрепят отстранения директор на КМ „Иван Вазов“ Стефан Филчев"}
{"url": "http://www.focus-news.net/news/2017/09/27/2440306/veliko-tarnovo-s-nachaloto-na-uchebnata-godina-v-dg-chipolino-svishtov-provedoha-otkriti-urotsi-svarzani-s-bezopasnostta-na-detsata.html", "text": "Пожарникари и полицаи проведоха на децата от ДГ „Чиполино“ – Свищов практически занятия с обучителна цел, съобщават от пресцентъра на Община Свищов. В седмицата за пожарна безопасност, децата и учителите в детското заведение посрещнаха пожарникарите. С огромно любопитство те разгледаха техните униформи, пожарната кола, запознаха се с различни начини за гасене на пожар, а накрая поздравиха всички пожарникари по случай техния празник.  Съвместната работа на двете институции ще продължи с плануваната задължителната ежегодна евакуация  на деца и персонал от сградата на детската градина, която децата очакват с нетърпение.\r\nСилно впечатление на малчуганите направиха и униформените полицаи, които няколко дни по-късно им проведоха открит урок по безопасно пресичане на уличното платно. Учителите от ДГ „Чиполино“, съвместно с инспектора от Районно управление на МВР – Свищов Генади Георгиев и инспектор Пътна полиция Христо Атанасов, проведоха открита практика по безопасност на движението, по време на която служителите на реда направиха устен инструктаж и след това демонстрираха нагледно как децата трябва да спазват правилата на пътя, и да пресичат безопасно с придружител. Със съдействието на своите учителите, децата пресичаха пешеходната пътека пред детската градина и показаха, че вече знаят как да се движат безопасно.", "date": "2017.09.27", "title": "Велико Търново: С началото на учебната година в ДГ „Чиполино“ – Свищов проведоха открити уроци свързани с безопасността на децата"}
{"url": "http://www.focus-news.net/news/2017/09/27/2440307/afp-es-predstavi-plan-za-priemaneto-na-50-hil-bezhantsi-ot-afrika-i-blizkiya-iztok.html", "text": "В сряда Европейският съюз представи план за приемане на най-малко 50 хил. бежанци директно от Африка и Близкия изток в опит да предотврати движението на мигранти през Средиземно море, предава AFP. \r\nЕвропейската комисия обяви в изявление, че „препоръчва нова европейска схема за презаселване, за да бъдат приети в Европа през следващите две години най-малко 50 хил. от най-уязвимите лица, нуждаещи се от международна закрила\".Тереза Герова", "date": "2017.09.27", "title": "AFP: ЕС представи план за приемането на 50 хил. бежанци от Африка и Близкия изток"}
{"url": "http://www.focus-news.net/news/2017/09/27/2440308/adrian-petrov-zam-oblasten-upravitel-na-smolyan-nyama-zatvoreni-patishta-ot-republikanskata-patna-mrezha-v-oblastta-v-sledstvie-na-valezhite.html", "text": "Няма затворени пътища от републиканската пътна мрежа в Смолянска област в следствие на валежите. Това каза за Радио „Фокус” – Смолян Адриан Петров – зам.-областен управител на Смолян. Той обясни, че на места са се активизирали свлачища, но не са затваряни пътища. Активизирани свлачища има по направление Девин – Кричим и Михалково и екипи на пътната служба работят, за да не се спира движението. Местата са сигнализирани, поставени са и необходимите знаци. Екипи обикалят и почистват пътищата от нападалите по тях камъни.  \r\n„Обстановката в областта е нормална”, каза Адриан Петров, но подчерта, че районът е планински и има опасност от падащи камъни по всички направления, затова водачите на превозни средства трябва да шофират с повишено внимание и със съобразена с пътните условия скорост.\r\nДаниела БОЙКОВА", "date": "2017.09.27", "title": "Адриан Петров, зам.-областен управител на Смолян: Няма затворени пътища от републиканската пътна мрежа в областта в следствие на валежите"}
{"url": "http://www.focus-news.net/news/2017/09/27/2440309/afp-es-shte-pozvoli-granichnite-provergi-v-shengenskoto-prostranstvo-za-srok-do-tri-godini.html", "text": "В сряда Европейският съюз представи план, който ще позволи на страните от Шенгенската зона да въведат проверки по границите за срок до три години с цел гарантиране на сигурността, предава AFP.\r\n„Съгласно днешните предложения, държавите-членки ще могат да удължат извънредно сроковете за контрол, ако същата заплаха продължи да съществува\", се казва в изявление на Европейската комисия.\r\nТова означава, че 26-те държави, подписали Шенгенското споразумение, ще получат право да удължат за срок от шест месеца стационарните проверки по границите си по причини, свъзани със сигурността. Ако е налице допълнителна заплаха по границите – като например такава, произтичаща от миграционната криза, срокът за проверки може да остане в сила до две години. Тереза Герова", "date": "2017.09.27", "title": "AFP: ЕС ще позволи граничните проверги в Шенгенското пространство за срок до три години"}
{"url": "http://www.focus-news.net/news/2017/09/27/2440310/dobrich-prekrateno-e-deloto-za-obyavyavane-v-nesastoyatelnost-na-vik-dobrich.html", "text": "Прекратено е делото за обявяване в несъстоятелност на ВиК – Добрич, съобщиха от пресцентъра на Окръжния съд. Извънсъдебна спогодба е довела до прекратяване на дело за обявяване в несъстоятелност на ВиК - Добрич. Производството е образувано в Окръжен съд - Добрич по молба на „Енергийна финансова група” АД - София заради натрупани от ответника задължения в размер на 1 942 959 лева с ДДС за доставени и неплатени количества електрическа енергия. \r\nИщецът в качеството си на кредитор е настоявал съдът да постанови решение, с което да обяви неплатежоспособността на „Водоснабдяване и канализация Добрич“ АД и да открие производство по несъстоятелност. В исковата молба се твърди, че ответното дружество не е в състояние да изпълнява изискуемите задължения по търговските сделки. След като съдът е насрочил иска за разглеждане, кредиторът е внесъл втора молба, с която уведомява, че въз основа на постигнато извънсъдебно споразумение оттегля искането си за откриване на производство по несъстоятелност. С оглед на изложеното Окръжният съд е преценил, че делото трябва да бъде прекратено.", "date": "2017.09.27", "title": "Добрич: Прекратено е делото за обявяване в несъстоятелност на ВиК – Добрич"}
{"url": "http://www.focus-news.net/news/2017/09/27/2440311/shumen-shestoklasnik-e-operiran-v-bolnitsa-sled-sprechkvane-v-uchilishte-nyama-opasnost-za-zhivota-mu.html", "text": "Шестокласник е опериран в МБАЛ-Шумен след спречкване в училище. Детето е в стабилно състояние, към момента няма пряка опасност за живота му. Това каза за Радио „Фокус“-Шумен д-р Атанас Атанасов, изп. директор на МБАЛ-Шумен. „Момчето се възстановява нормално, изведено е от Интензивно отделение, няма усложнения в резултат на оперативната намеса“, заяви д-р Атанасов. Шестокласникът е постъпил в Спешно отделение около 11.30 часа в понеделник, доведен от свои близки. При ултразвуковата диагностика е установена свободно подвижна течност в корема и разкъсване на две места на слезката, което е наложило и спешна операция и премахване на далака. \r\nПо думи на директора на СУ „Йоан Екзарх Български“-Шумен Валентина Тодорова инцидентът е станал в понеделник в час по математика в училището. „Виждайки, че детето е в съмнително здравословно състояние и се оплаква от болки в корема, е прегледано от фелдшера, повикани са родителите на момчето, които го отведоха в Спешно приемно отделение“, каза Тодорова.\r\nИвелина ИВАНОВА", "date": "2017.09.27", "title": "Шумен: Шестокласник е опериран в болница след спречкване в училище, няма опасност за живота му"}
{"url": "http://www.focus-news.net/news/2017/09/27/2440312/biznesat-i-darzhavata-postignaha-saglasie-otnosno-vavezhdaneto-na-noviya-vhodno-izhoden-model-za-tsenoobrazuvane-na-prirodniya-gaz.html", "text": "Новият входно-изходен модел за такси пренос и достъп до газопреносната система ще бъде въведен от 1 октомври тази година. Комисията за енергийно и водно регулиране се ангажира да следи и контролира ежемесечно приходите на „Булгартрансгаз“ и при констатирани изкривявания и диспропорции, установени с ясни аргументи, да разгледа възможностите за промяна на методиката. Държавата в лицето на Министерството на енергетиката и регулатора и представители на Българската федерация на индустриалните енергийни консуматори (БФИЕК) ще се срещат текущо всяко тримесечие, за да обсъждат отражението на новия модел и евентуална необходимост от корекции. За това се договориха на среща днес министърът на енергетиката Теменужка Петкова, председателят на КЕВР Иван Иванов и представители на Българската федерация на индустриалните енергийни консуматори, съобщиха от пресцентъра на министерството. В разговора участваха също заместник-министър Жечо Станков, както и представители на „Булгартрансгаз“, „Булгаргаз“ и БЕХ. Това е поредната среща между държавата и бизнеса, която има за цел обсъждането на новия ценови модел.\r\n„България е последната държава в ЕС, която все още не е променила правилата за ценообразуване. Ако това не се случи, страната е заплашена от глоба, която ще бъде платена от всички“, каза по време на срещата министър Петкова. По нейните думи е необходимо постигането на максимално балансирано решение, за да се избегне тази перспектива. \r\n„Първи октомври е най-подходящото начало за въвеждане на новите правила, защото това хармонизира три важни дати: тогава започва газовата година, тригодишният регулаторен период за „Булгартрансгаз“, както и първата от трите ценови години“, поясни председателят на КЕВР Иван Иванов. \r\nПредставителите на бизнеса декларираха съгласие с въвеждането на новия ценови модел при строг и прозрачен текущ контрол от страна на регулатора и регулярни разговори с държавата, ако са необходими промени в него.", "date": "2017.09.27", "title": "Бизнесът и държавата постигнаха съгласие относно въвеждането на новия входно-изходен модел за ценообразуване на природния газ"}
{"url": "http://www.focus-news.net/news/2017/09/27/2440313/ministerstvo-na-kulturata-originalat-na-srebarniya-orel-na-kan-asparuh-mozhe-da-gostuva-v-dvoretsa-prez-2018-g.html", "text": "Министърът на културата Боил Банов се срещна с посланика на Украйна в София Н. Пр. Микола Балтажи. В хода на разговора министър Банов и посланик Балтажи обсъдиха състоянието на двустранното сътрудничество в областта на културата между България и Украйна, като бяха очертани и конкретни предложения и инициативи за неговото активизиране. Това съобщиха от пресцентъра на Министерство на културата.\r\n        По време на срещата, която се проведе в Министерството на културата, посланик Балтажи припомни, че Царство България е от първите държави, признали независимостта на Украинската народна република през февруари 1918 г., подкрепяйки желанието на украинския народ за създаване на своя държава. \r\n        „100-годишнината от това паметно събитие трябва да бъде отбелязана по подобаващ начин през 2018 година”, изтъкна дипломатът. „Желанието ни е по повод 100-годишнината от установяване на дипломатически отношения между страните ни оригиналът на прочутия сребърен орел на кан Аспарух от археологическия комплекс „Вознесенка” в Запорожка област – Украйна, да бъде показан в някой от водещите музеи в центъра на София, където артефактът ще може да бъде видян от колкото се може повече посетители”, подчерта Н. Пр. Микола Балтажи. \r\n        В момента оригиналът на орела на Аспарух се съхранява в Запорожкия етнографски музей в Украйна, допълни Микола Балтажи. \r\n         Министър Боил Банов благодари на посланик Балтажи за инициативата и предложи да се разгледа възможността оригиналът на този безценен за всички българи символ, за който се смята, че е принадлежал на кан Аспарух, да бъде експониран догодина в една от най-представителните зали на Национална галерия „Двореца” на пл. „Княз Александър I“ № 1 в София, след като се постигне договореност между нашата Национална галерия и Запорожкия етнографски музей.  \r\n       Смята се, че сребърният орел е част от върха на пленено в бой византийско знаме (щандарт). Орелът е представен в момент на борба със змия.", "date": "2017.09.27", "title": "Министерство на културата: Оригиналът на сребърния орел на Кан Аспарух може да гостува в „Двореца” през 2018 г."}
{"url": "http://www.focus-news.net/news/2017/09/27/2440314/stara-zagora-sedem-detsa-na-vazrast-ot-1-do-8-godini-ot-selo-cherna-gora-sa-zaboleli-ot-virusen-hepatit-a-v-selo-cherna-gora.html", "text": "Седем деца на възраст от 1 до 8 години от село Черна гора са заболели от вирусен хепатит през периода 5 - 26 септември, съобщиха от пресцентъра на РЗИ – Стара Загора. Четири от тях посещават детска градина „Буратино”, а две са ученици в ОУ „Св. Св. Кирил и Методий”. Шест от тях са хоспитализирани в Клиниката по инфекциозни болести в УМБАЛ „Проф. Д.р Стоян Киркович” АД - Стара Загора, а едно от децата е настанено в Клиника по инфекциозни болести, тропическа медицина и паразитология в УМБАЛ „Св. Георги” Пловдив, заради близостта до населеното място. Състоянието на децата е добро. Четири от шестте случая са потвърдени вирусологично.\r\nВъв връзка с възникналата ситуация бяха извършени проверки на детското заведение и Индивидуалната практика за първична медицинска помощ в с. Черна гора. Връчени са предписания до директора на детската градина и общопрактикуващия лекар, обслужващ с. Черна гора, с конкретни противоепидемични мерки. Съставен е акт на директора на детското заведение за констатирани нарушения при проверката.\r\nНаблюдението и изследванията на контактните продължават. Осигурен е Гама глобулин за провеждане на разширена профилактика в детското заведение и семейните огнища на заболелите.\r\nПредстоят повторни проверки на Детската градина и Индивидуалната практика за първична медицинска помощ и училището в с. Черна гора, организиране и провеждане на срещи с кметовете на община Братя Даскалови, на с. Черна гора и ромските медиатори.", "date": "2017.09.27", "title": "Стара Загора: Седем деца на възраст от 1 до 8 години от село Черна гора са заболели от вирусен хепатит А в село Черна гора"}
{"url": "http://www.focus-news.net/news/2017/09/27/2440315/ministar-emil-karanikolov-ot-druzhestvoto-emko-e-podaden-sadeben-isk-za-da-se-razgleda-spiraneto-na-litsenza.html", "text": "Коректността изисква да кажа, че от Дружеството „Емко“ вече е подаден иск в Административния съд- София да се разгледа спирането на лиценза. Това каза министърът на икономиката Емил Караниколов на заседание на парламентарната комисия по икономическа политика и туризъм относно дейността на дружеството „ЕМКО“ ООД, предаде репортер на Агенция „Фокус“. „Спирането на лиценза не е акт на министъра на икономиката, а на целия междуведомствен съвет“, посочи той и допълни, че решението за спиране на лиценза е било единодушно. „Преди около месец от служба КОС ни бяха предоставени констативни протоколи, от които пишеше, че са отстранени нередностите. В третия беше дадено предписание за отстраняване на една нередност за срок от 1 месец“, обясни Емил Караниколов. „Още същия ден беше подготвено писмо до МВР, с което поискахме да ни бъде дадена информация дали са отстранени всички нередности“, коментира министърът и уточни, че проверките на МВР са продължили до 25 септември. „Веднага със съпредседателя Красимир Каракачанов свикахме междуведомствения съвет, който се събра на 25 септември. Получихме писмо, че проверките са приключили“, каза още Емил Караниколов. \r\nБиляна ИВАНОВА", "date": "2017.09.27", "title": "Министър Емил Караниколов: От Дружеството „Емко“ е подаден съдебен иск, за да се разгледа спирането на лиценза"}
{"url": "http://www.focus-news.net/news/2017/09/27/2440316/hayder-al-abadi-referendumat-v-irakski-kyurdistan-tryabva-da-bade-anuliran.html", "text": "Иракският премиер Хайдер ал-Абади поиска в сряда анулиране на референдума за независимост на Иракски Кюрдистан, който бе проведен на 25 септември, предава  AFP.\r\n\"Референдумът трябва да бъде анулиран, а диалогът да започне в рамките на конституцията. Никога няма да водим разговори за резултатите от референдума\", категоричен бе Ал-Абади в изказване пред депутатите в парламента в Багдад.\r\nОфициалните резултатите от референдума  все още не са обявени, но се очаква предложението за отделяне на региона да е подкрепено от огромно мнозинство.Тереза Герова", "date": "2017.09.27", "title": "Хайдер ал-Абади: Референдумът в Иракски Кюрдистан трябва да бъде анулиран"}
{"url": "http://www.focus-news.net/news/2017/09/27/2440317/dobrich-izvestni-sa-predlozheniyata-za-nositeli-na-godishnite-nagradi-na-obshtinata-v-oblastta-na-kulturata-i-naukata.html", "text": "По повод 1 ноември – Ден на народните будители и Ден на българските учени, Община Добрич връчва ежегодно Годишни награди „Добрич“ в областта на културата и науката, съобщиха от пресцентъра на Община Добрич. Постъпилите предложения за носители на наградите са:\r\n•\t:\r\n- Клуб за творческо писане „Литературна къща“ – Добрич с ръководител Генка Петрова \r\nЗа периода децата печелят престижни места в национални литературни конкурси – 1 специална награда за цялостно творчество, 6 първи награди,  3 втори награди, 2 трети награди, много отличия и поощрения, Александър Петров /ученик в 8-и клас/ издаде своя първа стихосбирка – „Следобедна усмивка“.\r\nДецата от клуба участват активно в културни живот на Добрич. \r\nПредложението е направено от Славянска литературна и артистична академия и Родители и приятели на КТПЛК;\r\n- Екип на сп. „Антимовски хан“ \r\nСп. „Антимовски хан“ е с принос към литературната история на Добрич, Добруджа и страната – то е продължител на идеите на „Факел“, „Поле“ и „Класове“.\r\nСп. „Антимовски хан“ вече две десетилетия възпитава поколения добруджанци и определя духовните хоризонти на добруджанската и българската литература.\r\nСп. „Антимовски хан“ създава публичност – то направи разпознаваеми много творци, даде трибуна на много млади автори.\r\nЗа периода по повод 20-годишнината си сп. „Антимовски хан“ осъществи културни събития, които определят визията на Добрич като културен център.\r\nПредложението е направено от Дружество № 24 на Съюз на българските журналисти;\r\n- Колеж – Добрич към Шуменски университет „Епископ Константин Преславски“ – утвърден център за подготовка на висококвалифицирани специалисти за Североизточна България в различни области на висшето образование. В Колеж Добрич се осъществява научноизследователска дейност в областта на информатиката и информационните технологии, педагогиката и растителната защита. За периода Колежът е съорганизатор на две международни научни конференции, преподавателите участват много научни форуми\r\nПредложението е направено от Съюз на учените в България – Клон Добрич;\r\n - Смесен хор „Лира“ при Дом за стари хора – Добрич с диригент Атанас Генчев – музикална формация със своя физиономия, която скоро ще чества своята 10-та годишнина, с много участия и награди от регионални и национални фестивали и конкурси.\r\nПредложението е направено от Дружество на краеведите „Отец Павел Атанасов“;\r\n - Екип от специалисти на Регионален исторически музей – Добрич  - за  изключителен принос в националните чествания, посветени на войните от началото на ХХ век.\r\nПредложението е направено от Марияна Иванова – журналист;\r\n- Представителен фолклорен ансамбъл „Добротица“ при Общински младежки център – Добрич с гл. худ. ръководител и хореограф Александър Александров – за периода ансамбълът за пореден път защити достойно името на града с участията си във: Фолклорно надиграване – Варна /1-ва награда/; Фолклорен фестивал „Преславска китка“ – Велики Преслав / /1-ва награда/ и награда на кмета;Международен фолклорен фестивал в гр. Бреаза, Румъния – диплом, най-атрактивно изпълнение и най-емоционален колектив.\r\nПредложението е направено от Общински младежки център „Захари Стоянов“ – Добрич.\r\n•\t:\r\n- Елена Карабельова – вокален педагог на Студио за поп-рок певци „Сарандев“ при Общински младежки център - Добрич\r\nЗа периода студиото участва в 15 национални и международни конкурса и фестивала, спечелени са: 2 ГРАН ПРИ, 21 първи, 22 втори и 6 трети награди. \r\nУчастват успешно с новата песен „Коледно вълшебство сътвори“ в проекта „Напиши песен за Коледа“.\r\nСтудио „Сарандев“ има забележимо присъствие в културния живот на Добрич.\r\n Предложението е направено от Държавна агенция „Архиви“ – Дирекция „Регионален държавен архив“ – Варна – Отдел „Държавен архив“ – Добрич;\r\n- Атанас Генчев – музикант, основател на Професионален фолклорен ансамбъл „Добруджа“\r\nОт 10 години е диригент на Смесен хор „Лира“ при Дома за стари хора в Добрич. Съставът е с много участия и награди от регионални и национални фестивали и конкурси.\r\nПредложението е направено от Дружество на краеведите „Отец Павел Атанасов“;\r\n- Атанас Стоянов – управител на Издателство „Матадор 74“\r\nИздателство „Матадор 74” вписва много заглавия за 2016-17 г. Сред тях са: „Държавна сигурност и вътрешни сили” на пловдивския автор д-р Петър Ненков; „До Бесарабия и обратно” –Георги Казанджиев; „Стопански живот на градовете в Южна Добруджа”-доц.д-р Цветелин Недков; „Непокорен и праведен”(митрополит Натаил Охридски и Пловдивски)-Румяна Шопова; „Акц.шрифт”- Стоян Зарков,София; „Народни игри за деца”-Стефка Димитрова,Добрич. В последните 15 години издателството изведе с медийни публикации, дизайн, предпечат и печат, реклама и печатни произведения десетки имена. Няма да е пресилено да се каже,че благодарение на издателството много личности получиха известност и признание\r\n Предложението е направено от Марияна Иванова - журналист\r\n•\tНаграда за млад творец или учен (до 35 години):\r\n- Александър Петров – ученик в 9 клас на ЕГ „Гео Милев“, автор на стихосбирката  „Следобедна усмивка“, включена в библиотека „Език мой – мое Отечество“ - за първи път се включва дебютна книга на толкова млад автор, носител на две първи награди от национални литературни конкурси и много награди от конкурси за поп-пеене.\r\nЧлен е на Клуба на успелите деца на България за 2016 г. на фондация „Димитър Бербатов“.\r\nПредложението е направено от Сдружение на писателите – Добрич;\r\n- Венцислав Рачев - преподавател по български език и литература в СУ „Св. Кл.Охридски”, поет.     Първата поетична книга на В. Рачев е издадена в началото на 2017 г. В момента подготвя нова книга проза и поезия.\r\nПредложението е направено от Марияна Иванова - журналист\r\n•\t - чл. 9 /12/ от Правилника\r\n- гл. ас. д-р инж. Красимира Загорова – преподавател в Добруджански технологичен колеж и в Технически университет град Варна\r\nЗа периода излиза книгата й „Учебно пособие по икономика – теория, въпроси, задачи“, дългогодишен преподавател по икономика.\r\nПредложението е направено от Технически университет град Варна, Добруджански технологичен колеж;\r\n- проф. дн Димитър Дойнов Генчев  - с над 30 години научен стаж в ДЗИ – Генерал Тошево, автор на над 130 научни публикации, съавтор на сортовете фасул Добруджански 7 и Добруджански 2 и водещ автор на сортове Прелом, Абритус, Лудогорие, Еликсир, Десислава, Беслет, Вежен, Устрем, Блян, Скития, Пирина, Родопея и Пуклив 1. Сорт Скития е признат през 2016 година.\r\n Предложението е направено от Добруджански земеделски институт – Генерал Тошево;\r\n- доц. д-р Цветолин Недков – за издадена монография „Стопанският живот на градовете в Южна Добруджа /1940-1944/“, участие в две научни конференции със свои доклади, отпечатана  статия „Някои аспекти на модернизиращото се всекидневие на добричлии в Йовковия разказ „Последна радост“ – сб. „Добруджа“, бр. 31, 2016 г.\r\nПредложението е направено от  Съюз на учените в България – Клон Добрич;\r\n- проф. д.м.н. д-р Енчо Калчев Събев – за неговия изключителен принос за развитието на здравеопазването в Община Добрич, за изключителни постижения в областта на научния и социален живот на града и Област Добрич, за работата му с млади лекари, които под негово ръководство придобиват специализации и се развиват в науката.\r\nПредложението е направено от Съюз на учените в България – Клон Добрич;\r\n- Марияна Георгиева – Секретар на Народно читалище „Романо дром – 2002 г.“\r\nЗа изключително ползотворна дейност на колектива на читалището в областта на културата и образованието и в осмисляне на свободното време на деца и младежи от Добрич и региона; за успешна работа за интеграция на ромските деца и младежи; 15-годишнината на читалището\r\nПредложението е направено от Федерация на обединените ромски общности и Народно читалище „Романо дром – 2002 г.“\r\nС предложенията и мотивите за тях можете да се запознаете в Дирекция „Хуманитарни дейности“ – „Култура“ на адрес: град Добрич, ул. „Независимост“ № 7, ет. 7, стая 701.\r\nСвоето мнение можете да изразите в писмен вид, като го внесете в деловодството на Дирекцията или го изпратите на следната електронна поща: hd.dobrichbg@gmail.com  в срок до 13 октомври 2017 г., 17.00 ч.", "date": "2017.09.27", "title": "Добрич: Известни са предложенията за носители на годишните награди на Общината в областта на културата и науката"}
{"url": "http://www.focus-news.net/news/2017/09/27/2440318/natsionalna-kompaniya-industrialni-zoni-shte-predstavi-vazmozhnostite-za-chuzhdestranni-investitsii-pred-turskiya-biznes.html", "text": "“Национална компания индустриални зони” ще представи възможностите за чуждестранни инвестиции пред представители на водещи турски компании по време на семинар, организиран от Българско-турската търговско-индустриална камара и Търговската секция при Посолството на Република Турция. Това съобщиха от “Национална компания индустриални зони”. Събитието под надслов „Възможностите за търговия и инвестиции в България“ ще се проведе на 28 септември от 17:00 часа по време на най-голямото българско изложение – Пловдивски международен технически панаир.\r\nПотенциалът на страната ни като логистичен хъб ще бъде основен фокус на дискусиите.\r\nСъбитието ще се проведе в фоайето на зала България.", "date": "2017.09.27", "title": "“Национална компания индустриални зони” ще представи възможностите за чуждестранни инвестиции пред турския бизнес"}
{"url": "http://www.focus-news.net/news/2017/09/27/2440319/reuters-islyamska-darzhava-poe-otgovornost-za-raketniya-obstrel-kray-mezhdunarodnoto-letishte-v-kabul.html", "text": "Джихадистите от близкоизточната радикална групировка „Ислямска държава“ поеха отговорност за няколко експлозии, които разтърсиха района около международното летище в Кабул няколко часа, след като американският министър на отбраната Джеймс Матис пристигна на посещение в Афганистан, предава Reuters.\r\nСъответното съобщение бе разпространено от свързаната с екстремистите агенция AMAQ. \r\nНяма данни за жертви или щети, причинени от ракетния обстрел. По-рано медии разпространиха информация, съгласно която талибаните са отговорни за инцидента. Тереза Герова", "date": "2017.09.27", "title": "Reuters: „Ислямска държава“ пое отговорност за ракетния обстрел край международното летище в Кабул"}
{"url": "http://www.focus-news.net/news/2017/09/27/2440320/pazardzhik-sadat-izslushva-vaprosi-na-ahmed-musa-kam-veshtite-litsa-po-deloto-za-razprostranenie-na-ideite-na-idil.html", "text": "Окръжният съд в Пазарджик изслушва зададените от Ахмед Муса въпроси към вещите лица по делото срещу 14-те подсъдими за разпространение идеите на ИДИЛ, предаде репортер на Радио „Фокус“ – Пазарджик. Муса оспори превода от турски език на текстове под снимки на профилите на подсъдимите в социалната мрежа. Според него преводите са изопачени. Вещите лица обясниха, че текстовете в Корана са на арабски език, а при трансформирането им на турски език има известни различия, които са се отразили и при превода на български, но по същество те не променят смисъла на текстовете. \r\nПоради нарушаване на реда в залата съдът даде почивка и прикани адвоката на Ахмед Муса да обясни на подзащитния си как да се държи в залата. След кратката почивка спорът на Муса с вещото лице Пламен Орханкелиев продължи и съдът прекъсна задаването на въпроси, тъй като на практика тази процедура не се спазва, а се превръща в размяна на реплики между двамата. Муса зададе въпроси и на вещото лице Александър Шунин, който обясни, че когато попада на цитати от Корана на арабски, ползва признатия каноничен превод, направен от проф. Теофанов и Муса не може да оспорва направения от професора превод. Съдът прикани Муса да задава въпроси само върху текстовете от експертизата, отнасящи се до неговия профил в социалната мрежа, а не тези на всички подсъдими.\r\nВаня НИКОЛОВА", "date": "2017.09.27", "title": "Пазарджик: Съдът изслушва въпроси на Ахмед Муса към вещите лица по делото за разпространение на идеите на ИДИЛ"}
{"url": "http://www.focus-news.net/news/2017/09/27/2440321/manol-atanasov-grazhdanski-komitet-sopot-stefan-filchev-vazrodi-kashta-muzey-ivan-vazov-i-izpalni-sas-sadarzhanie-kulturnata-y-misiya.html", "text": "Стефан Филчев възроди къща музей „Иван Вазов“ и изпълни със съдържание културната й мисия. Това каза за Радио „Фокус“ – Пловдив Манол Атанасов, председател на Гражданския комитет в град Сопот. Според него отстраненият директор Стефан Филчев е успял да приобщи музея като активен участник в цялата културна дейност на град Сопот. „Филчев излезе извън рамките на формалните функции на културната институция и я издигна като изключително сериозна цялостна културна институция в Сопот. Нещо, което за такъв малък град е от огромно значение. Отзивите на гражданите, на онези хора и институции, с които Стефан Филчев работеше, са в същата посока. Това личи ясно от коментарите по посока на защитата му, след като се разгласи отстраняването му от длъжност“, коментира Манол Атанасов. Според него Стефан Филчев е най-добрият директор на къща музей „Иван Вазов“ досега. „Културната институция съществува вече десетилетия като литературен музей. Тук трябва да вметна, че просто е непонятно от изискването за заемането на длъжността на директор да се махне специалността „Българска филология“ и да бъде заменена с някои като „Археология“, „Музеология“, „История“ и т.н. Тук се създават естествени факти, което е в стила на общинското ръководство. Непонятно е как се стига до подобно нахалство и културно посегателство“, посочи Манол Атанасов. Според него призванието на Стефан Филчев е да бъде директор на къща музей „Иван Вазов“. „Всеки човек е добър в някоя област, а в друга не. Къща музей „Иван Вазов“ е неговото призвание. Той влага сърце, душа и време без да се замисля и изпитва чувството, че прави нещо много хубаво и полезно. Обича града си и не иска да го напусне. Един такъв подход на управляващите към интелигентните и можещи хора в малкия град по принцип е неправилен. Вместо да приобщават и да привличат културни интелигенти, знаещи и можещи хора, за да вдигат нивото на града, с егоистични мотиви управляващите търсят ползи и гонят такива културни деятели. Вместо да ценим кадрите си, да им съдействаме, да им използваме пълния потенциал и да ги похвалим, за да имат морално удовлетворение, ние ги мачкаме и искаме да ги направим „послушковци“. Естествено е те да бягат от града и да си намират работа на места, където има достатъчно управленски ум, за да им позволят да работят в полза на общността“, коментира Атанасов.\r\nТони МИХАЙЛОВ", "date": "2017.09.27", "title": "Манол Атанасов, Граждански комитет – Сопот: Стефан Филчев възроди къща музей „Иван Вазов“ и изпълни със съдържание културната й мисия"}
{"url": "http://www.focus-news.net/news/2017/09/27/2440322/ne-sa-otkriti-propuski-v-rabotata-na-dezhurnite-ekipi-v-umbal-aleksandrovska-po-sluchaya-s-pochinaliya-patsient.html", "text": "Не са открити пропуски в работата на дежурните екипи в УМБАЛ „Александровска” по случая с починалия пациент от 16 септември, съобщиха от пресцентъра на здравното заведение. Ръководството на УМБАЛ „Александровска” ЕАД е запознато от събота, 23 септември, с отвореното писмо на Евелина Добрева, публикувано в медиите. Със заповед на изпълнителния директор сутринта в 08.30 часа на 25 септември (първи работен ден) е назначена Комисия, която да провери изнесената в писмото, информация и на база медицинската документация на пациента Спас Добрев да представи доклад за работата на екипите на болницата. \r\nРезултатите от проверката (на база анализ на медицинска документация и на събрани обяснения на дежурните екипи) бяха ясни в края на вчерашния ден (26.09) и са представени на изпълнителния директор. До настоящия момент УМБАЛ „Александровска” ЕАД се въздържаше от коментари по случая, заради назначената проверка от страна на министъра на здравеопазването проф. Николай Петров, възложена на Изпълнителна агенция „Медицински одит” (ИАМО). \r\nПоради появата на публикации в медиите във връзка със случая, в които се твърди, че на пациента е бил отказан прием или е върнат от болницата, представяме резултатите от вътрешната проверка. Пълната медицинска документация по случая е изискана и предадена на ИАМО.:\r\n1. Пациентът Спас Добрев е транспортиран до Спешно отделение на УМБАЛ „Александровска” ЕАД чрез Център за спешна медицинска помощ (ЦСМП) на 16 септември в 18.15 часа – близо два часа след първоначалното повикване на линейката в дома му. \r\n2. Пациентът е приет незабавно в Спешно отделение в крайно тежко увредено общо състояние.\r\n3. Веднага са започнати съответстващи на състоянието му, медицински дейности - оценка на състоянието, ЕКГ, мониториране на артериалното кръвно налягане, кислородна ресусцитация, подаване на кислород с маска; осигурен е венозен път и са започнати вливания на обемозаместващи разтвори, включени са медикаменти за стимулация на сърдечната дейност - катехоламини.\r\n4. По време на провежданите лечебни мероприятия, пациентът изпада в клинична смърт. Незабавно е започната кардиопулмонална ресусцитация (КПР) и е извикан реанимационен екип. След 15 мин. в резултат на приложената КПР и медикаменти за сърдечна стимулация е възстановена сърдечната му дейност. Това позволява транспортирането му и е осъществена транпортна реанимация, като пациентът е преведен в НАИЛ II към Клиника по анестезиология и интензивно лечение. При превеждането на пациента от Спешно отделение към НАИЛ II той е съпроводен от дежурен анестизиолог-реаниматор, медицинска сестра и двама болногледачи. \r\n5. Пациентът постъпва в реанимационното отделение през задния вход на отделението, който е предназначен за спешни пациенти. Този вход е достъпен само за медицински лица и пациенти на болницата. През него не се допуска преминаване на цивилни лица (вкл. близки на пациенти) заради спецификата на лечебния процес и възможността за внасянето на инфекции, които могат да компорметират лечението и застрашат живота на пациента в клиниката. \r\n6. При постъпването във Второ направление по анестезиология и интензивно лечение пациентът е поставен на апаратна вентилация със 100% подаване на кислород; мониториране на пулсова честота, артериално налягане, пулсова оксиметрия, ЕКГ. Продължено е вливането на обемнозаместващи разтвори и стимулация на сърдечна дейност с катехоламини. \r\n7. В 19.55 часа е осъществена спешна консултация с кардиолог и е направена ехокардиография на място в НАИЛ II. Пациентът изпада отново в клинична смърт. Веднага  е започната кардиопулмунална ресусцитация, която е проведена в пълен обем с максимални дози на медикаменти. \r\n8. Въпреки проведена кардиопулмонална ресусцитация в пълен обем, в 20.25 часа настъпва екзитус леталис.\r\nВъз основа на направения анализ на медицинската документация на пациента Спас Добрев и предоставената информация от дежурните на 16 септември, екипи в Спешно отделение и Второ направление по анестезиология и интензивно лечение, членовете на Комисията изразиха следното становище:\r\n1.\tВ момента на пристигане на линейката на ЦСМП, пациентът е хоспитализиран незабавно.\r\n2.\tНе се установяват пропуски - както по време, така и по качество, на медицинските дейности и лечебно-диагностичния алгоритъм при пациенти в подобни състояния.\r\nДежурните екипи на УМБАЛ „Александровска” ЕАД са изпълнили своите задължения, посочват от здравното заведение и за пореден път изказват съболезнования на близките на починалия пациент Спас Добрев.", "date": "2017.09.27", "title": "Не са открити пропуски в работата на дежурните екипи в УМБАЛ „Александровска” по случая с починалия пациент"}
{"url": "http://www.focus-news.net/news/2017/09/27/2440323/faz-andrea-nales-be-izbrana-s-ogromno-mnozinstvo-za-predsedatel-na-parlamentarnata-fraktsiya-na-gsdp.html", "text": "Бившият министър на труда Андреа Налес бе избрана за лидер на парламентарната фракция на Германската социалдемократическа партия (ГСДП), съобщава националният ежедневник Die Frankfurter Allgemeine Zeitung.\r\nНалес, 47-годишна, бе подкрепена с 137 гласа, 14 от членовете на парламентарната група гласуваха „против“. Тереза Герова", "date": "2017.09.27", "title": "FAZ: Андреа Налес бе избрана с огромно мнозинство за председател на парламентарната фракция на ГСДП"}
{"url": "http://www.focus-news.net/news/2017/09/27/2440324/ministar-nikolay-nankov-shte-postavi-nachalo-na-rehabilitatsiyata-na-patya-vratsa-peshtera-ledenika.html", "text": "Утре – 28 септември, министърът на регионалното развитие и благоустройството Николай Нанков ще направи първа копка на път III-1002 Враца – пещера Леденика. Това съобщиха от пресцентъра на Министерството на регионалното развитие и благоустройството. Церемонията ще се състои от 11.30 ч. на бул. „Христо Ботев“ № 124 в град Враца. \r\nРехабилитацията на 17-километровия участък е част от първите приоритетни обекти на Оперативна програма „Региони в растеж“ 2014 - 2020.\r\nПреди това, от 10.30 ч., министър Нанков ще присъства на официалното откриване на ремонтирания бул. „Васил Кънчов“ във Враца. В програмата за посещението на министъра в града е предвидена и среща с граждани, която той ще проведе заедно с кмета Калин Каменов от 11.00 часа пред обновената със средства от Националната програма за енергийна ефективност жилищна сграда на ул. „Братя Миладинови“ № 10.", "date": "2017.09.27", "title": "Министър Николай Нанков ще постави начало на рехабилитацията на пътя Враца – пещера Леденика"}
{"url": "http://www.focus-news.net/news/2017/09/27/2440325/ministar-emil-karanikolov-na-6-oktomvri-shte-provedem-izvanredno-zasedanie-na-mezhduvedomstveniya-savet-nadyavam-se-togava-litsenzat-na-emko-da-bade-vazstanoven.html", "text": "В Междуведомствения съвет ще получим данните от проверките на МВР в дружеството до 4 октомври, за да се произнесем. Определили сме извънредно заседание на Междуведомствения съвет за 6 октомври от 9.00 часа. Това каза министърът на икономиката Емил Караниколов на заседание на парламентарната комисия по икономическа политика и туризъм относно дейността на дружеството „ЕМКО“ ООД, предаде репортер на Агенция „Фокус“. „Не знае кога ще бъде възстановен лицензът на „Емко“, надявам се да бъде на 6 октомври“, коментира той. „Във взаимоотношенията между „Емко“ и „Кинтекс“ има 3 договора. Един от тях е за снаряни S8, другите за 122-милиметрови снаряди“, посочи министърът. „По тези договори в различни срокове трябва да се предоставят различни количества. Към момента по първите два договора за 122-милиметровите трябваше да бъдат изпратени до крайния бенифициент до края на месеца. Другите трябваше в края на месец октомври да бъдат изпратени“, обясни той и уточни, че по  договорите на „Кинтекс“ с третата страна има възможност за забавяне до 20 седмици. „Кинтекс“ пристъпи към разваляне на договорите, но за да обезпечи и собствения си интерес и на държавата, веднага беше подписан договор с „ВМЗ Сопот“, който също е производител на тези изделия“, заяви Емил Караниколов. „Цената, която „ВМЗ-Сопот“ даде е с около 10% по-ниска от тази на „Емко“. Това означава, че дори при забава на доставката на стоката към третата страна от 10 седмици това ще бъде покрито от разликата“, обясни той. „Уведомихме третата страна, че срокът на забава ще бъде 6 седмици. 122-милиметровите ще бъдат изпратени в средата на ноември, а другите средата на декември“, посочи Емил Караниколов. „Следващата доставка, която ще бъде през март, ще бъде абсолютна печалба за „Кинтекс“, ще направим всичко възможно и няма да имаме забавяне“, каза още министърът. \r\nБиляна ИВАНОВА", "date": "2017.09.27", "title": "Министър Емил Караниколов: На 6 октомври ще проведем извънредно заседание на Междуведомствения съвет, надявам се тогава лицензът на „Емко“ да бъде възстановен"}
{"url": "http://www.focus-news.net/news/2017/09/27/2440326/plamen-dimitrov-iskame-nsts-s-boyko-borisov-i-ministri.html", "text": "Искаме НСТС с Бойко Борисов и министри. Това каза в интервю на Радио К2 президентът на КНСБ Пламен Димитров. Цялото интервю на медията с Пламен Димитров:\r\nДеница Гацинска: Основен приоритет на управленската програма е образованието. Знаем, че Янка Такева от КНСБ подкрепя усилията на правителството в тази посока. Каква е Вашата позиция и тук по-критичната част на КНСБ начело с Вас ли е събрана, която критикува правителството „Борисов” по теми, а не го хвали по други теми, по които то постига резултати?\r\nПламен Димитров: Ние не сме имали за цел днес да даваме цялостна оценка. Просто това е една етапна, текуща и непълна оценка на програмата за управление, не за изпълнението й, на правителството като такова, а на това какво е сътворено в документа. Споменах някои позитивни неща, които ми се струва, че убегнаха от Вашето внимание. В транспорта като цяло има изключително амбициозни програми, които ги приветстваме. В земеделието, чухте преди малко, има доста добри неща, които са заложени. В здравеопазването за спешната помощ и други такива. Но аз не искам да правя в момента някакъв баланс – това е добро, това е лошо! Не това е идеята. Ние се мъчим за дадем това, което мислим, че липсва. Защото другото, което е направено, всички виждат какво е направено и което ще стане добро и ще се случи. Янка вече каза какво трябва да се прави в образованието. Има добри неща, сега да ги повторя аз още веднъж, нито ще станат по-добри, нито по-лоши. Янка Такева е част от нашето синдикално семейство, ние сме заедно всички в нашата синдикална къща и нямаме различия по оценките, които даваме. Така че разбирайте, че това е елемент на общата конфедерална оценка, в това число позитивната й част, която занапред ще бъде казана и още има такива. Има и допълнителни мерки и това е по-важното в момента, да дадем на властта това, което сме видели, че може да бъде полезно, а по някаква причина го няма в управленската програма, да бъде допълнено. Тя може да бъде допълнена.\r\nИ накрая да кажа, не знам дали стана дума вътре, ние ще предложим свикване на отделен съвет на НСТС, отделно заседание на НСТС, на което да поканим лично премиера, съответно министри, които той прецени, на което да чуе нашите и на останалите социални партньори, на работодателите оценки, но и предложения, които ние ще дадем естествено за усъвършенстване или подобрение на така вече публикуваната или по-скоро приета програма за управление. Тя винаги може да бъде допълвана. И той самият си спомням, че каза, че тя е отворена в движението напред да бъде подобрявана. \r\nДеница Гацинска: В какъв срок ще инициирате този НСТС?\r\nПламен Димитров: Ще го предложим още утре на заседанието на НСТС на вицепремиера и председател на НСТС Симеонов той да прецени кога е възможно и удобно. И естествено, най-вероятно другата седмица, ще се опитам да го съгласувам и лично с премиера. В понеделник другата седмица ще имаме среща с него с нашия генерален секретар на ЕКП, който пристига, на нашата европейска конфедерация на профсъюзите. Ще имаме среща с него естествено. Така че на тази среща може да стане дума кога е възможно самата управленска програма да бъде предмет на дебат с партньорите. В това число и някои елементи, които не са ясни, чухте, тук има някои неясноти по здравеопазването, административната реформа и някои други неща, които може би не сме коментирали и които трябва да се доуточнят. В енергийния сектор как продължаваме, това, което направихме с него през юни в Стара Загора и там се поеха конкретни ангажименти от цялото правителство какво ще се случва с големите горивни инсталации. Така че има неща, в които в конкретика можем да влезем, по-едрите естествено. И с добра воля смятам напред да получим по-добри резултати и да преформулираме, ако трябва, и да допълним някои от целите, мерките и конкретните стъпки, които трябва да бъдат извършвани, за да може България най-накрая да бъде по-добро място за живеене и българите да остават тук. \r\nДеница Гацинска: Г-н Димитров, какъв е коефициентът на полезно действие на коалицията и на управленската програма, която току що КНСБ анализирахте?\r\nПламен Димитров: Трудно ми е още да давам оценки за изпълнението само 2-3 месеца след като са започнали да я реализират. Ние на този етап даваме оценка за нейната конструкция. Така че аз казах преди малко, че за пръв път виждаме системен и ясно структуриран документ, в който има взаимовръзка между отделните раздели, отделните направления. Досега не сме виждали такъв документ от управлението на Борисов, така че за мен това е позитивен знак. Бързам обаче веднага да кажа, че конкретните действия как това да се изпълни и финансовата обезпеченост е проблематично. Тоест ние не я виждаме на този етап и ще търсим допълнително гаранции и обяснения как една или друга мярка ще бъде изпълнена. Не виждаме, както казах преди малко, и основна цел. Ние говорихме и в Радио К2, и по Канал 3 с г-жа Беновска, че на България й е нужна нова национална доктрина. Не я виждаме така, че да мобилизира нацията, да мобилизира хората, бизнеса, синдикатите, неправителствения сектор, гражданите така да ги мобилизира, че в крайна сметка правителството да води държавата, премиерът да води държавата в една посока, която всички искаме, да стигнем до нова цел, а това трябва да бъде благосъстоянието на българите. За да можем да ги запазим в България, за да можем да върнем онези, които излязоха разочаровани или по някаква друга причина, обидени на някого в нашата мила родина, без да казвам от кого. Всъщност трябва наистина да поставим целта за благосъстоянието, а тя е синтезирана 60% от това, което взима средния европеец. Ако това постави програмата и всички мерки бъдат подчинени на нея, това може да бъде изведено като доктрина за запазване на българщината и възвръщане на българите в България. \r\nДеница Гацинска: Използвахте един много силен израз – „демографска несъстоятелност”. Какво искате да кажете и да сигнализирате правителството?\r\nПламен Димитров: Това по-скоро беше закачливо измерение на катастрофата, в която се намира демографията в България. Вижте, ние сме трети в света по негативна демография. Не в Европа, в света! Не знам какво трябва да стане, трябва да станем първи сигурно, за да може някой да каже, че това е проблемът на проблемите. А това наистина е проблемът на проблемите. И той не се бори с това да създадеш отдел „Демографска политика” в МТСП, да назначиш един министър или зам.-министър или вицепремиер, който се занимава с демографията. Напротив! Той се бори, като в цялата програма подчиниш мерките, като се започне от фискалните мерки, започвайки през данъчните стимули за семействата с деца, минавайки през образователната система, минавайки през това какво точно и как получава българина като гаранции за своята сигурност, здравна сигурност говоря, обществена сигурност, социална сигурност. И не на последно място отношението на неговия работодател към него самия – как ще се държи с него, как му плаща и как оценява неговия труд. Всичко това комплексно води след себе си мерките по неговото случване, води след себе си изпълнението или възможността да изпълним тази цел да запазим българите в България и да върнем тези, които са навън, а не да внасяме някакви и да пускаме други, които са с други, ако щете култура, нагласи, манталитет. Те могат да внасят със себе си и редица нови проблеми.   \r\nДеница Гацинска: Искате от правителството повече в борбата с контрабандата, в същото време обаче премиерът Борисов казва, че контрабандата намалява от 34% на 7%. Как анализирате тези данни?  \r\nПламен Димитров: Той говори, доколкото четох, предимно за контрабандата на цигари. Аз бързам да уточня, в борбата с контрабандата с акцизни стоки, в всички тези, които са свързани с измами с ДДС, вътрешнообщностни доставки кабинетът има редица добри успехи и те се виждат в събираемостта и в увеличените приходи. Ние по-скоро говорим за другите сегменти, които са оставени по-встрани от вниманието. За сивата икономика и то такава в хранителната промишленост. В производството на хляб самите производители казват, че над 50% от производителите на хляб са на сиво. Търговията и ремонт на автомобили – вносителите на автомобили казаха директно, че повече от 50% от авторемонтните дейности в България са на сиво. Там, според нас, липсват мерки и правителствената програма трябва да ги адресира и да поиска и бизнес организациите, и ние да бъдем по-активни, така че да ги борим. Другото, което не виждаме, казах преди малко, няколко милиарда според моите скромни оценки се губят от осигурителни вноски. Това, че всъщност бизнесът не плаща пълния размер на осигурителните вноски върху доходите, които плаща в момента. Тоест има източници, които могат да добавят едни, два или повече милиарда в допълнителните приходи на хазната към тези, които правителството вече изкарва, да го кажем така, допълнително от борбата с контрабандата на акцизни стоки ДДС измами.   \r\nДеница Гацинска: Друг приоритет, който казахте, че не е съгласуван с вас, намаляване на излишните чиновници и борбата с бюрокрацията. Други правителства, които са започвали такава борба, обикновено се стига до раздуване на администрацията. Считате ли, че сега ще се повтори тази тенденция и каква трябва да бъде визията за административна реформа?  \r\nПламен Димитров: Вижте, административни реформи в България правим от двайсет и няколко години. Имаше един министър, Николай Василев се казваше, който започна да прави административна реформа, после Дянков прави административна реформа. Всякакви неща са ни минали през главите и дали това в крайна сметка е ефективно и работещо за гражданите и бизнеса, тоест дали се подобряват услугите от администрацията към тях, мисля, че няма да сбъркам, ако кажа, че няма много голямо подобрение. С изключение може би на няколко сектори, на няколко администрации. И това само по себе си е крайният резултат. Сега това, което се предлага, ние реагираме в момента, че не знаем какво се предлага всъщност. Г-н Дончев излиза и казва вчера – ние ще направим такива и такива неща, съгласувани със Световната банка, които ще намалят с около 30% заетите в администрацията. Подобна стъпка не може да се анонсира през медиите. Това е изключително некоректно отношение във връзка с партньорството. Ние сме партньори, социални партньори и обсъждаме всички мерки, особено такива тежки, ако такова намерение има властта, и чуваме какви са причините това да се случва, казваме нашите аргументи и вървим напред. Да, електронното управление, оптимизацията, дигиталната ера води след себе си една загуба на работни места. Ние си даваме сметка. Знаете, че работим от две години интензивно и знаем какво ни чака. Но не можем да анонсираме мерки така, без да сме ги коментирали в детайли и заедно да сме намерили най-доброто оптимално решение за самите работещи в администрацията, но най-вече за тези, за които те работят, тоест за гражданите и за бизнеса. Ще дам този пример, който давам винаги за това, че в момента администрацията включва сама по себе си хора, които не би трябвало да бъдат наричани администрация. Дърводелецът, който работи в затвора, се брои като администратор. И него ще го съкращаваме сега в тази реформа, не знам всъщност. Преди малко чухте прословутата тема за борба с градушките, която постоянно идва на пред пран и там работещите са хора, които трябва да бъдат, те и сега са с 30% по-малко, отколкото трябва да бъдат. Хора, които работят със сериозна техника, се водят администрация. Те са на терена в хората и стрелят по градоносните облаци, за да няма град. Тоест казвайки администрацията хората разбират „чантаджии” или едни, които вземат рушвети и казват – да ги съкращават там, няма какво да ги мислим тях. А то не е така. Влизайки в детайлите виждаме, че в много сектори има изключително полезни за икономиката, за бизнеса, за гражданите, за всички нас дейности, които не могат с лека ръка да бъдат оставени на произвола на съдбата. Затова административната реформа е важна, но тя не може да бъде правена по телевизора. Трябва да седнем и да видим какво можем да правим там.", "date": "2017.09.27", "title": "Пламен Димитров: Искаме НСТС с Бойко Борисов и министри"}
{"url": "http://www.focus-news.net/news/2017/09/27/2440327/veliko-tarnovo-prinuditelno-be-premesten-mikrobus-izostaven-v-kvartal-buzludzha.html", "text": "Изоставен във великотърновския квартал „Бузлуджа“ микробус бе принудително преместен на общинската площадка за временно съхранение и разкомплектоване на излезли от употреба автомобили, съобщиха от пресцентъра на Община Велико Търново. Дейността е извършена от оторизирана фирма, с която Община Велико Търново има сключен договор. Собственикът на превозното средство има право да си го прибере обратно, при условие, че заплати таксите за репатриране и престой. Бусът „Форд Транзит“ ще остане на площадката в срок от 14 дни.\r\nВъв Велико Търново започнаха нови проверки за изоставени автомобили, които задръстват улиците и междублоковите пространства. При констатиране на возила, чиито регистрационни номера не са свалени, ангажираната с инспекцията общинска комисия издирва собствениците и им издава предписания за доброволно преместване. Повечето от притежателите изпълняват инструкциите. За период от година и половина репатрираните автомобили са 40, като сред има дори малък пътнически автобус.\r\nСпоред Наредбата за излезлите от употреба моторни превозни средства, този тип автомобили представляват отпадък, стига да са изпълнени едно или повече от четирите изброени в Закона за управление на отпадъците условия. Хипотезите са следните: прекратена регистрация, липса на заверен знак за технически преглед за повече от две години, липса на регистрационни табели. Последното условие е автомобилът, макар и регистриран, да е изоставен върху имот държавна или общинска собственост.", "date": "2017.09.27", "title": "Велико Търново: Принудително бе преместен микробус, изоставен в квартал „Бузлуджа“"}
{"url": "http://www.focus-news.net/news/2017/09/27/2440328/neobhodima-e-obshta-evropeyska-politika-za-preventsiya-i-borba-s-narkotichnata-zavisimost-smyatat-tsvetan-tsvetanov-i-daniela-daritkova.html", "text": "Необходима е обща европейска политика за превенция и борба с наркотичната зависимост, както и съвместни усилия във всички секторни политики, които могат да допринесат за така желаната превенция. Това отбелязаха председателите на комисиите по вътрешна сигурност и обществен ред и по здравеопазването Цветан Цветанов и Даниела Дариткова на среща с директора на Европейския мониторингов център за наркотици и наркомании Алексис Гусдийл, съобщиха от пресцентъра на Народното събрание. \r\nРазчитаме на вашето компетентно мнение и анализ за това кои са успешните политики в областта и какво може да се постигне в България по тази тема, отбеляза по време на разговора председателят на Комисията по здравеопазването Даниела Дариткова. По думите й за постигане на успех в борбата с наркоманиите са необходими обединените усилия на държавните институции, обществото и неправителствения сектор. \r\nПредседателят на Комисията по вътрешна сигурност и обществен ред Цветан Цветанов подчерта, че е изключително важно политиките, свързани с превенцията и борбата с наркозависимостта да бъде обща за всички държави от ЕС. По думите му е необходимо да има единен подход в рамките на ЕС по законодателството. \r\nНай-важното е да бъде идентифициран проблемът, да знаем повече за жертвите, както и за тези, които изграждат и разпространяват наркотици сред подрастващите, подчерта Цветан Цветанов. Той отбеляза, че народните представители от Комисията по вътрешна сигурност и обществен ред и от Комисията по здравеопазването винаги са намирали общ език и са обединявали усилията си да не бъде допуснато либерализирането на режимите, свързани с използване на наркотични вещества и препарати. Надявам се и занапред да можем да разчитаме на експертното становище на Европейския мониторингов център за наркотици и наркомании във връзка с обсъждани в Народното събрание законопроекти, добави председателят на вътрешната комисия. \r\nДиректорът на Европейския мониторингов център за наркотици и наркомании Алексис Гусдийл благодари за изразените от българските парламентаристи позиции и ги увери, че винаги могат да разчитат на техническа и научна помощ от центъра. Ще продължим да ви подкрепяме в усилията за по-добро здраве на обществото, защото вашата отговорност и роля за справяне с този проблем е голяма, подчерта той. \r\nЦветан Цветанов посочи, че усилията на правителството са насочени към това да се постигне по-голям ефект в превенцията на наркотичните зависимости и да се направи средата за образование на подрастващите по-привлекателна с изграждане на образователна инфраструктура, която да осигури по-голяма ангажираност на децата. \r\nНа разговора в Народното събрание присъства и директорът на Националния център по наркомании на Република България д-р Пламен Попов, който е член и на Управителния съвет на Европейския мониторингов център за наркотици и наркомании.", "date": "2017.09.27", "title": "Необходима е обща европейска политика за превенция и борба с наркотичната зависимост, смятат Цветан Цветанов и Даниела Дариткова"}
{"url": "http://www.focus-news.net/news/2017/09/27/2440329/toplofikatsiya-sofiya-e-v-gotovnost-da-startira-noviya-otoplitelen-sezon.html", "text": "„Топлофикация София” има готовност да стартира новия отоплителен сезон в столицата, съобщиха от дружеството. Клиенти на „Топлофикация София” трябва да приключат всички ремонти по вътрешната отоплителна инсталация, както и да запълнят източените инсталации. Отоплението няма да бъде включено в сградите, в които инсталацията не е запълнена, защото това означава, че в някое жилище ремонтът все още не е приключил. Също така е необходимо потребителите да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят уредите си за дялово разпределение. В случай, че дисплеят им е угаснал, клиентите трябва незабавно да потърсят съдействие от обслужващата ги фирма – топлинен счетоводител. \r\nСпоред изискванията на нормативната уредба дружеството има задължение да доставя на клиентите топлинна енергия за отопление в абонатните станции на сградите в периода от 1 октомври до 30 април, когато бъдат изпълнени двете изисквания - три последователни дни със средноденонощна температура по-ниска от  +12°C и прогноза от НИМХ - БАН за трайно застудяване.  „Топлофикация София” следи ежедневно прогнозата за времето и когато бъдат изпълнени изискванията,  ще започне общото включване на отоплението в столицата. Детските градини, училищата и здравните заведения могат да поискат отопление по – рано, като за това е достатъчно директорът да изпрати писмено заявление в обслужващия топлорайон.\r\nДружеството също така дава възможност при изразено желание от страна на клиентите в сграда-етажна собственост отоплението да бъде пуснато преди официалния старт на отоплителния сезон. За целта е необходимо да се представи в център за обслужване на клиенти заявление и подписано решение от Общото събрание на етажната собственост за по-ранното включване на парното. Прилагането на тази процедура е изцяло в полза на клиентите и чрез нея се избягва възможността за предварително пускане на отоплението в съответната сграда по еднолично решение и без знанието и съгласието на цялата етажна собственост.  \r\nЗа допълнителна информация във връзка с началото на отоплителния сезон и за въпроси, свързани с топлоподаването, клиентите могат да се свържат с кол центъра на компанията – тел. 0 700 11 111.", "date": "2017.09.27", "title": "„Топлофикация София” е в готовност да стартира новия отоплителен сезон"}
{"url": "http://www.focus-news.net/news/2017/09/27/2440330/zhoao-barbosa-espa-balgariya-tryabva-da-raboti-varhu-svoya-imidzh-kato-spa-destinatsiya.html", "text": "България трябва да работи върху своя имидж като СПА дестинация. Имате още много работа в това отношение. Tова каза Жоао Барбоса, председател на Изпълнителния комитет и маркетинг и PR мениджър на ЕСПА по време на Четвъртия годишен конгрес на Българския съюз по балнеология и СПА туризъм, който се провежда в Кюстендил, предаде репортер на Агенция „Фокус“. \r\nПо думите му България не е позната като СПА дестинация. „Страната е известна с красивата си природа, богато историческо наследство, много културни обекти и възможностите, които предлага за зимни спортове. Знаем също, че цените тук са ниски.  България има имидж на спокойна страна, защото до нас не достигат лоши новини от тук и това днес е предимство в областта на международния туризъм“, отбеляза той. Според него най-добрият начин за реклама на страната като комбинираме  СПА туризма с възможностите за практикуване на зимни спортове, посещения на различни исторически и културни забележителности,  кулинарен и винен туризъм и др., като по този начин се създава един цялостен продукт за привличане на туристи.\r\nПо думите му стратегията за реклама на страната ни зависи много това за какъв пазар се прави. „Ако искате да  рекламирате вашите СПА центрове и дестинации в Германия, трябва да го направите в печатни медии, защото за немските туристи предпочитат списанията и вестниците като средства за информация. Затова за този пазар дигиталната реклама не би била подходяща. Ако обаче вашата целева аудитория е във Великобритания или в скандинавските страни например, тогава за предпочитане е да наблегнете на уебсайтовете и дигиталните инструменти“, обясни Барбоса.\r\nТой отбеляза, че за всяка европейска страна най-важен е вътрешният туристически пазар. „Изключително важно е да разработваме вътрешния пазар, да привличаме наши туристи. Естествено има смисъл да се излезе на международния пазар, но за един малък град като Кюстендил например е трудно да постигне това самостоятелно, тъй като не може  да си позволи разходите за участие в различни международни изложения или медийна реклама  в чужбина. Затова по-малките градове би трябвало да реализират своята реклама с помощта на държавата. \r\nМисля, че е по-добре да рекламирате не отделните градове като Кюстендил, а България като СПА дестинация“, коментира той.\r\nСпоред него съществува „кратък път“, по който с по-малко усилия да се постигнат максимални резултати. „Кюстендил е известен със своето богато историческо наследство, както и с черешите. С известни средства градът може да се включи в различни проекти като например „По пътя на римляните“ и по този начин за града ще научат големите туроператори“, каза още той.", "date": "2017.09.27", "title": "Жоао Барбоса, ЕСПА: България трябва да работи върху своя имидж като СПА дестинация"}
{"url": "http://www.focus-news.net/news/2017/09/27/2440331/ministar-temenuzhka-petkova-shte-uchastva-v-zasedanie-na-cesec-v-bukuresht.html", "text": "Министърът на енергетиката Теменужка Петкова ще участва в четвъртото заседание на Групата на високо равнище на инициативата за газовата свързаност на Централна и Югоизточна Европа (CESEC). Срещата ще се проведе на 27 и 28 септември в Букурещ, Румъния, съобщиха от пресцентъра на Министерство на енергетиката. Предвижда се страните, участващи в инициативата, да подпишат меморандум за нейното допълване и в сферата на електроенергетиката. В събитието се очаква да участват зам.-председателя на Европейската комисия Марош Шефчович и комисарят климат и енергетика Мигел Ариас Каниете. \r\nОт министерството припомнят, че инициативата за газова междусистемна свързаност в Централна и Югоизточна Европа (CESEC) бе създадена през февруари 2015 година в София. Целта на групата на високо равнище е задълбочаване на регионалното сътрудничество в газовия сектор, гарантирайки сигурност на доставките, устойчивост и конкурентоспособност на енергийната политика на ЕС. Инициативата оказа положително въздействие за ускореното изпълнение на приоритетни за региона на Централа и Югоизточна Европа проекти в газовия сектор, които да спомогнат за ефективното функциониране на енергийните пазари.", "date": "2017.09.27", "title": "Министър Теменужка Петкова ще участва в заседание на CESEC в Букурещ"}
{"url": "http://www.focus-news.net/news/2017/09/27/2440332/the-jerusalem-post-prisadata-na-elor-azariya-be-namalena-na-14-mesetsa-lishavane-ot-svoboda.html", "text": "Присъдата на Елор Азария – израелски войник, който произведе изстрел срещу неутрализиран палестинец, бе намалена с четири месеца, съобщава вестник The Jerusalem Post.\r\nАзария бе осъден на 18 месеца лишаване от свобода за убийството, извършено на 24 март 2016 г. Процесът получи широк отзвук в израелското общество..Тереза Герова", "date": "2017.09.27", "title": "The Jerusalem Post: Присъдата на Елор Азария бе намалена на 14 месеца лишаване от свобода"}
{"url": "http://www.focus-news.net/news/2017/09/27/2440333/sastoyanie-na-sayuza-sahranyavane-i-ukrepvane-na-shengenskoto-prostranstvo-s-tsel-podobryavane-na-sigurnostta-i-opazvane-na-evropeyskite-svobodi.html", "text": "Европейската комисия предлага мерки за съхраняване и укрепване на Шенгенското пространство, се казва в съобщение от пресслужбата на ЕК.\r\nКомисията предлага да актуализира Кодекса на шенгенските граници, за да адаптира разпоредбите за временно повторно въвеждане на граничен контрол по вътрешните граници към настоящите нужди в отговор на променящите се и постоянните заплахи за обществения ред или вътрешната сигурност. Същевременно се въвеждат по-строги процесуални гаранции, за да се гарантира, че граничният контрол по вътрешните граници остава изключение от правилото и представлява крайна мярка, използвана само ако е необходима и съответстваща, като така се ограничава въздействието върху свободното движение. Комисията публикува също така съобщение относно предприетите вече мерки в отговор на предизвикателствата в областта на сигурността по външните граници и в рамките на Шенгенското пространство, както и препоръка към държавите членки относно по-ефективното прилагане, ако е необходимо, на настоящите правила за временен граничен контрол. \r\nУстановено е, че настоящите правила за временно повторно въвеждане на граничен контрол по вътрешните граници са достатъчни в огромното мнозинство от случаите. При все това сроковете, предвидени в законодателството, може да са недостатъчни, когато държавите членки са изправени пред променящи се сериозни заплахи за обществения ред или вътрешната им сигурност. \r\nВ днешните предложения се предвижда, че по изключение държавите членки ще имат също право да удължат контрола по вътрешните граници, ако първоначалната заплаха е налице и след една година и когато в това отношение на собствената територия са предприети също съответни извънредни национални мерки, като например извънредно положение. Такова удължаване ще изисква препоръка на Съвета, която взема предвид становището на Комисията по въпроса, и ще бъде строго ограничено до 6-месечни удължавания, които са възможни не повече от три пъти и за максимален срок до две години. \r\nВ очакване на приемането на тези законодателни промени Комисията издава днес също, под формата на препоръка, насоки, които да служат на държавите членки за по-ефективното прилагане на действащите шенгенски правила. На държавите членки се припомня, че въвеждането на временен контрол по вътрешните граници трябва да остане изключителна мярка, до която се прибягва само в краен случай, въздействието върху свободното движение трябва да е ограничено и алтернативни мерки, като полицейски проверки и трансгранично сътрудничество, следва да се предприемат с предимство. Държавите членки трябва редовно да оценяват въведения от тях временен контрол, да информират и да си сътрудничат с други засегнати държави членки, както и да се въздържат от всякакви необосновани мерки. \r\nИ накрая, за да могат държавите членки да се противопоставят на заплахите заедно, обединени в по-стабилно Шенгенско пространство, е крайно време България и Румъния да станат пълноправни членове на Шенген. Съветът следва да вземе решението за одобряване на тяхното присъединяване към Шенгенското пространство и за премахване на контрола по вътрешните граници между тези две държави членки и техните съседи от ЕС. България и Румъния са доказали способността си да защитават външните граници на ЕС и поради това следва да станат членове на нашата вътрешна зона без граници.", "date": "2017.09.27", "title": "Състояние на Съюза: Съхраняване и укрепване на Шенгенското пространство с цел подобряване на сигурността и опазване на европейските свободи"}
{"url": "http://www.focus-news.net/news/2017/09/27/2440334/burgas-lek-i-tovaren-avtomobil-sa-katastrofirali-v-grada-nyama-tezhko-postradali.html", "text": "Лек и товарен автомобил са катастрофирали на кръговото кръстовище преди магазин „Метро“, няма тежко пострадали. Това съобщи за Радио „Фокус“ говорителят на ОДМВР-Бургас Цветелина Рандева. Инцидентът е станал около 13.38 часа. Товарният автомобил е превозвал майонеза и лютеница, които в резултат на удара са се разсипали по пътното платно. В момента движението се извършва в другата пътна лента. На място има полицейски и противопожарни екипи. От катастрофата леко е пострадала жена, която е с наранявания в областта на окото, като е отведена в бургаската болница за промивка. Водачите на МПС да се движат с повишено внимание.\r\nМария РУСЕВА", "date": "2017.09.27", "title": "Бургас: Лек и товарен автомобил са катастрофирали в града, няма тежко пострадали"}
{"url": "http://www.focus-news.net/news/2017/09/27/2440335/tolonews-nay-malko-edin-tsivilen-e-zaginal-pri-raketniya-obstrel-kray-letishteto-v-kabul.html", "text": "Най-малко един цивилен е загинал, а четирима други са ранени в резултат на ракетния обстрел в близост до международното летище в Кабул, предава информационната агенция toloNEWS.\r\nАтаката започна малко след 11 часа и бе последвана от серия взривове, които бяха чути в следобедните часове на сряда. Съгласно медийни доклади, в рамките на три часа е имало между 30 и 40 експлозии. \r\nЛетищните власти съобщиха, че всички полети до афганистанската столица са пренасочени до второ нареждане.\r\nДжихадистите от близкоизточната радикална групировка „Ислямска държава“ поеха отговорност за експлозиите, които разтърсиха района около международото летище в Кабул няколко часа, след като американският министър на отбраната Джеймс Матис пристигна на посещение в Афганистан. По-рано медии разпространиха информация, съгласно която талибаните са отговорни за инцидента. .Тереза Герова", "date": "2017.09.27", "title": "toloNEWS: Най-малко един цивилен е загинал при ракетния обстрел край летището в Кабул"}
{"url": "http://www.focus-news.net/news/2017/09/27/2440336/ministar-nikolina-angelkova-turizmat-e-ne-samo-savkupnost-ot-priyatni-emotsii-znaniya-opit-no-i-sfera-na-otgovorna-profesionalna-izyava.html", "text": "Туризмът е не само съвкупност от приятни емоции, знания, опит, но и сфера на отговорна професионална изява. Това се посочва в поздравителния адрес към бранша на министъра на туризма Николина Ангелкова по повод Световния ден на туризма 27 септември, съобщиха от пресцентъра на министерството. „Обръщам се към всички вас, професионално ангажираните в нашия изключително важен сектор и ви пожелавам да съхраните енергията, усилията и целенасочените дейности, които полагате ежедневно за добрия имидж на България. Тази година мотото на Световния ден на туризма е „Устойчив туризъм – начин за развитие”. По данни за 2016 г. на Световната организация по туризъм към ООН международните туристи са 1,2 млрд. души. Това е седма поредна година на устойчив растеж глобално в сектора.\r\nТуризмът е сред най-динамично развиващите се отрасли и в българската икономика. За държавното управление той е приоритетен. По данни на Световния съвет по туризъм и пътувания през 2016 г. в отрасъла и свързаните с него икономически дейности у нас е формиран брутен вътрешен продукт на стойност над 11,6 млрд. лв., което е близо 13% от показателя за страната.\r\nСветовният ден на туризма е прекрасен повод да отдадем заслуженото признание на всички вас, които с ежедневните си усилия правите българския туризъм толкова успешен. През 2016 г. в туризма и свързаните с него икономически дейности заетите са 363 хил. души, което е близо 12% от всички заети лица в България. Туризмът е не само съвкупност от приятни емоции, знания, опит, но и сфера на отговорна професионална изява за цели семейства, за които това е потомствена професия.\r\nГорда съм, че благодарение на вашата инициативност и целенасочена работа България се утвърждава на международния пазар като конкурентна и разпознаваема дестинация за четири сезона, предлагаща качествен туристически продукт. Чрез вашите усилия, компетентност и енергия вървим в правилната посока. Ръстът в броя на чуждестранните туристи, избрали България през първите седем месеца на настоящата година, е над 7% спрямо същия период на миналата”, се казва още в поздравителния адрес на министъра Николина Ангелкова.", "date": "2017.09.27", "title": "Министър Николина Ангелкова: Туризмът е не само съвкупност от приятни емоции, знания, опит, но и сфера на отговорна професионална изява"}
{"url": "http://www.focus-news.net/news/2017/09/27/2440337/ministar-lilyana-pavlova-iskame-predsedatelstvoto-ni-na-saveta-na-es-da-bade-ne-samo-balgarsko-a-i-balkansko.html", "text": "Искаме председателството ни на Съвета на ЕС да бъде не само българско, а и балканско. Това каза министърът на Българското председателство на Съвета на ЕС 2018 Лиляна Павлова по време на Международна конференция за българското председателство на Съвета на ЕС на тема: „Асоциацията на почетните консули в подкрепа на българското председателство на ЕС\", предаде репортер на Агенция „Фокус“.  „Длъжни сме и го имаме като нагласа, воля и желание да дадем необходимата подкрепа на нашите партньорски държави по пътя на европейското членство“, каза Павлова.  Тя поясни, че не биха могли да очертаят конкретна дата за членство на тези страни. По думите й идеята е  страната ни да поеме  ангажимента да им даде  ясната перспектива и ясен план за действие.  Министър Павлова допълни, че българските приоритети, пречупени през общоевропейски дневен ред са в няколко ключови послания.  „Ние правихме много дискусии, дебати, фокус групи, разбира се, ще се радвам да чуя и вашето мнение, тъй като ние сме в етап на обсъждане и представяне на нашите приоритети“, обърна се Павлова към консулите и поясни, че декември месец ще има окончателен вариант на приоритетите. „От анализа на приоритетите и темите, България няма как да очертае една единствена тема. Ние казваме, че  имаме три основни послания. Зад всяко едно стоят няколко на брой ключови важни приоритети, за които искаме да работим и да отстояваме\", допълни министър Павлова. \r\nДеница КИТАНОВА", "date": "2017.09.27", "title": "Министър Лиляна Павлова: Искаме председателството ни на Съвета на ЕС да бъде не само българско, а и балканско"}
{"url": "http://www.focus-news.net/news/2017/09/27/2440338/anf-news-irakskiyat-parlament-odobri-vavezhdaneto-na-voyski-v-kirkuk.html", "text": "В сряда министър-председателят на Ирак Хайдер ал-Абади получи разрешение от парламента в Багдад да бъдат изпратени военни части в Киркук, който се намира на територията на кюрдския автономен регион, предава ANF News.\r\nСъгласно разпространеното съобщение, парламентът в Багдад е взел решението с цел „защита на териториалната цялост на Ирак“. В днешното заседание на органа взе участие и началникът на Службата за отбрана и разузнаване..Тереза Герова", "date": "2017.09.27", "title": "ANF News: Иракският парламент одобри въвеждането на войски в Киркук"}
{"url": "http://www.focus-news.net/news/2017/09/27/2440339/natsionalniyat-savet-za-tristranno-satrudnichestvo-shte-provede-zasedanie.html", "text": "На 28 септември, четвъртък, от 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество. Това съобщиха от правителствената информационна служба.\r\nСоциалните партньори ще обсъдят промени в Кодекса на труда и в Закона за безопасни условия на труд, както и предложението на АИКБ, БСК, БТПП и КРИБ за отмяна на допълнителното трудово възнаграждение за придобит трудов стаж и професионален опит (т.н. „клас“), и др.", "date": "2017.09.27", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2017/09/27/2440340/afprayanear-obyavi-novi-anulatsii-do-mart-2018-g.html", "text": "Нискобюджетната ирландска авиокомпания„Райънеър“  обяви в сряда нови анулации на полети в периода между ноември и март 2018 г., засягащи близо 400 хил. клиенти, предава AFP.\r\nЗаради стачните действия на пилотите компанията бе принудена да анулира повече от 2,1 хил. полети за периода между средата на септември и края на октомври, засягащо 315 хил. клиенти.Тереза Герова", "date": "2017.09.27", "title": "AFP:„Райънеър“ обяви нови анулации до март 2018 г."}
{"url": "http://www.focus-news.net/news/2017/09/27/2440341/dimitar-boychev-gerb-initsiativata-edin-poyas-edin-pat-e-dvigatel-za-razvitie-v-svetoven-mashtab.html", "text": "Инициативата „Един пояс, един път” открива сериозни перспективи за нови търговски маршрути и големи инвестиции, затова е двигател за развитие в световен мащаб. Като държава с възлово географско положение между Европа и Азия България е част от новия път на коприната. Имаме амбицията да активизираме своята роля и в рамките на механизма 16 + 1. Това каза в Пекин народният представител и председател на Парламентарната група за приятелство с Китай Димитър Бойчев, съобщиха от пресцентъра на ГЕРБ. Той ръководи делегацията на ГЕРБ, която е на  работно посещение в азиатската държава.\r\nЕксперти от Института за макроикономически проучвания към Държавната комисия за развитие и реформи, която е ангажирана с инициативата „Един пояс, един път”, презентира пред гостите от България визията на Китай за реализиране на стратегическия план. \r\nВ състава на делегацията ни са кметовете на общините Аврен, Девня, Поморие, Созопол и Царево - Емануил Манолов, Свилен Шитов, Иван Алексиев, Панайот Рейзи и Георги Лапчев, зам.-кметът на община Аксаково Руска Илиева, зам. областният управител на Добрич Красимир Николов и председателят на Общинския съвет в Бургас Константин Луков. \r\nТе бяха запознати с основните аспекти от провежданите през последните 40 години реформи в Китай. Отчетено бе, че от малко под 200 долара през 1978 г. ръстът на БВП в страна през миналата година е надхвърлил 8100 долара на глава от населението. В момента сферата на услугите заема най-голям дял от китайската икономика – 56%, а ¼ от световната икономика се дължи на строителството в страната. Успешно се развива и машиностроенето, където азиатската държава държи лидерски позиции, отчетоха от Института за макроикономически проучвания.\r\nДанните му сочат още, че ежегодно 60 млн. младежи завършват средно училище. От тях 43% могат да продължат образованието си в университет. „Българското правителство обяви образованието за свой приоритет и насочи към неговото развитие много усилия и сериозни средства”, коментира Димитър Бойчев. В отговор на проявения от българската делегация интерес към китайския опит в тази сфера, експертите обясниха, че за образование се отделят 4% от БВП на страната.    \r\nВъзможностите за по-тясно сътрудничество между България и Китай в контекста на механизма 16+1 и инициативата „Един пояс, един път” бяха във фокуса на протеклата дискусия. Към момента във връзка с глобалния план за нов път на коприната Китай е подписал 46 споразумения с 39 държави и международни организации. \r\nПо-рано през деня българската делегация взе участие във форум, на който присъстващите гости от различни части на света бяха запознати с потенциала за бизнес и зелено развитие на провинция Фудзиен. Представени бяха предприетите в югоизточния регион на Китай екологични мерки, които са намерили отражение в местната икономика, в обществения и стопанския живот на провинцията и са допринесли за опазването на нейната природа.", "date": "2017.09.27", "title": "Димитър Бойчев, ГЕРБ: Инициативата „Един пояс, един път” е двигател за развитие в световен мащаб"}
{"url": "http://www.focus-news.net/news/2017/09/27/2440342/ministar-lilyana-pavlova-shte-rabotim-za-otpadaneto-na-rouming-taksite-za-zapadnite-balkani-kakto-e-za-darzhavite-chlenki-ot-es.html", "text": "Ще работим за отпадането на роуминг таксите за Западните Балкани, както е за държавите-членки от ЕС.  Това каза министърът на Българското председателство на Съвета на ЕС 2018 Лиляна Павлова по време на Международна конференция за българското председателство на ЕС на тема: „Асоциацията на почетните консули в подкрепа на българското председателство на ЕС, предаде репортер на Агенция „Фокус“.  „Много специфичен, много конкретен приоритет за Западните Балкани - това е свързаността“, коментира министър Павлова и поясни, че свързаността ще е в няколко направления – транспортна, енергийна свързаност и работата по отпадане на роуминг таксите. „Това ще е нещо, което ще могат да усетят като Европа, като европейска солидарност“, каза Лиляна Павлова. Тя посочи, че Западните Балкани са  тема, която трябва да се обсъди малко повече. Тя обърна внимание, че в София ще се проведе среща на върха на ЕС, свързана със Западните Балкани. „Тази среща на върха ще е много важна. Тя ще има три фокуса. Именно по време на председателството очаквам заключенията на Съвета за етапа на готовността на всяка от страните от Западните Балкани“, заяви тя. Министър Лиляна Павлова поясни, че амбициозната задача е да се направи анализ държава по държава за Западните Балкани и за всяка да се даде един честен, но реалистичен план, кои са стъпките и възможностите по пътя на членството в ЕС. Като друг приоритет за Западните Балкани министър Павлова посочи сигурността .  „Започваме още октомври“, каза тя и уточни, че първата среща ще е в областта на правосъдието. По думите й тя ще се проведе в София на 26 и 27 октомври тази година съвместно с Естонско председателство.   \r\n Деница КИТАНОВА", "date": "2017.09.27", "title": "Министър Лиляна Павлова: Ще работим за отпадането на роуминг таксите за Западните Балкани, както е за държавите-членки от ЕС"}
{"url": "http://www.focus-news.net/news/2017/09/27/2440343/veliko-tarnovo-novo-mobilno-prilozhenie-ulesnyava-administrativnoto-obsluzhvane-na-hora-s-uvrezhdaniya.html", "text": "Ново мобилно приложение улеснява административното обслужване на хората със слухови и говорни увреждания във Велико Търново, съобщиха от пресцентъра на Общината. С помощта на таблет и чрез специализиран софтуер в реално време те ще могат да се свържат с преводач, който да насочва както тях, така и служителите към желаните административни услуги. Видеоконферентната връзка и жестомимичният превод значително оптимизират времето на работа с хората, страдащи от този тип увреждания.\r\nНовата услуга е напълно безплатна и вече е налична в Центъра за услуги и информация на гражданите, намиращ се на партера в сградата на Община Велико Търново. \r\nОбщинската администрация в старопрестолния град остава сред водещите в България по дигитализиране на административното обслужване. Повишаването на качеството и бързината при работа с физически и юридически лица се превърна в ясно изразена тенденция. С внедряването на нови електронни услуги Община Велико Търново разширява цялостно дигиталната платформа и отговаря адекватно на обявената от правителството на Република България политика за намаляване на административната тежест.", "date": "2017.09.27", "title": "Велико Търново: Ново мобилно приложение улеснява административното обслужване на хора с увреждания"}
{"url": "http://www.focus-news.net/news/2017/09/27/2440344/dzheyms-matis-sasht-nyama-da-se-otkazhat-ot-bitkata-za-afganistan.html", "text": "В рамките на изненадващата си визита в Кабул американският министър на отбраната Джеймс Матис увери, че САЩ няма да се откажат от битката за Афганистан, предава радио Voice of America.\r\n„С новата стратегия за Южна Азия, която се основава на новите условия, ще бъдем по-добро състоения да подкрепяме [Афганистан], докато вашите сили се борят срещу терористите\", подчерта Матис по време на посещение в Кабул в сряда. \r\n„Няма да изоставим Афганистан на безмилостния враг, който се опитва да го убие по пътя към властта“, подчерта Матис. \r\nГенералният секретар на НАТО Йенс Столтенберг, който също пристигна в Кабул, потвърди ангажимента на Алинса към Афганистан.\r\n„НАТО не се отказва, когато стане трудни. Спазваме нашите обещания“, заяви норвежкият политик. .Тереза Герова", "date": "2017.09.27", "title": "Джеймс Матис: САЩ няма да се откажат от битката за Афганистан"}
{"url": "http://www.focus-news.net/news/2017/09/27/2440345/bulgartransgaz-ead-obyavi-obshtestvena-porachka-za-izgotvyane-na-predproektno-prouchvane-za-hab-balkan.html", "text": "„Булгартрансгаз” ЕАД изпрати за публикуване до Регистъра на обществените поръчки към Агенцията по обществени поръчки (АОП) решение и обявление за обществена поръчка с наименование: „Предпроектно проучване за газов хъб „Балкан”, част от проект от „общ интерес” 6.25.4”. Това съобщиха пресцентъра на дружеството. Проектът за Газов хъб „Балкан” е определен от Европейската комисия за проект от „общ интерес”, с включването му във втория списък с проекти от „общ интерес”, публикуван на 18 ноември 2015 г.\r\nПроектът се отнася към концепцията на българското правителство за изграждане на газов разпределителен център на територията на страната. Проектът е основан на идеята значителни количества природен газ от различни източници да постъпват в реална физическа точка в района на Варна за по-нататъшен пренос. В тази точка ще бъде организирана и търговия с газ, където всеки пазарен участник да търгува на пазарни принципи.\r\nПровеждането на пълно и всеобхватно предпроектно проучване за газовия хъб е основна стъпка за реализацията на проекта. Целта е да се оценят в детайли търговската и техническата жизнеспособност на проекта, да се определи точният му бизнес модел, да се оценят рисковете от изпълнението му и да се предложи стратегия за управлението им, да се даде възможност да се финализира регулаторната рамка и структурата на неговото финансиране. \r\nПредпроектното проучване обхваща шест направления за проучване, като подробните изисквания и обхват на задачите към бъдещия изпълнител, са зададени в рамките на техническата спецификация, част от документацията по обявената обществената поръчка:\r\n•\tТърговски раздел - ще анализира целевите пазари и ще разгледа сценариите за търсене и предлагане на природен газ;\r\n•\tТехнически раздел - ще проучи подробно основните технически аспекти на проекта. Подробният анализ ще осигури предварителен проект и оценка на разходите, както и предварителна екологична и социална оценка. Във връзка с ранната фаза на развитие в която се намира проекта за Газов хъб „Балкан“ и в резултат от постоянната активна работа по анализ, оценка и прецизиране на потенциалните възможности и най-оптималните технически характеристики, към момента проектът предвижда да се проучат подробно най-малко три инфраструктурни варианта за маршрут: северен и южен вариант, с различни опции за допълнителен капацитет на вход (15.75 млрд.м3/г или 31.5 млрд.м3/г) и западен маршрут с предвиден допълнителен капацитет от 15.75 млрд.м3/г. (предвидените за проучване маршрути са съгласувани с европейската институция, предоставила съ-финансиране за реализирането на предпроектното проучване – Изпълнителна агенция иновации и мрежи – INEA);\r\n•\tБизнес модел - разделът ще проучи подходящите бизнес модели, ще оцени различните модели на публично-частно партньорство и структурирането на собствеността, като оцени проектните приходи (обем, тарифи) и разходи (CAPEX, OPEX). Този раздел ще предвижда препоръки по отношение на ролите и отговорностите на „Булгартрансгаз“ ЕАД и потенциалните партньори по проекта, с цел осигуряване на най-ефективна и рентабилна структура;\r\n•\tОвладяване на риска – раздел, който ще оцени и ще даде препоръки по отношение на търговските, регулаторните, техническите, инженеринговите, социалните и проектни рискове;\r\n•\tРаздел, свързан с финансовата структура - ще даде препоръки и ще очертае жизнеспособната финансова структура за газов хъб „Балкан”, като вземе предвид бизнес модела и модела на собствеността, както и мерките за намаляване на рисковете. Този раздел ще направи препоръки за най-ефективната по отношение на разходите структура, вкл. налични публични финансови инструменти на ЕС;\r\n•\tРаздел за управление на проекта - ще осигури подробна пътна карта по изпълнение на проекта, включваща всички бъдещи проектни фази до датата на пуск в търговска експлоатация.\r\nРезултатите от предпроектното проучване ще позволят „Булгартрансгаз“ ЕАД да вземе окончателно инвестиционно решение за реализирането на проекта. След което ще се формулират последващите фази за реализацията му до датата на търговска експлоатация и да разработи подробна финансова структура, която да обсъди с Международни финансови институции и с инвеститори от частния сектор. От техническа гледна точка, резултатите от предпроектното проучване ще позволят определянето на окончателните параметри на проекта (като дължина, диаметър, налягане и необходимо наземно оборудване и т.н.) и ще служат като основа за последващи дейности, свързани с проектиране и строителство. \r\nОбществената поръчка се провежда при следните срокове и условия:\r\n•\tДата на изпращане на обявление и решение за обществената поръчка до Регистъра на обществените поръчки към Агенцията по обществени поръчки: 27.09.2017г.\r\n•\tКраен срок за получаване на оферти: 01.11.2017г.\r\n•\tСрокът за изпълнение на поръчката е до 170 календарни дни от подписването на договора.\r\n•\tПрогнозната стойност на поръчката е в размер на: 1 800 000 евро без ДДС.\r\nДейностите по провеждане на предпроектното проучване се изпълняват с финансовата подкрепа на програма Механизъм за свързване на Европа (CEF), по силата на подписано грантово споразумение № INEA/CEF/ENER/M2016/1290649 за изпълнението на Действие № 6.25.4-0015-BG-S-M-16: „Предпроектно проучване за газов хъб „Балкан“, част от проект от „общ интерес“ (ПОИ) 6.25.4.\r\nВъзложителят “Булгартрансгаз“ ЕАД ще предостави неограничен, пълен, безплатен и пряк достъп чрез електронни средства до документацията за обществената поръчка от датата на публикуване на обявлението в \"Официален вестник\" на Европейския съюз на основание чл.32, ал.1, т.1 от Закона за обществени поръчки (ЗОП).  Решението и обявлението за обществената поръчка ще бъдат публикувани в профила на купувача на възложителя в деня на публикуването им в Регистъра на обществените поръчки към Агенцията по обществени поръчки на осн. чл.24, ал.1, т.1 от Правилника за прилагане на ЗОП.\r\nИзброените по-горе документи ще бъдат достъпни .", "date": "2017.09.27", "title": "„Булгартрансгаз“ ЕАД обяви обществена поръчка за изготвяне на предпроектно проучване за хъб „Балкан”"}
{"url": "http://www.focus-news.net/news/2017/09/27/2440346/plovdiv-regionalnata-inspektsiya-po-okolnata-sreda-i-vodite-ustanovi-zavisheni-stoynosti-na-shum-v-rayona-na-fabrika-za-mebeli.html", "text": "Завишени нива на шум, излъчвани в околната среда от новоизградена аспирационна система, се отчитат в района на фабрика за производство на мебели в Пловдив. Това показват контролните измервания на дневните и вечерни еквивалентни нива на шум, съобщиха за Радио „Фокус“ – Пловдив от ръководството на Регионалната инспекция по околната среда и водите. Проверките на контролните органи са извършени след постъпили поредица от сигнали в екоинспекцията през последните три месеца. „Живеещите в района се оплакват от непоносим шум от дейността на фабриката за мебели. РИОСВ – Пловдив ще състави акт за завишените нива на шум в околната среда. Предвидените в Закона за защита от шума в околната среда имуществени санкции за юридически лица са на стойност от 1000 до 3000 лева“, обясниха от ръководството на институцията. Екоинспекцията вече е дала задължителни предписания и да се предприемат допълнителни спешни мерки за обезшумяване на общата аспирационна система.\r\nТони МИХАЙЛОВ", "date": "2017.09.27", "title": "Пловдив: Регионалната инспекция по околната среда и водите установи завишени стойности на шум в района на фабрика за мебели"}
{"url": "http://www.focus-news.net/news/2017/09/27/2440347/tass-rusiya-unishtozhi-poslednite-zapasi-ot-himicheski-orazhiya-prizova-sasht-da-posledva-primera-y.html", "text": "Русия разчита, че САЩ ще изпълнят ангажимента си за унищожаване на запасите от химически оръжия, срокът за което вече бе отлаган три пъти. Това заяви държавният глава Владимир Путин в рамките на телевизионна връзка с населеното място Кизмер, в района Удмуртия, където бе ликвидиран последният химически боеприпас от руските запаси, предава TACC.\r\n„Разчитам, че усилията на Русия за унищожаване на химически оръжия ще послужи като пример и за други държави“, подчерта Путин, допълвайки, че най-големите химически арсенали притежават Руската федерация и САЩ.\r\nНо САЩ – по думите на руския президент, „за съжаление не изпълняват своите задължения по сроковете за унищожаване на химическите оръжия – вече три пъти той бе удължаван, включително и под претекст липсата на достатъчно средства, което, честно казано, звучи някак странно“..Тереза Герова", "date": "2017.09.27", "title": "ТАСС: Русия унищожи последните запаси от химически оръжия, призова САЩ да последва примера й"}
{"url": "http://www.focus-news.net/news/2017/09/27/2440348/rumen-gechev-bsp-izpraveni-sme-pred-izklyuchitelnata-opasnost-da-komprometirame-balgarskiya-orazheen-kompleks.html", "text": "Изправени сме пред една изключителна опасност - да компрометираме българския оръжеен комплекс и да затворим вратите на България, която към момента прави 1,4 млрд. долара годишно. Това е изумително, няма такава държава. Това каза народният представител от БСП проф. Румен Гечев след заседание на парламентарната комисия по икономическа политика и туризъм относно дейността на дружеството „Дунарит“ АД-Русе и „Емко“, предаде репортер на Агенция „Фокус“. „Продукцията е готова и е в контейнери, които са готови да бъдат качени на кораба, доставени и платени“, обясни той. „В момента държавата търси друг производител, който да произведе същата продукция и да я изнесе, което не е сигурно дали ще може да го направи. Възниква въпросът какво ще правим с произведената продукция“, допълни Румен Гечев. „Ако се издъни цялата тази работа правителството трябва да отиде при тази продукция на пристанището и да се самовзриви“, коментира той. \r\nБиляна ИВАНОВА", "date": "2017.09.27", "title": "Румен Гечев, БСП: Изправени сме пред изключителната опасност да компрометираме българския оръжеен комплекс"}
{"url": "http://www.focus-news.net/news/2017/09/27/2440349/arabistat-aleksandar-shunin-razlichnite-varianti-na-znameto-na-idil-kato-tsvetove-ne-go-promenya-kato-simvol-na-teroristichnata-organizatsiya.html", "text": "Вещото лице Александър Шунин, който е арабист, даде обяснение на надписите и съдържанието на символите на знамето на ИДИЛ по делото в Пазарджик срещу 14 обвиняеми за разпространение идеите на терористичната организация, предаде репортер на Радио „Фокус” – Пазарджик. Шунин посочи, че на него се съдържа текст, че Аллах е единствения бог и Мохамед е неговият пророк, изписани с особен шрифт. В средата на знамето стои кръг, където е надписът за пророка, който се чете от долу на горе и това също е особеност. Смята се дори, че това е бил печатът на пророка, уточни Шунин. Той допълни, че има различни варианти като цветове на знамето - черно с бели надписи, бяло с черни или златисти, дори зелено с бели надписи. „Това обаче не променя знамето като символ, използван от Ислямска държава”, подчерта Шунин. \r\nСъдът зададе въпрос на вещите лица, свързан с така наречения муджахидински жест. Вещото лице Пламен Орханкелиев обясни, че това е знакът на единобожието, но този знак е приет в муджахидинските групировки, защото в превод името им означава войници на джихада. Той отговори и на въпроси на защитата на обвиняемите за снимка, на която те са облечени с тениски със знамето на ИДИЛ и с вдигнат нагоре показалец, което се възприема именно като такъв жест. На видеостената в залата беше пуснат клип, в който те са облечени с тениски със знамето на ИДИЛ, показващи жест с вдигнат показалец и викащи „Аллах е велик”.\r\nВаня НИКЛОВА", "date": "2017.09.27", "title": "Арабистът Александър Шунин: Различните варианти на знамето на ИДИЛ като цветове не го променя като символ на терористичната организация"}
{"url": "http://www.focus-news.net/news/2017/09/27/2440350/sliven-dogovor-za-proizvodstvo-i-dostavka-na-27-novi-avtobusa-be-podpisan-ot-predstaviteli-na-cheshka-firma-i-kmeta-stefan-radev.html", "text": "Договор за производство и доставка на 27 нови автобуса бе подписан в Сливен от представители на чешка фирма и кмета на града Стефан Радев, предаде репортер на Радио „Фокус“ – Сливен. Специално за подписването на документа в града бе и Негово превъзходителство Душан Щраух – извънреден и пълномощен посланик на Република Чехия в България. Автобусите ще пристигнат в Сливен в началото на следващата година. Те са 80-местни, а средната стойност на един от тях е около 315 хиляди лева. Общата стойност на новите превозни средства е над 8,3 млн. лева, а средствата са по проекта за интегриран градски транспорт на Сливен. Постигнато е било споразумение за по-ниска стойност на превозните средства, а спестените средства ще стигнат за закупуването на още два автобуса, ако управляващият орган на проекта позволи това, уточни управителят на градския превозвач Енчо Петров. В Сливен бе направена и демонстрация на електробус, предоставен за тест от производителите. Подобен автобус до сега е бил изпитван в столицата, като е показал икономия от близо четири пъти  от аналогичен дизелов автобус. Тестовият период е едномесечен, а при интерес от страна на Сливен, чешката фирма е готова да произведе електробуси за нуждите на Сливен. На срещата между чешкия посланик и кмета Радев е била обсъждана и възможността за превръщане на Сливен в център за обучение на персонал и ремонт на чешки автобуси. Говорено е било и за възможности за културно и икономическо сътрудничество.\r\nЛюдмила ЙОРГОВА", "date": "2017.09.27", "title": "Сливен: Договор за производство и доставка на 27 нови автобуса бе подписан от представители на чешка фирма и кмета Стефан Радев"}
{"url": "http://www.focus-news.net/news/2017/09/27/2440351/ministar-emil-karanikolov-utre-shte-ima-sreshta-mezhdu-kinteks-i-emko-za-da-razgovaryat-za-vzaimootnosheniyata-im-ottuk-natatak.html", "text": "Утре ще има среща между „Кинтекс“ и „Емко“, за да разговарят за взаимоотношенията им оттук нататък. Това каза пред журналисти министърът на икономиката Емил Караниколов след заседание на парламентарната комисия по икономическа политика и туризъм относно дейността на дружеството „Дунарит“ АД-Русе и „Емко“, предаде репортер на Агенция „Фокус“. „В Междуведомствения съвет не получаваме текуща информация, а крайни доклади. Ако докладът ни бъде предоставен по-рано, ще се съберем незабавно“, посочи той. „Имало е разговор между „ВМЗ- Сопот“ и „Емко“. Доколкото съм информиран от „ВМЗ“ са питали дали дружеството продава стоката или част от нея“, коментира Емил Караниколов. „Когато на производствената площадка имаш боеприпаси, които се съхраняват, за мен трябва законът да казва да се спре производството, а не вносът и износът. Защото ти така не можеш да се освободиш от наличните стоки. Ако тази идея бъде одобрена ще променим закона“, обясни Емил Караниколов и уточни, че дружеството „Емко“ от много време не плаща на на Министерство на отбраната наем на складовете, които използва.  „Доказано е в съда, че офшорката, притежаваща „Дунарит“ е от престъпна дейност и има доказателства кой е нейният собственик- Цветан Василев. В следствие на тези доказателства съдът е блокирал вписването на всякакви действия по партидата на „Дунарит““, посочи министърът. \r\nБиляна ИВАНОВА", "date": "2017.09.27", "title": "Министър Емил Караниколов: Утре ще има среща между „Кинтекс“ и „Емко“, за да разговарят за взаимоотношенията им оттук нататък"}
{"url": "http://www.focus-news.net/news/2017/09/27/2440352/bild-volfgang-shoyble-e-izrazil-gotovnost-da-poeme-posta-predsedatel-na-bundestaga.html", "text": "Федералният министър на финансите на ФРГ Волфганг Шойбле (ХДС) е изразил готовност да приеме поста председател на Бундестага, съобщава изданието Bild.\r\nСлед като стана ясно, че популистите от „Алтернатива за Германия“ ще влязат в Бундестага за първи път след създаването на партията през 2013 г., Съюзът (ХДС/ХСС) пожела за поста председател на парламента да бъде избрана възможно най-силна личност. Според канцлера Ангела Меркел финансовият министър Волфганг Шойбле е идеален кандидат за него. И вероятно е права – Шойбле е в германския парламент вече 45 г. \r\nНовият лидер на парламентарната фракция на ХСС Александър Добринд одобри идеята Шойбле да поеме ключовия пост в законодателния орган. „Председателите на Бундестага винаги са изключителни личности и изтъкнати парламентаристи. И Волфганг Шойбле е точно такъв“, коментира Добринд. \r\nМинистър-председателят на Бавария, Едмунд Щойбер (ХСС) също приветства предложението Шойбле да председателства Бундестага през следващите четири години. „Разбира се. Волфганг Шойбле олицетворява всички качества, необходими за стабилността и сплотеността на нашата страна в бурни времена като сегашните\", заяви Щойбер за изданието.Тереза Герова", "date": "2017.09.27", "title": "Bild: Волфганг Шойбле е изразил готовност да поеме поста председател на Бундестага"}
{"url": "http://www.focus-news.net/news/2017/09/27/2440353/ministar-lilyana-pavlova-izyavlenieto-na-tereza-mey-che-velikobritaniya-nyama-da-se-otkazhe-ot-plashtaniyata-si-do-2020-g-e-vazhno-za-balgariya-i-za-drugite-darzhavi-ot-es.html", "text": "Изявлението на Тереза Мей, че Великобритания няма да се откаже от плащанията си до 2020 г. е важно за България и за другите държави от ЕС. Това каза министърът на Българското председателство на Съвета на ЕС 2018 Лиляна Павлова по време на Международна конференция за българското председателство на ЕС на тема: „Асоциацията на почетните консули в подкрепа на българското председателство на ЕС, предаде репортер на Агенция „Фокус“.   По думите на Павлова, ако Великобритания се откаже от плащанията, финансовите пакети биха били под риск през 2018 г. Министър Павлова коментира, че и девизът на Българското председателство „Съединението прави силата“ е актуален повече от всякога за Европа, особено в контекста на излизането на Великобритания.  „Всеки развод е скъп, въпросът е колко скъп ще ни излезе и ще успеем ли да се уговорим за взаимно приемливи условия“, допълни Лиляна Павлова. „Имаме подкрепата от изказването на президента Юнкер, какво бъдеще искаме за себе си, за децата си, за ЕС през 2020 г. Тук основното ни послание е, че категорично не подкрепяме идеята на разделение на скорости, на изток и запад, на богати и бедни, на деление на принципа в или отвън еврозоната. Това разделение не помага за единството, солидарността в Съюза. Това ще се опитаме да отстояваме“, коментира Павлова. Министър Павлова поясни, че младите хора са хоризонтален приоритет за Българското председателство. „Тук по темата образование имаме специфичен пакет регламенти, които бихме искали да бъдат приети и защитени, включително подобряване условията на труд“, коментира министър Павлова. \r\nДеница КИТАНОВА", "date": "2017.09.27", "title": "Министър Лиляна Павлова: Изявлението на Тереза Мей, че Великобритания няма да се откаже от плащанията си до 2020 г. е важно за България и за другите държави от ЕС"}
{"url": "http://www.focus-news.net/news/2017/09/27/2440354/plovdiv-mazh-e-zaginal-na-myasto-pri-katastrofa-na-patya-mezhdu-selata-popovitsa-i-cheshnegirovo.html", "text": "43-годишен мъж е загинал на място при катастрофа на пътя между селата Поповица и Чешнегирово. Това съобщи за Радио „Фокус“ – Пловдив говорителят на Областната дирекция на МВР. Сигналът за пътнотранспортното произшествие е подаден около 13.10 часа. 43-годишният водач с лек автомобил „Ауди“ се е блъснал в дърво, в резултат на което е починал на място. Полицейски екипи от Асеновград са извършили оглед на мястото на инцидента, като се изясняват причините за настъпването му. От пресцентъра на полицията добавиха, че шофьорът е бил с отнето свидетелство за правоуправление, а автомобилът му е бил спрян от движение тази година. Няма затруднение на движението в района, тъй като автомобилът е напуснал очертанията на пътя в резултат на сблъсъка.\r\nТони МИХАЙЛОВ", "date": "2017.09.27", "title": "Пловдив: Мъж е загинал на място при катастрофа на пътя между селата Поповица и Чешнегирово"}
{"url": "http://www.focus-news.net/news/2017/09/27/2440355/patriarh-neofit-shte-uchastva-v-tridnevnite-chestvaniya-na-50-ta-godishnina-ot-intronizatsiyata-na-starozagorskiya-mitropolit-pankratiy.html", "text": "Българският патриарх Неофит ще присъства на тридневните официални чествания на 50-та годишнина от интронизацията на Старозагорския митрополит Панкратий. Заедно с придружаващите го представители на Светия Синод и църковния хор при патриаршеския храм „Св. Ал. Невски“ в София, той ще бъде тържествено посрещнат на 29 септември, петък, от Негово Високопреосвещенство митрополит Киприан, представители на старозагорската епархия и административното ръководство на града в 16.45 ч. пред катедралния храм „Св. Димитър“. Това съобщиха от пресцентъра на Община Стара Загора.\r\nНегово Светейшество ще отслужи от 17.00 часа вечерня в храма, а в 17.30 часа е заупокойната молитва на гроба на приснопаметния владика, който се намира в двора на църквата.\r\nНа следващия ден, 30 септември, събота, в 10.00 часа, патриархът ще открие научната конференция „Старозагорският митрополит Панкратий като образец на всеотдаен архиерей, духовен наставник и общественик“. Тя ще се проведе в общинската зала „П.Р. Славейков“ при вход свободен.\r\nВ събота, в 19:00 часа, в залата на Държавна опера – Стара Загора ще се състои концерт, посветен на петдесетгодишнината от интронизацията на Старозагорския митрополит Панкратий. В програмата участие ще вземат: Хор на партриаршеския храм-паметник „Св.Александър Невски\" с диригент доц. Димитър Димитров , Хор при храм „Св. Св. Кирил и Методий\" – София, с диригент Боряна Найденова и Хор на Държавна опера – Стара Загора с диригент Димитър Косев.\r\nКулминацията на честванията е в неделния 1 октомври. В 9.00 часа в храм „Въведение Богородично“ в Стара Загора ще бъде посрещнат Светейшия Патриарх, който ще оглави Божествената Св. литургия.", "date": "2017.09.27", "title": "Патриарх Неофит ще участва в тридневните чествания на 50-та годишнина от интронизацията на Старозагорския митрополит Панкратий"}
{"url": "http://www.focus-news.net/news/2017/09/27/2440356/rudawkyurdistan-premierat-na-irakski-kyurdistan-obyasni-koe-e-otblasnalo-regiona-ot-bagdad.html", "text": "Премиерът на Иракски Кюрдистан Неширван Барзани подчерта пред турски журналисти, че Ирак в момента е сектантска държава и че Багдад е отблъснал кюрдите, предава кюрдската новинарска агенция Rudaw.\r\n„Багдад ни отблъсна. Народа на Кюрдистан се страхува от Ирак“, обясни Барзани, по време на кръгла маса с турски журналисти.\r\nПрезидентът на Турция Реджеп Таийп Ердоган по-рано заяви, че Анкара ще затвори границите си със северен Ирак заради референдума за независимост на Кюрдистан.\r\nТой каза, че \"в момента Ирак е сектантски\" и Багдад е \"причината, поради която взехме своето решение\" да проведем гласуването за независимост в определеното време в понеделник.\r\nКюрдския лидер подчерта, че референдумът просто изразява желанието на народа и не означава декларация за независимост.\r\n„Чрез този референдум ние показахме желанието на нашата нация пред Багдад и целия свят“, обясни Барзани. „Това, което направихме, е изцяло в рамките на държавата Ирак и ще остане в рамките на тази държава.“\r\nКюрдският премиер каза, че следващата стъпка на Регионалното правителство на Кюрдистан е да потърси диалог с Багдад за изглаждане на противоречията.\r\nМеждувременно, министър-председателят на Ирак Хайдер ал Абади нареди на Въоръжените сили на страната да се присъединят към турската армия на границата между Турция и кюрдистанския регион за провеждането на учения.\r\nТова предизвика Барзани да подчертае, че кюрдският плебисцит „не застрашава Турция по никакъв начин“.\r\nСпоред него и двете страни печелят от икономическите връзки помежду им, от търговията между двата региона и кюрдистанския петролопровод, излизащ на турското средиземноморско пристанище Цейхан. Ердоган определи референдума като „нелегитимен“ и заплаши, че ще прекъсне нефтопровода.\r\nБарзани каза, че „ако бъдат наложени санкции, те ще повлияят на обикновените хора. Но никой няма да гладува.“\r\nОсвен това, Барзани говори и по темата за спорната междуетническа провинция Киркук.\r\n„Искаме всички народи да живеят щастливо в Кюрдистан. Не искаме проблеми. Киркук е най-добрият пример за съжителството на тези етноси“, заяви той.\r\nПревод и редакция:", "date": "2017.09.27", "title": "Rudaw(Кюрдистан): Премиерът на Иракски Кюрдистан обясни кое е отблъснало региона от Багдад"}
{"url": "http://www.focus-news.net/news/2017/09/27/2440357/blagoevgrad-spryaha-saniraneto-na-pet-bloka-v-oblastta.html", "text": "Спряха санирането на пет блока в Благоевградска област. Това каза за Радио „Фокус“- Пирин Славянка Симитчийска, директор на Дирекция „Инспекция по труда- Благоевград“. През месец август са извършени 30 проверки относно осигуряване на здраве и безопасност при извършване на строително-монтажни работи, включително и на обекти, на които се извършват дейности по санирането по Националната програма за енергийна ефективност на многофамилни жилищни сгради. „Констатирани са 196 нарушения на трудовото законодателство. За отстраняването им са предприети принудителни административни мерки – 191 задължителни предписания и са издадени 5 акта за спиране работата по скелета, които не са били обезопасени съгласно изискванията“, каза още Симитчийска. По думите й са съставени 7 акта за административни нарушения на здравословните и безопасни условия на труд. Този път не са установени работници, които да полагат труд без да имат сключени договори. Най-честите нарушения, които констатират трудовите инспектори, са неизползване на лични предпазни средства от работещите, необезопасени скелета, липса на огради на обектите, непроведени инструктажи, липса на информационна табела и други.\r\nЛора КАЛЧЕВА", "date": "2017.09.27", "title": "Благоевград: Спряха санирането на пет блока в областта"}
{"url": "http://www.focus-news.net/news/2017/09/27/2440358/aneta-gencheva-kmet-na-obshtina-boynitsa-tsenata-na-darvata-za-ogrev-se-pokachi-dvoyno-zaradi-iznosa-im-za-rumaniya.html", "text": "Цената на дървата за огрев се покачи двойно заради износа им за Румъния, каза за Радио „Фокус“ – Видин Анета Генчева, кмет на Община Бойница. Тя посочи, че жителите на населените места в общината получават дърва за огрев от общинската гора. „С решение на Общинския съвет тази година бе ограничено количеството дърва, които може да получи едно домакинство от общинската гора. Решихме до 8 куб.м. дърва за огрев да си закупуват домакинствата от нашата гора“, каза Анета Генчева. Тя допълни, че цената на дървата, които се добиват от общинската гора и се доставят на местните жители е между 40 лв. и 45 лв. за кубик дърва. „Тази цена е много добра, защото фирмите продават дърва за огрев вече на цена от 90 лв. за кубик. Тази висока цена е заради износа на дърва за Румъния. Хора от съседни общини вече ме питат могат ли да си закупят дърва от нашата гора, но това не е възможно“, каза кметът на Община Бойница. Според нея трябва да се ограничи износът на дърва за Румъния, защото това поставя в трудно положение местните хора, които се отопляват предимно с твърдо гориво.\r\nАнна ЛОЗАНОВА", "date": "2017.09.27", "title": "Анета Генчева, кмет на Община Бойница: Цената на дървата за огрев се покачи двойно заради износа им за Румъния"}
{"url": "http://www.focus-news.net/news/2017/09/27/2440359/stara-zagora-kmetat-na-kazanlak-galina-stoyanova-i-nachalnikat-na-kabineta-y-srebra-kaseva-sa-na-poseshtenie-v-pobratimeniya-italianski-grad-kremona.html", "text": "Галина Стоянова и началник „Кабинет“ на Кмета Сребра Касева са на 3-дневно посещение в побратимения на Казанлък град в Италия – Кремона. Гостуването съвпада с музикалните празнични дни на STRADIVARIfestival 2017 и цели обмяна на опит за предстоящото уникално домакинство на Казанлък догодина на Международния конкурс по лютиерство. Това съобщиха от пресцентъра на Община Казанлък. По време на своята визита в северна Италия Галина Стоянова и Сребра Касева ще бъдат придружавани от семейството на световно признатия създател на виртуозни струнни инструменти, почетен гражданин в родния Казанлък Едрьо Едрев. Веднага след побратимяването през 1978 г. той става първият български професионален лютиер завършил Международен професионален институт за струнни музикални инструменти и технология на дървесината в Кремона, а след време по стъпките на финия майсторлък на направата на цигулки и китари тръгват и неговите деца Радиана и Пламен, успешно завършили същия институт.   \r\nНаред с посещения на музикалния фестивал, Музея на цигулката, научни лаборатории, училище и магазини, посветени на лютиерството програмата на кмета на община Казанлък предвижда две официални срещи. \r\nВ Поздравителния адрес на Галина Стоянова към кмета на Кремона Джанлука Галимберти тя отбелязва: „Като кмет на община с дълбоки традиции в лютиерството, приемам за щастлив знак на Съдбата приятелството между казанлъчани и жителите на световно известната люлка на изящния занаят в Кремона“. \r\nГалина Стоянова благодари и за избора Казанлък да бъде домакин на Международния конкурс по лютиерство. Най-престижният форум на световното лютиерство никога не се е провеждал на място, извън Италия, но по случай отбелязването на 100-годишния юбилей на лютиерството в България Националната асоциация на италианските лютиери Града на розите за свой домакин. В Поздравителния адрес към постоянния президент на италианската асоциация Гуалтиеро Николини се посочва: „Вашият избор традиционният Международен конкурс по лютиерство догодина за първи път да излезе извън пределите на Италия и да посрещне своите гости при нас, в Долината на розите и на тракийските царе ме трогна дълбоко, но и задължи да покажем най-доброто от 100-годишната лютиерска традиция в Казанлък“. \r\nЗа последните 33 години от побратимяването това е първото по рода си посещение в Кремона на кмет на Казанлък.", "date": "2017.09.27", "title": "Стара Загора: Кметът на Казанлък Галина Стоянова и началникът на кабинета й Сребра Касева са на посещение в побратимения италиански град Кремона"}
{"url": "http://www.focus-news.net/news/2017/09/27/2440360/d-r-nikolay-tomov-poveche-ot-43-000-litsa-sa-se-vazpolzvali-ot-programata-za-profilaktika-i-rehabilitatsiya-na-noi-ot-nachaloto-na-godinata.html", "text": "Повече от 43 000 са лицата от началото на годината, на които НОИ ще плати дейностите по профилактика и рехабилитация. Това стана ясно от думите на д-р Николай Томов от НОИ по време на Четвъртия годишен конгрес на Българския съюз по балнео и СПА туризъм, предаде репортер на Агенция „Фокус“. Д-р Томов обясни, че програмата за профилактика и рехабилитация на НОИ съществува от 1998 г. и с нея се осигуряват парични помощи за осигурените лица и хора с пенсия за инвалидност. \"Условието за получаване на тази помощ е да бъдат внесени здравните осигуровки на лицето за 6 непрекъснати месеца, предхождащи провеждането на профилактиката или рехабилитацията. За лицата с пенсия за инвалидност условията са да не са навършили възрастта за придобиване на пенсия за осигурителен стаж и възраст, която тази година за жените е 61 години, а за мъжете 64 г., както и да имат  валидно ТЕЛК решение. НОИ изплаща средства за не повече от 4 основни диагностични и терапевтични услуги дневно, като поема изцяло средства за нощувки и частична парична помощ за хранене\", обясни д-р Томов. „За тази година средствата за нощувки са 18 лв. като крайна цена, а частичната парична помощ – 7 лв. Отделно самите изпълнители на услугата могат да определят доплащане за храна, което също се фиксира. Тази година условието бе то да не надхвърля 18 лв. за храна на ден“, посочи той. Д-р  Томов отбеляза, че НОИ не поема таксите за резервации, както и други допълнителни такси, които се поемат от съответните лица.\r\n\"Продължителността на профилактиките и рехабилитациите е 10 дни като пари за такава помощ се предоставят еднократно в една календарна година. За тази година програмата се осъществява на база на сключени договори с 18 юридически лица за общо 49 изпълнители на дейността профилактика и рехабилитации. Средствата за тази година са определени в бюджета на ДОО в размер на 20 млн. лв. Към 25 септември са получени удостоверения за 43 013 лица. Очакваните разходи до тази дата са 18, 3 млн. лв. Прогнозният среден разход към този момент е 426 лв. Т.е. 426 лв. плаща средно НОИ по тези три направления – нощувки, храна, частична парична помощ за процедури\", обясни д-р Томов.\r\nТой отбеляза, че с тази програма се цели подобряване здравето на лицата в активна възраст,  подпомагане връщането им в обичаната семейна, културна и работна среда. \"Чрез програмата се цели да се намалят разходите в бюджета на ДОО за изплащане на парични обезщетения за намалена трудоспособност и пенсии за инвалидност. На трето място цели подобряване качеството на живот на осигурените лица\", допълни още той.", "date": "2017.09.27", "title": "Д-р Николай Томов: Повече от 43 000 лица са се възползвали от програмата за профилактика и рехабилитация на НОИ от началото на годината"}
{"url": "http://www.focus-news.net/news/2017/09/27/2440361/ekathimerini-turistite-harchat-mnogo-po-malko-pari-v-gartsiya-otkolkoto-v-kipar-i-ispaniya.html", "text": "През месец юни туристите в Гърция са похарчили 45 % по-малко средства, отколкото посетителите в Испания и с 20 % по-малко от тези, предпочели да прекарат лятната си почивка в Кипър. Това показва сравнение на официалните данни от трите страни, които се конкурират на туристическия пазар, съобщава гръцкото електронно издание Ekathimerini. \r\nСъгласно разпространената информация, средният разход на посетител през месец юни в Гърция е достигнал до 589 евро, в Испания - до 1065 евро, а в Кипър - до735 евро. \r\nПо отношение на темповете на нарастване на приходите от туризъм в Средиземноморието, първенец през разглеждания период е Турция, която бележи ръст от 27,1 %, или 1,5 млрд. евро. Кипър се радва на увеличение с 15,3 % в сравнение с юни 2016 г., печелейки сума от 996,4 млн. евро. В Испания ръстът е 14,9 %, като страната е събрала 8,98 млрд. евро печалба, съобщава Радио „Фокус“ в рубриката „Балкански туристически часовник“.\r\nГърция отбелязва покачване от 14,2 % през юни до повече от два милиарда евро, но през периода януари-юни годишното увеличение възлиза на едва 7,1 % от данните за първата половина на 2016 г. За периода април-юни Гръцкия статистически институт обяви седемпроцентно увеличение на оборота в секторите настаняване и хранене.  Тереза Герова", "date": "2017.09.27", "title": "Ekathimerini: Туристите харчат много по-малко пари в Гърция, отколкото в Кипър и Испания"}
{"url": "http://www.focus-news.net/news/2017/09/27/2440362/varna-nad-200-000-turisti-ot-germaniya-sa-posetili-grada-prez-letniya-sezon.html", "text": "Над 200 000 туристи от Германия са посетили Варна през летния сезон. Това стана ясно при посещението на посланика на Германия у нас Н. Пр. Херберт Салбер във Варна, предаде репортер на Радио „Фокус“ – Варна. Херберт Салбер, който избра Варна за свое първо посещение извън София, след назначението си у нас през септември т. г., се срещна днес с кмета на Варна Иван Портних. Заедно с него гости на общината бяха Андреас Плайнтингер – трети секретар по икономическите въпроси в посолството, и  Недялко Неделчев – почетен консул на Германия във Варна. В изявление след срещата кметът Иван Портних подчерта, че по време на разговорите са били обсъдени традиционно добрите взаимоотношения с Германия не само на национално, но и на регионално ниво. „Използвах възможността да представя проектите и предизвикателствата пред Варна“, заяви кметът Иван Портних. Той посочи, че е запознал Н. Пр. Херберт Салбер с потенциала на новите икономически зони в града. Обсъдени са били също възможностите за участие на местния бизнес в специализирани изложения в Германия, както и начините за още по-добро популяризиране на Варна като туристическа дестинация, не само за лятна почивка, а през четирите сезона. По данни на секретаря по икономическите въпроси Андреас Плайнтингер между 200 000 и 250 000 туристи от Германия са посетили Варна, а в цялата страна техният брой е  над 600 000. „Радвам се че имам възможността да съм във Варна и да разговарям с кмета Иван Портних. Днес сутринта имах възможност да се срещна с инвеститори в региона и да добия впечатления какви са икономическите условия в региона. Впечатлението на всички нас е, че всичко това, което се е случило до момента, е добро и важно, но също така, че може да бъде доразвивано и подобрявано още“, отбеляза Н. Пр. Херберт Салбер.\r\nМарияна ВАЛЕНТИНОВА", "date": "2017.09.27", "title": "Варна: Над 200 000 туристи от Германия са посетили града през летния сезон"}
{"url": "http://www.focus-news.net/news/2017/09/27/2440363/tass-v-blizkite-dni-feysbuk-shte-predade-na-kongresa-na-sasht-danni-za-politicheskite-reklami-v-sotsialnata-mrezha.html", "text": "Компанията Фейсбук в течение на следващите две седмици ще предостави на американските власти данни за, както те твърдят, финансираната от Русия политическа реклама в социалната мрежа, целяща да посее раздор в американското общество на расова основа, предава ТАСС, позовавайки се на публикации в британската преса.\r\nСпоред тези публикации, Фейсбук вече е показала на следователите неголяма част от „провокационните“ рекламни обявления, които може да са имали за цел да разпалят спорове по такива въпроси, като носенето на оръжие и жестокостта от страна на полицията към тъмнокожите.\r\nВ публикация в изданието The Washington Post, което се позовава на анонимни източници, се съобщава, че политическата реклама, публикувана във Фейсбук по време на миналогодишната предизборна кампания в САЩ, е била използвана за всяването на разкол на расова почва сред американците.\r\nПревод и редакция:", "date": "2017.09.27", "title": "ТАСС: В близките дни Фейсбук ще предаде на Конгреса на САЩ данни за политическите реклами в социалната мрежа"}
{"url": "http://www.focus-news.net/news/2017/09/27/2440364/hurriyet-neobhodimi-sa-godini-za-palnoto-vazstanovyavane-na-turisticheskiyat-sektor-v-turtsiya.html", "text": "Водеща изследователска компания в областта на туризма предупреди, че са необходими години, преди туристическият сектор в Турция да бъде възстановен напълно от сътресенията, на които е подложен през последните две години, съобщава вестник Hurriyet. \r\nСъвместно с хотелиерската асоциация на Турция (TÜROB), компанията \"Ес Ти Ар Глобъл\" (STR Global) прави оценка на туризма в страната, съгласно която е твърде рано да се твърди, че секторът отново се развива в положителна посока, въпреки регистрираното леко възстановяване през 2017 г., съобщава Радио „Фокус“ в рубриката „Балкански туристически часовник“.\r\nПрез първите седем месеца на годината коефициентите на заетост на хотелите в Турция са се повишили с 12,5% в сравнение със същия период на 2016 г., но средната дневна ставка отбелязва спад от 18,6% на годишна база. Тази тенденция е най-ясно забележима в Истанбул, съобщават от компанията. Испания и Португалия са се възползвали най-много от ситуацията с туризма в Турция, уточняват експертите.  Тереза Герова", "date": "2017.09.27", "title": "Hurriyet: Необходими са години за пълното възстановяване на туристическият сектор в Турция"}
{"url": "http://www.focus-news.net/news/2017/09/27/2440365/premierat-boyko-borisov-nov-most-nad-r-dunav-shte-poeme-udvoen-trafik-v-rezultat-na-stroyashtata-se-patna-infrastruktura-v-severna-balgariya.html", "text": "Втори мост над р. Дунав край Русе ще даде възможност и на България, и на Румъния да осигурят поемането на много по-голям трафик, който ще бъде генериран от строящата се пътна инфраструктура в Северна България. Това посочи министър-председателят Бойко Борисов при обсъждането на проекта на междуправителствен меморандум за извършване на проучвания за изграждане на ново мостово съоръжение на р. Дунав, съобщиха от правителствената информационна служба.\r\n„Всички сме свидетели: мине не мине седмица – километрични опашки на Русе. С изграждането, защото предполагам, че вече никой не се съмнява, че като кажем нещо то става… след няколко години Северна България ще изглежда като Южна България“, каза премиерът и даде пример с проектирането на автомагистрала „Хемус“, на скоростния път Русе – Велико Търново, тунела по Шипка, пътя Ботевград – Мездра. „Това означава много повече инвестиции и това не са празни думи, защото виждате: завод след завод се строи там“, коментира Борисов.\r\nСъоръжението ще позволи свързване на Букурещ със София, Солун и Белград, както и поемане на трафика от Азия за Европа не само по хоризонтална, но и по вертикална линия, подчерта премиерът, като допълни: „От всички други мостове не сме се отказали, но засега те са само на ниво добри пожелания“.", "date": "2017.09.27", "title": "Премиерът Бойко Борисов: Нов мост над р. Дунав ще поеме удвоен трафик в резултат на строящата се пътна инфраструктура в Северна България"}
{"url": "http://www.focus-news.net/news/2017/09/27/2440366/blagoevgrad-v-petrich-zam-ministar-denitsa-nikolova-predstavi-prioritetite-na-mrrb-v-programata-za-predsedatelstvoto-na-balgariya-na-saveta-na-evropeyskiya-sayuz.html", "text": "В Петрич зам.-министър Деница Николова представи приоритетите на МРРБ в Програмата за председателството на България на Съвета на Европейския съюз. Това стана в рамките на проведено обществено обсъждане с участието на представители на бизнеса, на общински и държавни учреждения, на образованието и неправителствени организации, съобщиха от пресцентъра на Община Петрич. Ключови аспекти за МРРБ остават политиките за градско развитие и за териториално сближаване в посока намаляване на дисбаланса между отделните региони. В тази връзка Деница Николова посочи, че ще се подходи към балансиране по отношение разпределението на инвестициите, за да бъдат обхванати и по-малките населени места в България. Министерството на регионалното развитие ще изведе и дискусията за управление на ресурсите след 2020 година на регионално и местно ниво. Малко над 17 млн лв. идват в община Петрич по програмата „Региони в растеж” до 2020 година, от тях близо 6 млн в образователната инфраструктура с обхват над 4 500 учащи се, уточни кметът Димитър Бръчков. Той изрази увереност, че страната ни е подготвена на всички нива за бъдещото председателство, което е нова възможност за политики в светлината на националния интерес. \r\nЗа Деня на европейското сътрудничество Петрич беше домакин и на спортен празник „Общите граници ни правят по-близки” по Програма за ТГС Interreg - ИПП България – Македония 2014-2020 г. Организатори на спортното събитие са Министерство на регионалното развитие и благоустройството на Република България и Министерство на местното самоуправление на Република  Македония като национален партниращ орган по Програмата за трансгранично сътрудничество България – Македония. В празника се включиха ученически отбори по баскетбол и волейбол от общините Петрич и Струмица. Официални гости на събитието бяха министърът на местното самоуправление на Македония Сухейл Фазлиу, посланикът на Р Македония в България Мариян Гьорчев,  генералният секретар на министерството на местното самоуправление на Р Македония Кирил Парталов, кметът на община Струмица Костадин Костадинов и областният управител на област Благоевград Бисер Михайлов. Също днес заместник-министър Деница Николова и министър Фазлиу видяха ремонтните дейности на пътя Първомай - Старчево, който се рехабилитира по нова технология, създаваща стабилна циментова основа и по-голяма устойчивост. Правят се нови 19 тръбни водостоци, почистват се и запълват банкетите, ще се изградят и отводнителни канали. Това е най-мащабният ремонт на третокласния републикански път от 40 години насам.", "date": "2017.09.27", "title": "Благоевград: В Петрич зам.-министър Деница Николова представи приоритетите на МРРБ в Програмата за председателството на България на Съвета на Европейския съюз"}
{"url": "http://www.focus-news.net/news/2017/09/27/2440367/slobodna-dalmacija-do-2020-g-dalmatsiya-veche-nyama-da-e-privlekatelna-za-lyatna-pochivka.html", "text": "През 2006 г. в качеството си на член на Съвета за стратегическо развитие на Световната организация по туризъм към ООН д-р Жупан Рускович предупреди, че изменението на климата ще промени туризма в Хърватия. Повече от десетилетие по-късно бившият министър на туризма в две хърватски  правителства отново алармира, че трябва да бъде създадена алтернативна стратегия за бъдещето на туризма в страната, тъй като изследванията показват, че повишаването на температурите в региона на Средиземно море ще доведат до промени, които до 2020 г. ще направят Далмация непривлекателна за лятна почивка, съобщава вестник Slobodna Damlacija. \r\nНа фона на поредицата от успешни сезони и рекорден брой туристи в Хърватия може би е трудно да се забележат малките признаци на предстоящите големи промени, но такива има и те може да бъдат уловени в прости аспекти от всекидневието. \r\nТуристите, които пристигат в Хърватия с круизни кораби, твърдят, че Дубровник е красив и очарователен, но признават, че с радост биха го разгледали пред пролетта или есента, тъй като през летните месеци е твърде пренаселен, а времето е твърде горещо. Вместо по плажовете, все повече гости на града прекарват деня си в големите търговски центрове.\r\nНощното къпане в морето обикновено се свързва с младежкото пиянство, но тази година в Сплит осезаемо нараства броят на туристите, които разпъват плажните си кърпи в 21, в 22 часа или дори по-късно. Мнозина признават, че идват късно на плаж, защото само тогава къпането може да ги освежи, тъй като през деня температурата на водата достига до 30 градуса по Целзий, съобщава Радио „Фокус“ в рубриката „Балкански туристически часовник“.\r\nРускович уверява, че няма място за страхове за бъдещето на хърватския туризъм - гостите може да посещават популярните курорти по Адриатическото крайбрежие през втората половина на годината, но е наложително да бъдат предложение програми за основния сезон, за да бъдат избегнати загубите в сектора.  Тереза Герова", "date": "2017.09.27", "title": "Slobodna Dalmacija: До 2020 г. Далмация вече няма да е привлекателна за лятна почивка"}
{"url": "http://www.focus-news.net/news/2017/09/27/2440368/plovdiv-okrazhniyat-sad-postanovi-dozhivoten-zatvor-za-ubiystvo-v-park-rodopi.html", "text": "Окръжен  съд – Пловдив призна за виновен подсъдимия Божидар Атанасов в това, че на 17 август 2007 г. в частна вила, собственост на Огнян Х., намираща се в парк „Родопи”, област Пловдив, при условията на опасен рецидив, след като е бил осъждан за тежко умишлено престъпление на лишаване от свобода не по-малко от една година, изпълнението на което не е отложено по реда на чл. 66 от НК, умишлено е умъртвил Огнян Х. от гр. Пловдив. Убийството е извършено със средства, опасни за живота на мнозина - ловна пушка, поради което и на основание чл. 116, ал.1, т.6 и т.12, във вр. с чл. 115, във вр. с чл. 29, ал.1 б. А от НК, във вр. с чл. 54 от НК го осъжда на доживотен затвор при специален режим. Това съобщиха от пресслужбата на Съдебната палата - Пловдив.\r\nОкръжен съд осъди подсъдимия Божидар Атанасов да заплати на гражданските ищци и частни обвинители А.Х. и Б.К. сумите от по 200 000 лева, за всеки един от тях по отделно, а на гражданските ищци и частни обвинители Ю. Т., Б. Х. и А. Х. сумите от по 150 000 лева за всеки един от тях по отделно, представляващи обезщетения за претърпени неимуществени вреди от деянието, предмет на настоящото наказателно производство, ведно със законните лихви върху тези суми, считано от датата на увреждането до окончателното им изплащане.\r\nПрисъдата подлежи на обжалване и протест пред Апелативен съд – Пловдив в 15-дневен срок.", "date": "2017.09.27", "title": "Пловдив: Окръжният съд постанови доживотен затвор за убийство в парк „Родопи”"}
{"url": "http://www.focus-news.net/news/2017/09/27/2440369/radio-sarajevo-populyarnite-ulitsi-v-saraevo-mnogo-turisti-malko-kupuvachi.html", "text": "Въпреки че през настоящата година броят на посетителите в Сараево счупи всякакви рекорди, продажбите на традиционни занаятчийски изделия в столицата на Босна и Херцеговина не са се увеличили, предава Radio Sarajevo. \r\nПредседателят на Асоциацията на традиционните занаяти в кантон Сараево - Мехмед Калайджисалихович, разказва, че повечето туристи посещават занаятчийските магазинчета на популярния площад \"Башчаршия\" и прилежащите търговски улици, но за да направят снимки, а не за да купят нещо от тях. Успех имат единствено ресторантите, в които се сервира традиционна кухня, тъй като чужденците обичат да опитват местната храна, съобщава Радио „Фокус“ в рубриката „Балкански туристически часовник“.\r\nКалайджисалихович изрази опасения, че тази тревожна тенденция ще се задълбочи и в крайна сметка ще доведе до изчезване на нематериалното наследство на страната.  Тереза Герова", "date": "2017.09.27", "title": "Radio Sarajevo: Популярните улици в Сараево - много туристи, малко купувачи"}
{"url": "http://www.focus-news.net/news/2017/09/27/2440370/blagoevgrad-dve-stihosbirki-shte-badat-predstaveni-v-gradska-hudozhestvena-galeriya.html", "text": "Две стихосбирки ще бъдат представени в петък, 29 септември, в Градска художествена галерия в Благоевград, съобщиха от пресцентъра на Общината. Началният час, в който жители и гости на Благоевград могат да посетят събитието, е 18.00 часа. „Думите ми“ е с автор Ива Спиридонова, а на „Дни за обичане“ - Симеон Аспарухов. Двамата творци работят, създават и подаряват красива и въздействаща поезия в рядко срещан синхрон, като в същото време запазват собствената си индивидуалност, представяйки две силни книги с класическа и модерна поезия. \r\nСимеон Аспарухов е създателят на набиращата широка популярност фейсбук страница „Разхвърлян Ум”, пише кратки хумористични разкази, поезия, занимава се с фотография,  рисува на стъкло и поддържа свой музикален блог с колекции от любима музика. Дебютната му книга с поезия носи името „Дни за обичане”, излязла от печат в началото на юли 2017.\r\nИва Спиридонова пише поезия и критика, редактира и рецензира книги. Сътрудничи си с екипа на \"Фабрика за книги\",  издателство \"БГ книга\" и е редактор в онлайн списание „Нова Асоциална Поезия”. „Думите МИ”, издадена през 2016 година, е първата й книга с лирика, достигнала до пето място в националния конкурс „Моята любима книга 2016”, раздел „Поезия”.", "date": "2017.09.27", "title": "Благоевград: Две стихосбирки ще бъдат представени в Градска художествена галерия"}
{"url": "http://www.focus-news.net/news/2017/09/27/2440371/veliko-tarnovo-bebe-se-e-rodilo-sas-zabolyavaneto-toksoplazmoza-v-suhindol.html", "text": "Случай на вродена токсоплазмоза е регистрирала Регионалната здравна инспекция във Велико Търново. Това съобщи за Радио „Фокус“ – Велико Търново зам.-директорът д-р Красимира Петрова. Тя посочи, че става дума за бебе, родено със заболяването, в Сухиндол. Токсоплазмозата се счита за опасно заболяване, тъй като нанася тежки увреждания на плода в утробата на бременната жена. Рискът детето да се роди с вродена токсоплазмоза е най-голям, когато заразяването е станало през първите месеци на бременността. При бременната, която се е заразила с токсоплазмоза, може да не се наблюдават абсолютно никакви симптоми. Ако жената е била заразена преди бременността, бебето обикновено е защитено от имунитета на майката. Ако жената се зарази по време или малко преди бременността, съществува реалната опасност да предаде заболяването на плода. Това се случва в около 15% от случаите. Токсоплазмозата нанася поражения върху много органи, но най-засегнати са мозъкът и вътрешните обвивки на очите. Токсоплазмозата е остро протичащо паразитно заболяване, причинено от едноклетъчен паразит, наречен Toxoplasma gondii. Човекът, както и други животни – домашни и диви, се явяват междинни гостоприемници, а крайният гостоприемник на инфекцията са представителите на семейство котки, считани за най-значимите резервоари.\r\nНадежда КРЪСТЕВА", "date": "2017.09.27", "title": "Велико Търново: Бебе се е родило със заболяването токсоплазмоза в Сухиндол"}
{"url": "http://www.focus-news.net/news/2017/09/27/2440372/daily-star-lebanon-irak-e-izpratil-delegatsiya-v-iran-za-koordinatsiya-na-voennite-deystviya.html", "text": "Делегация от висшестоящи иракски военни се е отправила към Иран, за да „координира военните действия“, пише ливанското издание Daily Star Lebanon, позовавайки се на комюнике от иракското военно ведомство.\r\nВ съобщението не се дават детайли относно темите, които ще бъдат обсъждани по време на визитата, но се предполага, че това ще са възможните ответни мерки на правителството в Багдад относно плебисцита, проведен в Иракски Кюрдистан.\r\nИран и Турция се противопоставиха на действията на Кюрдското регионално правителство и изпратиха части на армиите си да проведат взаимни военни учения близо до границата с кюрдския регион. Същевременно Турция провежда взаимни военни учения и с иракските Въоръжени сили.\r\nПревод и редакция:", "date": "2017.09.27", "title": "Daily Star Lebanon: Ирак е изпратил делегация в Иран за „координация на военните действия“"}
{"url": "http://www.focus-news.net/news/2017/09/27/2440373/ministar-lilyana-pavlova-otchitame-znachitelen-napredak-v-izpalnenie-na-merkite-zalozheni-v-plana-za-podgotovka-na-evropredsedatelstvoto.html", "text": "Отчитаме значителен напредък в изпълнение на мерките, заложени в плана за подготовка на председателството. Това заяви Лиляна Павлова - министър за Българското председателство на Съвета на ЕС 2018, която участваше в заседанието на Комисията по европейски въпроси и контрол на европейските средства, където даде информация за постигнатия напредък в подготовката за Председателството към 15 септември 2017 г., предаде репортер на Агенция „Фокус”. „Само за два месеца са изпълнени 10 мерки. Ако мога да дам за сравнение, че за предишните 7 месеца бяха изпълнени 17, тук успяхме за два месеца да изпълним 10, с което успяхме значително да подобрим темпа на подготовка”, обясни министър Павлова. Тя напомни, че в отчетения период са били приети проект на Национална програма за председателството и  проект на приоритети, които са станали обект на обществени обсъждания. „Беше утвърден завършения вариант на календара на всички събития на българското председателство”, подчерта Павлова и допълни, че броят на събитията непрестанно нараства. \r\n„Приключиха голяма част от обученията на експертите – хората, които ще работят по председателството. Определеният екип е от 1500 човека, от които почти 700 са председатели и зам.-председатели на постоянно действащите спомагателни органи на ЕС, които ние ще председателстваме”, каза още министър Лиляна Павлова. \r\nИван ЛАЗАРОВ", "date": "2017.09.27", "title": "Министър Лиляна Павлова: Отчитаме значителен напредък в изпълнение на мерките, заложени в плана за подготовка на европредседателството"}
{"url": "http://www.focus-news.net/news/2017/09/27/2440374/vratsa-dvama-nepalnoletni-bratya-sa-dadeni-na-sad-za-grabezh.html", "text": "Районна прокуратура – Бяла Слатина внесе за разглеждане в съда обвинителен акт срещу непълнолетните Петьо Р. и Марсело Р., извършили грабеж – престъпление по чл. 198, ал. 1, вр. чл. 20 от НК. Това съобщиха от пресцентъра на Апелативна прокуратура - София. Към средата на януари 2017 г. обвиняемият Марсело Р. забелязал, че съученикът му – шестокласникът М.М., идва на училище със сребърен ланец. Това провокирало интереса му и той започнал да разпитва момчето за грамажа на бижуто, откъдето го е купил и дали не го е страх да го носи. Тъй като имал нужда от 30 лв., за да си купи бутонки за футбол, той споделил на брат си – подсъдимия Петьо Р., плана си за отнемане на сребърния ланец. \r\nПодсъдимият Марсело Р. го склонил да извърши грабеж, като за целта дал му съвети, разяснения и инсценирал сбиване. \r\nНа 17 януари 2017 г. в Бяла Слатина двамата реализирали престъпния си план. Марсело Р. отвел пострадалия М.М. до парфюмерийния магазин, където смятал, че няма камери. Там ги чакал Петьо Р., който първо им поискал пари, а впоследствие започнал да ги псува. В изпълнение на предварителната уговорка, двамата братя се сбили, след което Петьо Р. нападнал и М.М. Той го ударил два пъти в носа с ръка, нахлупил му качулката на якето на главата, след което дръпнал сребърния ланец от врата му и избягал. \r\nВпоследствие, след установяване на извършителя на престъплението, подсъдимият Петьо Р., с протокол за доброволно предаване, предал на служител на полицията открадната вещ, чиято стойност възлиза на 215 лв. \r\nДелото е насрочено за разглеждане в съдебно заседание за 18 октомври 2017 г.", "date": "2017.09.27", "title": "Враца: Двама непълнолетни братя са дадени на съд за грабеж"}
{"url": "http://www.focus-news.net/news/2017/09/27/2440375/plovdiv-toplofikatsionnoto-druzhestvo-v-grada-e-v-gotovnost-da-startira-otoplitelniya-sezon-po-rano-pri-zhelanie-na-klienti.html", "text": "Топлофикационното дружество в Пловдив е в готовност да стартира отоплителния сезон по-рано при желание на клиенти. Това съобщи за Радио „Фокус“ – Пловдив говорителят на дружеството. Условията за цялостен старт на сезона са да има три последователни дни, в които средноденонощната температура да е по-ниска от 12 градуса, както и прогноза за ниски температури в следващите 7-10 дни.\r\nВъпреки, че тези условия към момента не са налични, но предвид променящите се външни температури, топлофикационното дружество напомня, че клиентите имат възможност да поискат по-ранно включване на абонатната станция в тяхната сграда. За целта е необходимо представяне на протокол от общо събрание на сграда етажна собственост, в който 2/3 от собствениците писмено са изразили съгласието си за това.\r\nВсички абонатни станции на дружеството имат монтирани датчици за външна температура, които автоматично преустановяват топлоподаването, когато температурата се повиши над нормативно приетите температури. Съответно при понижение на външната температура топлоподаването за всяка една абонатна станция се възстановява автоматично с цел осигуряване на максимален комфорт на клиентите. \r\nТони МИХАЙЛОВ", "date": "2017.09.27", "title": "Пловдив: Топлофикационното дружество в града е в готовност да стартира отоплителния сезон по-рано при желание на клиенти"}
{"url": "http://www.focus-news.net/news/2017/09/27/2440376/pernik-rayonnata-prokuratura-privleche-kato-obvinyaemi-dvama-nepalnoletni-za-iznasilvane-i-bludstvo.html", "text": "Районна прокуратура - Перник е внесла искане за вземане на мярка за неотклонение „Задържане под стража“ спрямо Исус В. и Илиян И. Това съобщиха от пресцентъра на Апелативна прокуратура – София. На 1 май 2017 г. в кв. „Куциян“ в Перник непълнолетните Исус В. и Илиян И. се съвкупили с жена на 26 години, като я принудили към това със сила. Двамата извършили и действия с цел да възбудят и удовлетворят полово желание без съвкупление с жената, чрез употреба на сила. \r\nНа Илиян И. е повдигнато обвинение и за причиняване на средна телесна повреда и грабеж. Той избил зъб и отнел мобилен телефон „Нокиа“ от пострадалата, на обща стойност 43 лева.", "date": "2017.09.27", "title": "Перник: Районната прокуратура привлече като обвиняеми двама непълнолетни за изнасилване и блудство"}
{"url": "http://www.focus-news.net/news/2017/09/27/2440377/agerpresrumaniya-rumanskata-armiya-shte-poluchi-parvata-sistema-peytriat-do-kraya-na-tazi-godina.html", "text": "Министърът на отбраната на Румъния Михай Фифор заяви, че румънската армия ще получи до края на тази година първата зенитно-ракетна система Пейтриът, като Букурещ е поискал да му бъде позволено да я изплаща на части и да извършва поддръжката в Румъния, предаде румънската новинарска агенция Agerpres.\r\n“Мога да ви кажа, че до края на тази година, румънската армия ще получи първата система Пейтриът. Чакаме за потвърждение от САЩ, за да можем да започнем да сключваме договори и да закупим първата програма“, потвърди министърът.\r\nСпоред него Фифор, сделката за противовъздушната система е сключена между правителствата на Румъния и САЩ и „поддръжката на системата ще бъде извършвана в Румъния, от румънски компании“.\r\nТой описа визитата си в Съединените щати като „успешна“. „Срещата с военния министър на САЩ Джеймс Матис беше успешна в това отношение. Американската страна още веднъж подчерта важната роля на Румъния в рамките на стратегическото партньорство със САЩ“, уточни румънският военен министър.\r\nПревод и редакция:", "date": "2017.09.27", "title": "Agerpres(Румъния): Румънската армия ще получи първата система Пейтриът до края на тази година"}
{"url": "http://www.focus-news.net/news/2017/09/27/2440378/zam-ministar-denitsa-nikolova-shte-tarsim-vazmozhnost-za-uvelichavane-na-sredstvata-ot-es-za-savmestni-proekti-sas-zapadnite-balkani.html", "text": "Когато изпълняваме общи проекти, когато имаме общи цели и търсим общ ефект, можем да правим всичко заедно и да вървим напред. Това заяви заместник-министърът на регионалното развитие и благоустройството Деница Николова, която заедно с министъра на местното самоуправление на Македония Сухейл Фазлиу откри спортно събитие в Петрич, съобщиха от пресцентъра на МРРБ. С общата инициатива бе отбелязан Денят на европейското сътрудничество под надслов „Общите граници ни правят по-близки“.  \r\nПразникът се организира по Програма Interreg – ИПП Програма за трансгранично сътрудничество България – Македония 2014-2020 г. „Надявам се, че по програмата за трансгранично сътрудничество с Македония ще можем да реализираме още немалко проекти, за да можем да постигнем общия ефект децата да имат по-добро бъдеще. Можем със спорт да постигаме всичко, без граници“, отбеляза зам.-министър Николова.  \r\nМинистър Сухейл Фазлиу изтъкна в слово си, че трансграничното сътрудничество между двата народа е от голямо значение и посочи, че то трябва да се задълбочи не само в контекста на общите европейски проекти. \r\nВ спортния празник се включиха отбори с ученици от Петрич и Струмица, които участваха в двубои по баскетбол, волейбол и футбол. \r\nПо-късно зам.-министър Николова, министър Сухейл Фазлиу, областният управител на Благоевград Бисер Михайлов и кметът на Петрич Петър Бръчков инспектираха рехабилитацията на пътя ІІІ-1084 „/ІІІ-108/ -Старчево-Кърналово-Първомай. Третокласният път се е ползвал като обходен маршрут при строителството на лот 4 от АМ „Струма“ и бе в лошо състояние. 13-километрвата отсечка се ремонтира основно, като се полага нова 35-сантиметрова асфалтова настилка, уширява се, подменят технически съоръжения като мостове, водостоци, отводнителни канавки, бордюри и др. Ремонтните дейности са на стойност приблизително 7 млн. лв., осигурени от държавния бюджет. Пътят обслужва няколко големи села в община Петрич с население около 10 000 души и важно направление към Граничен пункт „Златарево“. Шосето е и основна връзка с най-голямата зеленчукова борса в област Благоевград, която реализира продукцията на местни производители и се посещава и от гърци, македонци и сърби. В момента се извършва циментова стабилизация на леглото на пътя по нова технология, която гарантира по- дълъг живот на асфалта. При нея няма отпадъци, а старият асфалт се рециклира и се влага отново в строежа.\r\n„Подобряването на пътната инфраструктура в държавата е основен фокус на българското правителство. Правим всичко възможно за сближаване на регионите и подобряване на комуникацията, включително и със съседните ни държави като Македония“, заяви зам.-министър Николова и добави, че осигуряването на ресурс за подобряване на пътищата е основен акцент като политика и стратегия за по-добра свързаност. \r\nКметът на Петрич благодари на Министерството на регионалното развитие и благоустройството и Агенция „Пътна инфраструктура“ за осигурените средства за ремонт на пътя и подчерта, че той е от изключително значение за запазване на младите хора в селата и за осигуряване на тяхната заетост. \r\nПри голям интерес в Петрич се проведе и обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ. Участие в събитието взеха представители на местната администрация, работодателски, браншови и неправителствени организации, академична общност, медии и др. Сред официалните гости бяха областният управител на Благоевград Бисер Михайлов, кметът на Петрич Димитър Бръчков, кметът на община Сандански Кирил Котев, посланикът на Република Македония Н.Пр. Марян Гьорчев, областният управител на Кюстендил Виктор Янев и др.\r\nЕвроинтеграцията на Западните Балкани е сред основните акценти на председателството на Съвета на ЕС, посочи зам.-министър Николова. Тя отбеляза, че МРРБ изпълнява политиката за сближаване със западните ни съседи чрез програмите за европейско териториално сътрудничество. „Изключително важно е в хода на дебата за годишната финансова рамка, която най-вероятно за първи път ще бъде представена по време на председателството на България, да търсим възможностите за повишаване на ресурса и размера на средствата по линия на европейското териториално сътрудничество“, каза Деница Николова. Заместник-министърът изрази увереност, че всички средства, които се отделят от ЕС за гранично и териториално сътрудничество, имат пряк ефект върху развитието на Западните Балкани. „Програмите за трансгранично сътрудничество с Македония и Сърбия и проектите, които реализираме, показват, че независимо дали страните са член на ЕС или не, можем да изпълняваме заедно проекти с добавена стойност за целия ЕС“, отбеляза Николова. В хода на председателството МРРБ ще има ключова роля при дебатите за градското развитие и териториалното сближаване. „Ние отговаряме за политиките за развитие на регионите в страната, за това е важно да подкрепим инвестициите в малките и средни градове в политиката на ЕС след 2020 г. Това е важно, за да намалим обезлюдяването, да реализираме потенциала за икономическо развитие и растеж“, каза още Николова. Ключов приоритет ще бъде и проследяването на създадените партньорства между градовете в областта на климата и околната среда, градската мобилност, иновативните обществени поръчки и др. \r\n„Европейската солидарност показва, че България може да се развива, намалявайки различията между регионите и с основен ефект – икономическо развитие на страната“, каза още Деница Николова. Тя подчерта, че основният приоритет на страната ни е да продължи балансирано развитие на градовете и населените места в периферията, за да се намалят миграционните процеси, които водят до икономически дисбаланси и обезлюдяване на регионите. Това ще насърчи и постигането на сближаване и постигане на балансираното развитие на регионите в ЕС.", "date": "2017.09.27", "title": "Зам.-министър Деница Николова: Ще търсим възможност за увеличаване на средствата от ЕС за съвместни проекти със Западните Балкани"}
{"url": "http://www.focus-news.net/news/2017/09/27/2440379/turski-ministar-evropeyskata-armiya-ne-e-vazmozhna-bez-turtsiya.html", "text": "Министърът по европейските въпроси на Турция Омер Челик заяви, че сигурността на европейския континент не може да бъде гарантирана без Турция и дългоочакваната европейска армия не може да бъде основана без участието на Турските въоръжени сили, пише турското издание Hurryiet, позовавайки се на думите на европейския министър, изказани по време на посещението му в Испания.\r\n„Европейската армия не може да бъде организирана без Турция. Не казвам, че подкрепяме, или не подкрепяме идеята. Но сигурността на Европа не може да бъде гарантирана без Турция“, подчерта той.\r\nЧелик каза, че статичната Европа ще се провали в основаването на общоевропейска армия и затова трябва да се обърне към по-реформистка структура, взимайки Турция на своя страна, докато го прави.\r\n„За съжаление, тези които говорят за Турция го правят без да погледнат картата. Турция има огромно стратегическо значение и е на нивото на европейските демокрации“, заяви турският министър.\r\n„Турция е европейска държава и европейска демокрация. Оставяйки Турция извън Европа, би означавало, че всъщност, ЕС се отстранява от геополитическите въпроси, и икономически, и дипломатически“, добави той.\r\nОсвен това, Челик направи коментар и за ситуацията в Испания, след като автономната област Каталония реши да проведе плебисцит на първи октомври.\r\n„Подкрепяме единството, териториалния интегритет и конституционните граници на Испания. Не мислим, че подобен референдум ще е от полза за хората в този момент, когато е нужна повече интеграция“, каза той.\r\nПревод и редакция:", "date": "2017.09.27", "title": "Турски министър: Европейската армия не е възможна без Турция"}
{"url": "http://www.focus-news.net/news/2017/09/27/2440380/ministar-lilyana-pavlova-po-vreme-na-predsedatelstvoto-trudno-bihme-si-pozvolili-riska-da-pravim-ofitsialni-zasedaniya-izvan-sofiya.html", "text": "По-трудно бихме си позволилим риска да правим официални заседания извън София. Взетото решение е, че всички официални заседания на високо ниво, освен едно, ще бъдат проведени в София. Единственото заседание от най-високо ниво е Срещата на министрите на туризма по Черноморското сътрудничество, което ще бъде във Варна. Това заяви Лиляна Павлова, министър за Българското председателство на Съвета на ЕС 2018, която участваше в заседанието на Комисията по европейски въпроси и контрол на европейските средства, където даде информация за постигнатия напредък в подготовката за Председателството към 15 септември 2017 г., предаде репортер на Агенция „Фокус”. Министър Павлова обясни, че министерството е сключило споразумение с председателството на Европейската комисия в София за сътрудничество и партньорство, включително с екип „Европа”, които ще подпомагат работата чрез доброволците, които работят към тях. „Можем да отбележим напредък във фирмите, които да ни помагат логистично. Вече е избрана фирмата, която да осигурява трансферите на делегациите. Установен е редът, по който НСО ще установява охраната и трансферите на високопоставените делегации. Осигурени са 40 превозни средства под наем – лимузини, плюс съпътстващи микробуси, с които да осигурим безопасното придвижване. Избрано е хотелското настаняване, приключва процедурата по избора на фирмите, които ще осигуряват прехранването на делегациите”, подчерта Павлова. По думите ѝ важен момент е и сключеното споразумение с Генерална дирекция „Преводи” на ЕК. „Както всяко председателство, така и нашето, за да не бъдем „загубени в превода”, ще разчитаме на професионалната експертиза на Генерална дирекция „Преводи” на ЕК”, обясни министър Павлова и отново напомни, че българският език ще бъде сред водещите езици на председателството. Лиляна Павлова коментира, че се полагат и специални грижи по изработването на системата за акредитация, която е важна за сигурността. До края на месец октомври се очаква да бъде изработен и официалният интернет сайт на българското председателство, на който всички заседания ще могат да се наблюдават в реално време. \r\nИван ЛАЗАРОВ", "date": "2017.09.27", "title": "Министър Лиляна Павлова: По време на председателството трудно бихме си позволили риска да правим официални заседания извън София"}
{"url": "http://www.focus-news.net/news/2017/09/27/2440381/rudawkyurdistan-izlyazoha-ofitsialnite-rezultati-ot-kyurdskiya-referendum-9273-sa-glasuvali-s-da.html", "text": "Огромното мнозинство от гражданите на Иракски Кюрдистан са гласували в полза на независимостта на областта, предава кюрдистанската новинарска агенция Rudaw, позовавайки се на данните, публикувани от изборната комисия, според които 92,73% от гласувалите са отговорили с „да“ на зададения въпрос.\r\nОт 3 085 935 валидни бюлетини, 2 861 471 са били в полза на независимостта, а 224 464 са били против, което се равнява на 7,2%.\r\nИзборната комисия обяви, че 79 379 бюлетини са недействителни, а още 170 611 са анулирани заради различни причини.\r\nВ данните са включени и гласовете, получени по електронен път от кюрдската диаспора.\r\nХандрен Мохамед, ръководител на комисията, заяви пред репортерите, че процесът е завършил „успешно“ и международните наблюдатели, които са станали свидетели на „историческото“ гласуване са потвърдили, че то се е провело при нормални обстоятелства.\r\nОсвен това, той каза, че резултатите ще се считат за официални, след като бъдат потвърдени от Апелативния съд на Кюрдистан.\r\nИзборната комисия все още не е публикувала разбивка на гласовете по градове и провинции.\r\nПревод и редакция:", "date": "2017.09.27", "title": "Rudaw(Кюрдистан): Излязоха официалните резултати от кюрдския референдум – 92,73% са гласували с „Да“"}
{"url": "http://www.focus-news.net/news/2017/09/27/2440382/zhelyo-boychev-bsp-otgovornostta-za-sadbata-na-emko-tryabva-da-poeme-ministarat-na-ikonomika.html", "text": "Искаме да получим отговор на въпросите: как се защитават икономическите интереси на България и как се гарантират работните места на  заетите в оръжейния отрасъл. Това заяви зам.-председателят на ПГ на „БСП за България“ Жельо Бойчев по време на изслушването на икономическия министър Емил Караниколов на заседание на икономическа комисия по искане на левицата във връзка със скандала в оръжейната индустрия и \"Емко\", съобщиха от пресцентъра на БСП. Той обясни, че към момента вече е направена и заплатена първата доставка на специализирани изделия по подписания договор, без забележка от другата страна. Предстои нова доставка, за която изделията са произведени и предадени на „Кинтекс“. Той недоумява защо при наличието на надеждно изпълнение на доставките по договора до момента, се създава ситуация, в която има реален риск да не можем да изпълним договора и да загубим този толкова важен за България пазар. Зам.-председателят на левицата, попита министъра защо държавната фирма „Кинтекс“, като носител на договора не поиска съответното експортно разрешение чрез междуведомствената комисия, за да изнесе тази готова продукция. „В другото няма никаква логика да търсим кой тепърва може да произведе такъв тип изделия и сами да поискаме отлагане на доставките по договора, при положение че вече имаме продукцията готова“, категоричен бе социалистът. \r\n\"Българското правителство трябва да подкрепя всеки български производител в усилията му да печели договори в чужди страни. Още повече, ако става въпрос за спечелен договор с една огромна държава, с огромни количества на потребяване на такъв тип продукти, свързани с отбраната в една изключително жестока конкуренция. При провал на изпълнението на договора и загуба на този голям пазар, отговорността ще бъде ваша“, обърна се Бойчев към министър Караниколов.", "date": "2017.09.27", "title": "Жельо Бойчев, БСП: Отговорността за съдбата на \"Емко\" трябва да поеме министърът на икономика"}
{"url": "http://www.focus-news.net/news/2017/09/27/2440383/d-r-galinka-pavlova-bls-nablyudava-se-tendentsiya-za-uvelichenie-na-zayavleniyata-na-balgarski-grazhdani-za-planovo-lechenie-v-strani-chlenki-na-es.html", "text": "Наблюдава се тенденция за увеличение на заявленията на български граждани за планово лечение в страни членки на ЕС. Това каза д-р Галинка Павлова, зам.-председател на българския лекарски съюз, по време на Четвъртия годишен конгрес на Българския съюз по балнео и СПА туризъм, предаде репортер на Агенция „Фокус“.\r\nД-р Павлова обясни, че очакванията към здравното обслужване са все по-високи, но финансите в здравеопазването са твърде ограничени. „Планираното лечение в страна от ЕС може да изиска пациентите да подадат заявление за предварително разрешение от съответната национална здравна каса. Разрешение се дава само, когато пациентите не могат да бъдат лекувани в собствената си страна в рамките на разумен от медицинска гледна точка период на време“, уточни тя. „Ако искаме да развиваме медицински туризъм, би следвало да имаме информация в коя страна кои са заболяванията, за които има дълъг лист за чакане и дали бихме могли да бъдем конкурентноспособни и можем ли да предложим нещо, което да удовлетвори пациента и той да дойде тук да извърши съответната процедура“, поясни д-р Галинка Павлова. По думите й България трябва да изнесе информация за това активно. „Да отидем в другите страни и на място да предоставим информация за това, което можем да направим с конкретни медицински услуги за конкретни потребители, които можем да привлечем да се лекуват у нас“, допълни тя. Д-р Павлова добави, че България има двустранни договори със Сърбия, Черна гора и Хърватия за социално осигуряване, обхващащо и здравното осигуряване. „Тези двустранни договори са изключително важно, защото чрез тях могат да се договорят конкретни параметри между страните“, коментира тя. \r\nПо думите й трябва да има баланс между устойчивостта на здравната система на всяка страна и защита правата на пациентите за лечение в чужбина. „За България това се оказва проблем. Към момента НЗОК дължи на другите здравноосигурителни каси 250 млн. лв. за лечение на българи в чужбина. В момента текат преговори тази сума да бъде разсрочена. В най-лошия случай, ако тази сума бъде изискуема в даден момент, ще имаме ли сигурност да си го позволим, при положение, че в момента Касата борави с публичен ресурс в размер на 3 млрд. лв.“, коментира д-р Павлова.\r\n„БЛС настоява това да не са плащания от този ресурс – тези 3 млрд. лв. Това са задължения, които следва да се финансират от бюджета на държавата и веднъж да тръгнем на чисто. Необходимо е държавата да покрие недостига за здравноосигурителни плащания чрез дотация от държавния бюджет“, заяви тя.\r\nД-р Павлова съобщи, че се наблюдава тенденция за увеличение на заявленията на български граждани за разрешение на планово лечение в страни членки на ЕС. По думите й за 2016 г. НЗОК е издала 546 S2 формуляра за планово решение извън България. Най-много са те за Германия – 298, следвана от Белгия, Австрия и др.\r\n„Най-честата причина за планово лечение в чужбина е изчерпване на терапевтичните възможности в България. В чужбина се лекува често злокачествени новообразувания на костите, костни малформации и др.“, поясни тя \r\nПо думите ѝ през 2016 г. от Фонда за лечение на деца в чужбина са издадени 171 формуляра за лечение извън страната. Тя отбеляза, че финансирането на лечение на пълнолетни лица в чужбина извън обхвата на здравното осигуряване се осъществява директно от бюджета на Министерство на здравеопазването. Т.е. това е трети механизъм за лечение в чужбина.\r\nД-р Павлова предостави данни на НЗОК, според които у нас се лекуват чужди граждани, които живеят в страната или са били в България за временно пребиваване. Близо 4 млн. лв. е получила българската Здравноосигурителна каса за лечение на чужденци в страната. Предявили сме искания за още 2 млн. лв.,но дали ще ги получим е въпрос на разговори и доказвания. \r\nВасилена ЙОРДАНОВА", "date": "2017.09.27", "title": "Д-р Галинка Павлова, БЛС: Наблюдава се тенденция за увеличение на заявленията на български граждани за планово лечение в страни членки на ЕС"}
{"url": "http://www.focus-news.net/news/2017/09/27/2440384/zam-ministar-ameliya-gesheva-kulturno-istoricheskoto-nasledstvo-e-resurs-koyto-tryabva-da-bade-izpolzvan-za-razvitieto-na-obshtinite-regionite-i-darzhavata.html", "text": "Заместник-министърът на културата Амелия Гешева откри в Силистра ХІІІ Национална среща – семинар за добри практики на тема „Иновативни форми за опазването и представянето на културното наследство”, съобщиха от пресцентъра на министерството. Форумът се провежда в рамките на Европейските дни на наследството (27 - 30 септември 2017), на които официален домакин тази година е Силистра. Организатори са дирекция „Културно наследство, музеи и изобразителни изкуства“ на Министерството на културата, Община Силистра, Регионален исторически музей – Силистра и Художествена галерия – Силистра. \r\nВ приветственото си слово към участниците зам.-министърът на културата Амелия Гешева акцентира върху Председателството на Република България на Съвета на Европейския съюз през 2018 г. и значението му за съхраняването и популяризирането на културното ни наследство. По повод отбелязвания днес Международен ден на туризма тя призова за доразвиване на сътрудничеството с културните институти. Откроено бе и значението на партньорството между общинските ръководства и културните институти за опазването, представянето и развитието на културното наследство.  \r\n„Културно-историческото наследство е ресурс, който трябва да бъде използван за развитието на общините, регионите и държавата”, заяви заместник-министър Гешева.\r\nСпоред нея то може да допринесе за благосъстоянието и за популяризирането на България като една от най-добрите туристически дестинации. „При добро обединение на ресурсите и силите от страна на местната администрация, от страна на държавата и на сектора, както е заложено в Стратегията по туризъм и ще бъде заложено в Стратегията за култура, ще бъде даден още по-силен акцент на културно-историческото наследство”, каза зам.-министърът на културата. \r\nВ изпратения до участниците в срещата поздравителен адрес от министъра на културата Боил Банов се подчертава, че перспективите и проблемите, които ще бъдат дискутирани на форума, „са изключително важни днес, когато сме изправени пред предизвикателството да се търсят иновативни форми за управление, опазване и популяризиране на богатството, завещано от предците ни”. \r\nВъв фокуса на обсъжданията тази година са проблемите по идентификация и регистрация на движимите културни ценности в музейния фонд. Акцент в срещата-семинар са съвременните тенденции при представянето на културното наследство. \r\nВ 18.00 часа на площад „Свобода” в Силистра зам.-министър Амелия Гешева ще даде официалния старт на  програмата от събития в страната, подготвени от Министерството на културата.", "date": "2017.09.27", "title": "Зам.-министър Амелия Гешева: Културно-историческото наследство е ресурс, който трябва да бъде използван за развитието на общините, регионите и държавата"}
{"url": "http://www.focus-news.net/news/2017/09/27/2440385/zamestnik-ministar-denitsa-nikolova-shte-uchastva-v-sreshta-na-natsionalnite-koordinatori-po-dunavskata-strategiya-v-budapeshta.html", "text": "Заместник-министърът на регионалното развитие и благоустройството и Ръководител на УО на ОПРР Деница Николова ще вземе участие в среща на Националните координатори по Дунавската стратегия. Това съобщиха от пресцентъра на МРРБ. Събитието ще се състои на 28 септември в Будапеща, Унгария. Сред основните теми на форума е обсъждане на бъдещето на Контактното звено за Дунавската стратегия и възможностите за подобряване дейността му за по-ефективно изпълнение на дейностите залегнали в нея. \r\nПреди срещата на Националните координатори ще се проведе и среща на Председателското Трио (Естония-България-Австрия) на Съвета на ЕС, на която ще бъдат обсъдени текущи въпроси по отношение на общите за Триото цели и националните приоритети на всяка страна по време на председателството на ЕС.", "date": "2017.09.27", "title": "Заместник-министър Деница Николова ще участва в среща на Националните координатори по Дунавската стратегия в Будапеща"}
{"url": "http://www.focus-news.net/news/2017/09/27/2440386/smolyan-srokat-za-vazstanovyavane-sgradata-na-bivshiya-hotel-sokolitsa-e-udalzhen-na-chetiri-mesetsa-po-molba-na-sindika.html", "text": "Срокът за възстановяване сградата на бившия хотел „Соколица” е удължен на четири месеца по молба на синдика, съобщиха от пресцентъра на Община Смолян. Комисия от дирекция „Устройство на територията и общинска собственост”, назначена със заповед на кмета Николай Мелемов извърши оглед на хотел „Соколица” на 11 юли т.г. след като падна част от покрива на сградата. Неработещият хотел е собственост на Мария Шукерова, синдик на „Соколица - Смолян” ЕАД. След огледа комисията състави Констативен протокол и предложи на основание чл.195, ал.4 и във връзка с чл.195, ал.1 и 3 от ЗУТ, кмета на община Смолян да издаде заповед като задължи собственика Мария Шукерова в двумесечен срок да извърши възстановяване, поправяне и заздравяване на сградата като се премахне компрометираната част и се възстанови покривната конструкция. Заедно с Констативния протокол е изпратено и писмо, в което е упоменато, че в седемдневен срок от получаването му могат да изразят становище относно Констативния протокол. Синдикът внася становище, в определения срок, с което моли да бъде удължен предоставения двумесечен  срок  за възстановяване, поправяне и заздравяване на сградата на четири месеца.  Мотивите са и, че следва да се направят извънредни разходи, за които ще е необходимо решение на съда по несъстоятелността. Процедурите по отпускане на средства от кредиторите не би могло реално да се осъществи в рамките на два месеца. При това положение този срок се явява недостатъчен. \r\nКметът Николай Мелемов приема изложените мотиви на синдика и издава на 31 юли т.г. Заповед в четиримесечен срок,  собственикът да извърши възстановяване, поправяне и заздравяване на сградата. При неизпълнение на дадените предписания, Община Смолян ще приложи разпоредбите на чл.21 от Наредбата за принудително изпълнение на заповеди за премахване, ремонтиране, преобразуване, заздравяване, обезопасяване, хигиенизиране и естетизиране на строежи или части от тях от органите на община Смолян.", "date": "2017.09.27", "title": "Смолян: Срокът за възстановяване сградата на бившия хотел „Соколица” е удължен на четири месеца по молба на синдика"}
{"url": "http://www.focus-news.net/news/2017/09/27/2440387/aktsenti-v-sutreshniya-blok-dobro-utro-balgariya-na-radio-fokus.html", "text": "Под натиска на Европа Сърбия и Косово се споразумяха за стартирането на нова фаза на разговори по спорните теми за двете държави. Намиране на обща позиция и език са и сред основните изисквания на ЕС за членство в Общността. Има ли надежда такива да бъдат постигнати и да се сложи край на дългогодишното напрежение между двете балкански страни? Тези и още въпроси ще коментираме с евродепутата от ЕНП/ГЕРБ Андрей Ковачев в сутрешния блок „Добро утро, България“ на Радио „Фокус“. \r\nВ началото на политическия сезон не закъсняха и словесните сблъсъци между управляващи и опозиция. Обвинения в създаването на паралелна държава, тайни договорки и липса на диалог - реални проблеми или опити за разклащане на управлението? Отговорите ще потърсим с политолога Борис Попиванов. \r\nСлед края на лятото увеличава ли се бройката на бездомните и захвърлени на улицата животни, успяват ли местните власти да се справят с проблема и има ли тенденция към все повече осиновявания от приюти? Темата коментираме с Явор Гечев от Фондация „Четири лапи“. В минутите след 09.00 часа колегата от Радио „Фокус“ - Пловдив Цветана Тончев ще ни разкаже повече за етикета „Да запазим заедно българското”, който успя да получи патент. Кореспондентът ни в Казанлък пък Славяна Гайдарова ще ни разкрие повече детайли около фотографската изложба „Контрасти от крайбрежието“. \r\nТези и още теми в „Добро утро, България“ от 06.00 до 10.00 с водещ Виктория Месробович.", "date": "2017.09.27", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/09/27/2440388/afp-italianska-firma-shte-pridobie-mazhoritaren-dyal-ot-aktsiite-na-frenska-korabostroitelnitsa.html", "text": "Италианската компания Финкантиери ще придобие мажоритарен дял от акциите на френската корабостроителница STX, според споразумението, сключено между италианското и френското правителство, като по този начин се слага край на дипломатическия спор по въпроса, предава AFP, позовавайки се на информация от френското правителство.\r\nФинкантиери ще купи 50 процента от корабостроителницата във френския пристанищен град Сен Назер на атлантическото крайбрежие, според източникът, който е предпочел да остане анонимен. Франция ще даде още 1 процент на италианската компания за срок от 12 години, но той ще може да бъде отнет от нея, ако фирмата не изпълни ангажиментите си по договора с френското правителство.\r\nПревод и редакция:", "date": "2017.09.27", "title": "AFP: Италианска фирма ще придобие мажоритарен дял от акциите на френска корабостроителница"}
{"url": "http://www.focus-news.net/news/2017/09/27/2440389/plovdiv-pedagogicheskiyat-savet-na-selskostopanskata-gimnaziya-v-sadovo-nalozhi-nay-tezhkoto-nakazanie-na-ediniya-ot-trimata-uchenitsi-uchastvali-v-intsidenta-s-bitiya-uchitel.html", "text": "Педагогическият съвет на Професионалната гимназия по селско стопанство в Садово наложи най-тежкото наказание на единия от тримата ученици, участвали в инцидента с бития учител. Това съобщи за Радио „Фокус” - Пловдив директорът на гимназията Димитър Йорданов. Педагогическият съвет в Професионалната гимназия по селско стопанство в Садово се е провел днес. „Емил Янев ще бъде преместен от дневна в самостоятелна форма на обучение, с решение на съвета”, каза директорът. По думите му съгласно новия закон за образование това е най-строгата санкция спрямо провинил се ученик. Той ще трябва да идва на изпити, за да продължи образованието си. Другият от тримата – Атанас Георгиев, който удари учителя си с дървен кол, все още е задържан в ареста, не е приключило делото срещу него и няма как да бъде наказан от Педагогическия съвет. Срещу него е повдигнато обвинение за хулиганство и той ще отговаря пред съда като пряк извършител на престъплението. Третият е Васко Боянов, който се е самоизключил през месец август, тъй като не се е явил на поправителни изпити. Именно това е бил и поводът да е в гимназията в деня на инцидента, за да провери дали още е техен ученик. Васко е трябвало да подаде заявление за самостоятелна форма на обучение, но тръгнал да разтървава приятеля си по време на скандала с учителя. Тримата бяха задържани от полицията в деня на инцидента, а по-късно в ареста остана само Атанас Георгиев.\r\nПрипомняме, че на 19 септември учителят по английски език Антон Велков бе нападнат и бит с кол от 17-годишния ученик от гимназията Атанас Георгиев.\r\nВ процеса на разследването стана ясно, че той е нанасял ударите с кол по главата на учителя. Другите две момчета само са били свидетели на случилото се.\r\nЦветана ТОНЧЕВА", "date": "2017.09.27", "title": "Пловдив: Педагогическият съвет на Селскостопанската гимназия в Садово наложи най-тежкото наказание на единия от тримата ученици, участвали в инцидента с бития учител"}
{"url": "http://www.focus-news.net/news/2017/09/27/2440390/tass-generalnata-prokuratura-na-ukrayna-razglezhda-chetiri-versii-za-pozhara-vav-vinnitska-oblast.html", "text": "Генералната прокуратура на Украйна разработва четири версии за причините, причинили пожара в склад за боеприпаси край поселението Калиновка във Винницка област, предава ТАСС, позовавайки се на съобщение от пресслужбата на ведомството.\r\n„Под ръководството на военния прокурор на Централния регион на Украйна са организирани и се водят неотложни следствени действия и първостепенни мерки, целящи разкриването на престъплението. Разработват се четири основни следствени версии за извършването на углавно престъпление“, пише в съобщението. От ведомството не уточняват за какви версии става дума.\r\nКакто е отбелязано от пресслужбата, прокуратурата е възбудила углавно дело по текста на закона за „диверсия“, „Осъществяването на досъдебното разследване по това производство е поръчано на следствения отдел на управлението на Службата за сигурност на Украйна (СБУ) във Винницка област“, подчертават от Генералната прокуратура.\r\nГоворителят на СБУ Елена Гитлянская съобщи, че в момента, сътрудници на специалните служби, по поръчка на Генералната прокуратура, вече „провеждат първоначални следствени действия, включително разпитват очевидци на инцидента и други свидетели на събитията“.\r\nПревод и редакция:", "date": "2017.09.27", "title": "ТАСС: Генералната прокуратура на Украйна разглежда четири версии за пожара във Винницка област"}
{"url": "http://www.focus-news.net/news/2017/09/27/2440391/lilyana-arsova-ministerstvo-na-turizma-v-balgariya-ima-19-balneolechebni-kurorta-ot-natsionalno-znachenie-i-35-ot-mestno.html", "text": "Имаме 19 балнеолечебни курорта от национално значение и 35 от местно значение. В тази цифра не влизат климатичните и морски курорт, 34 на брой, които имат отлични условия за развиване на здравен туризъм. Това каза Лиляна Арсова, директор на Главна дирекция „Туристическа политика“ в Министерство на туризма, по време на Четвъртия годишен конгрес на Българския съюз по балнео и СПА туризъм, предаде репортер на Агенция „Фокус“. По данни на Global Wellness Institute, изнесени тази година, в периода 2013- 2015 г. глобалната уелнес индустрия нараства с 3,7 трилиона долара, което е сравнително добър показател в сравнение с други индустрии, работещи на световно ниво. През 2015 г. около 691 млн. туристически пътувания по света са свързани с отсядане в места, на които могат да бъдат използвани СПА, уелнес и други балнеоложки услуги. 11% от тях или 78 млн. са осъществени с основна цел – балнеологичен, СПА и уелнес туризъм, което означава ,че в световен мащаб има място за развитие на този специализиран туризъм, обясни Арсова. Тя добави, че глобалният уелнес туризъм нараства от 494 млрд. долара през 2013 г., на 563 млрд. долара през 2015 г. като това е ръст от 14%. Най-голям дял заема красотата и анти-ейдж направлението, а най-малко – уелнес на работното място. \r\n„За 2017 г. 10% дадохме ръст на туризма, т.е. България се движи в нормалната рамка на световния туризъм, макар цифрата да не касае само СПА туризма“, коментира още Лиляна Арсова.", "date": "2017.09.27", "title": "Лиляна Арсова, Министерство на туризма: В България има 19 балнеолечебни курорта от национално значение и 35 от местно"}
{"url": "http://www.focus-news.net/news/2017/09/27/2440392/sofiya-dvizhenieto-po-pat-iii-191-bistritsa-zheleznitsa-se-osashtestvyava-v-edna-lenta-na-okolo-2-km-ot-bistritsa-poradi-ptp.html", "text": "Движението по път III-191 Бистрица-Железница се осъществява в една лента на около 2 км от Бистрица поради ПТП. Това съобщиха от пресцентъра на Агенция \"Пътна инфраструктура\". \"Пътна полиция\" регулира движението.", "date": "2017.09.27", "title": "София: Движението по път III-191 Бистрица-Железница се осъществява в една лента на около 2 км от Бистрица поради ПТП"}
{"url": "http://www.focus-news.net/news/2017/09/27/2440393/plovdiv-frenska-kompaniya-investira-15-miliona-evro-za-stroitelstvo-na-zavod-za-oborudvane-na-samoleti-kray-grada.html", "text": "Френска компания ще инвестира 15 милиона евро за строителство на завод край Пловдив, предаде репортер на Радио „Фокус” Пловдив. Фирмата е основен доставчик на оборудване за водещи световни производители на самолети. Днес бе положена първа копка на новия обект от главния изпълнителен директор по операциите във фирмата Тиери Моц, френският посланик Ерик Льобедел и зам.-министърът на икономиката Лъчезар Борисов. В рамките на 18 месеца ще бъдат ангажирани 200 работници, обявиха от фирмата.\r\nЗаводът ще е върху площ от 4000 кв.м и ще произвежда авиационни компоненти за вратите на самолети „Еърбъс“, както и електроразпределителни шкафове.\r\nЦветана ТОНЧЕВА", "date": "2017.09.27", "title": "Пловдив: Френска компания инвестира 15 милиона евро за строителство на завод за оборудване на самолети край града"}
{"url": "http://www.focus-news.net/news/2017/09/27/2440394/shumen-vremenno-zatvaryat-za-dvizhenie-ul-tsar-osvoboditel.html", "text": "Временно се затваря за движение на автомобили ул. „Цар Освободител“ в участъка от ул. „Климент Охридски“ до кръстовището с ул. „Панайот Волов“ от 7:00 до 16:30 часа на 28 и 29 септември. Това съобщиха от пресцентъра на Община Шумен. Промяната в организацията на движението се налага във връзка с планирано намаляване на височината на дърветата, което ще бъде извършено от Общинското предприятие „Паркове и обредна дейност“. Тя ще бъде обозначена с необходимата вертикална сигнализация. Временно ще бъде затворена за движение и ул. „Св. Св. Кирил и Методий“ в участъка от кръстовището с ул. „Васил Друмев“ до кръстовището с ул. „Атанас Стойчев“ за времето от 7:00 до 16:30 часа на 2, 3, 4, и 5 октомври също заради подрязване на уличните дървета.", "date": "2017.09.27", "title": "Шумен: Временно затварят за движение ул. „Цар Освободител“"}
{"url": "http://www.focus-news.net/news/2017/09/27/2440395/rudawkyurdistan-moskva-uvazhava-natsionalnite-aspiratsii-na-kyurdite.html", "text": "Москва предпочита Ирак и Кюрдистанския регион „да се въздържат от всичко“, което би могло да предизвика допълнителна дестабилизация и усложнения в региона на Близкия Изток и вярва, че „всички противоречия“ между Багдад и Ербил трябва да бъдат разрешение чрез диалог, предава кюрдската Rudaw, позовавайки се на съобщение от руското външно министерство.\r\n„Москва уважава националните аспирации на Кюрдите“, пише в съобщението. „Ние вярваме, че противоречията, които може да съществуват между федералното правителство на Ирак и правителството на Кюрдския автономен регион, могат да бъдат разрешени чрез провеждането на конструктивен и уважителен диалог, целящ намирането на взаимно-приемлива формула за съжителство в рамките на единна иракска държава“.\r\n „Русия подчертава нуждата от избягването на всичко, което би довело до усложнението и дестабилизацията на раздирания от конфликт регион на Близкия Изток. Продължаваме да поддържаме неизменната си позиция за суверенитета, единството и териториалния интегритет на приятелската държава Ирак и на другите страни в Близкия Изток“, пише още в съобщението.\r\nПревод и редакция:", "date": "2017.09.27", "title": "Rudaw(Кюрдистан): Москва уважава националните аспирации на кюрдите"}
{"url": "http://www.focus-news.net/news/2017/09/27/2440396/vodnoto-druzhestvo-v-kyustendil-zapochva-montiraneto-na-vodomeri-v-obshtina-rila.html", "text": "Водното дружество в Кюстендил започва монтирането на водомери в община Рила. Това каза пред Радио „Фокус” – Кюстендил кметът на Община Рила Георги Кабзималски. Мярката е във връзка с недостига на питейна вода в съседната община – Кочериново. Поради тази причина от дружеството са изпратили уведомление, че започва монтирането на допълнителни измервателни устройства на всички абонати в град Рила, поради което е необходимо съдействие за достъп до имотите на потребителите. Водомери ще бъдат монтирани и на абонатите в град Кочериново. Дружеството се ангажира и с изготвяне на проекти за подмяна на водопроводната мрежа в селата Пороминово и Бараково, както и за изграждане на напорен водоем за град Кочериново.\r\n„Фокус” припомня, че заради липсата на питейна вода жителите на град Кочериново предприеха протестни действия, а Общинският съвет в града заседава извънредно и прие декларация с искане за бързи мерки и отстраняване на проблема.\r\nВенцеслав ИЛЧЕВ", "date": "2017.09.27", "title": "Водното дружество в Кюстендил започва монтирането на водомери в община Рила"}
{"url": "http://www.focus-news.net/news/2017/09/27/2440397/sofiya-avtobus-i-dzhip-sa-se-udarili-chelno-na-patya-mezhdu-bistritsa-i-zheleznitsa-postradali-sa-dvama-dushi.html", "text": "Двама души са пострадали при катастрофа на пътя между Бистрица и Железница. Това съобщиха за Агенция „Фокус“ от пресцентъра на МВР.  Автобус, пътуващ за Железница, и джип са се ударили челно на пътя между Бистрица и Железница. Двамата шофьори са пострадали и са откарани в болница. Вследствие на пътнотранспортното произшествие трафикът не е преустановен и движението в участъка се извършва в двете посоки. Инцидентът е регистриран към 18.00 часа. \r\nДеница КИТАНОВА", "date": "2017.09.27", "title": "София: Автобус и джип са се ударили челно на пътя между Бистрица и Железница, пострадали са двама души"}
{"url": "http://www.focus-news.net/news/2017/09/27/2440398/anadolu-agency-myusyulmanite-v-germaniya-sa-pritesneni-ot-populyarnostta-na-alternativa-za-germaniya.html", "text": "Мюсюлманите в Германия изразяват притеснението си от популярността на дясно-популистката партия „Алтернатива за Германия“(АфД), която е трета по брой на депутатите в германския Бундестаг. Айман Мазиек, председател на Централния съвет на мюсюлманите в Германия, заяви, че те се страхуват от увеличаване на дискриминацията и от евентуално насилие срещу тях, предава турската Anadolu Agency, която е взела интервю от Мазиек.\r\n„АфД промени политическия климат и сега трови обстановката“, каза той.\r\n„Разбира се, че имаме някои страхове. Притесняваме се, че може да се увеличат нападенията срещу мюсюлмани, които вече се случват доста често в Германия“, заяви Мазиек.\r\nАфД използва силно анти-мюсюлманска риторика по време на изборната кампания и твърди, че страната е заплашена от „ислямизация“, особено след като в Германия пристигнаха повече от един милион бежанци след 2015 година, повечето мюсюлмани.\r\nПревод и редакция:", "date": "2017.09.27", "title": "Anadolu Agency: Мюсюлманите в Германия са притеснени от популярността на „Алтернатива за Германия“"}
{"url": "http://www.focus-news.net/news/2017/09/27/2440399/predstoyashti-sabitiya-v-stranata-za-28-septemvri-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nОт 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество. \r\n***\r\nОт 9.00  часа в София Хотел Балкан в залите Роял 3 и Роял 2 ще се проведе 16-а международна конференция InfoSec & Data Storage. Сред участниците в нея са: Красимир Каракачанов, заместник министър-председател по обществения ред и сигурността и министър на отбраната, Росен Желязков, председател, Държавна агенция „Електронно управление“, Николай Ненков, заместник-председател, Държавна агенция „Национална сигурност“ и др. \r\n***\r\nОт 10.30 часа в зала „Тържествена“ в сградата на Централния военен клуб министърът на транспорта информационните технологии и съобщенията Ивайло Московски и заместник-министрите Велик Занчев, Ангел Попов и Димитър Геновски ще представят приоритетите в секторите „Транспорт“ и „Телекомуникации“ по време на Българското председателство на Съвета на ЕС.\r\n***\r\nОт 13.00 часа в сградата на МВР министърът на вътрешните работи Валентин Радев и заместник-главният секретар на МВР главен комисар Георги Арабаджиев ще дадат редовен месечен брифинг.\r\n***\r\nОт 9.00 часа Бисер Петков, министър на труда и социалната политика, проф. Николай Петров, министър на здравеопазването и Н. Пр. Денис Кнобел, посланик на Конфедерация Швейцария, ще посетят Център „Домашни грижи“ – Враца.\r\n***\r\nОт 11.00 часа министърът на регионалното развитие и благоустройството Николай Нанков и кметът Калин Каменов ще проведат среща с гражданите пред обновената по Националната програма за енергийната ефективност жилищна сграда на ул. „Братя Миладинови“ №10. От 11.30 часа на бул. „Христо Ботев“ № 124 министър Николай Нанков ще направи първа копка на път III-1002 Враца – пещера Леденика.\r\n***\r\nОт 12.00 часа министърът на земеделието, храните и горите Румен Порожанов ще участва в  Четвъртата международна конференция „Мир и земеделие”, която се провежда в рамките на проекта „Хляб на мира”.\r\n***\r\nОт 9.00 часа в Интер Експо Център ще се проведе конференцията The Business Inside.\r\n***\r\nОт 9.30 часа в Дома на Европа (ул. „Георги Раковски” №124) ще се проведе конференция на тема \"Музеите на Азербайджан\" по повод 25-годишнината от установяването на дипломатически отношения между Азербайджан и България.\r\n***\r\nОт 9.30 часа в Capital Fort в столицата (бул. Цариградско шосе 90) заместник-председателят на Държавната агенция „Електронно управление“ Александър Йоловски ще вземе участие в Първата международна конференция „София – град на знанието“.\r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа VII състав на Специализирания наказателен съд ще гледа делото срещу Илиан М., Ангел П., Живомир Б. и др. обвинени за образуване и ръководене на организирана престъпна група. \r\n***\r\nОт 10.00 часа X състав на Специализирания наказателен съд ще гледа делото срещу Цветелин Ц., Тихомир В., Пламен А. и др. обвинени за образуване и ръководене на организирана престъпна група. \r\n***\r\nОт 10.00 часа XII състав на Специализирания наказателен съд ще гледа делото срещу Младен М., Мария Т., Полина Т. и др. обвинени за образуване и ръководене на организирана престъпна група. \r\n***\r\nОт 10.30 часа XVII състав на Специализирания наказателен съд ще гледа делото срещу Емил М., Тодор Ст., Димитър П. и др. обвинени за образуване и ръководене на организирана престъпна група.\r\n***\r\nОт 11.00 часа в конферентна зала на БСК ще се проведе пресконференция на тема „Динамика на сивата икономика 2007 – 2016 г.“. \r\n***\r\nОт 11.30 часа в местността Меча поляна на Туристически комплекс „Мальовица“ ще се състои юбилейно събитие под мотото „Празник на партньорите на Национален парк „Рила”.    \r\n***\r\nОт 12.00 часа в Пресклуб БТА ще се проведе пресконференция да предстоящия концерт в София на маестро Валерий Гергиев, пианиста Денис Мацуев и на Симфоничния оркестър на Мариинския театър от Санкт Петербург, Русия.\r\n***\r\nОт 13.00 часа в София Тех Парк ще се проведе двудневна Международна конференция по зелено предприемачество.\r\n***\r\nОт 13.00 часа в Национален пресклуб БТА ще се проведе пресконференция на Съюз на пенсионерите на тема: „1 октомври – Международен ден на възрастните хора. Проблеми на пенсионерите в България. Възможни решения.“\r\n***\r\nОт 13.30 часа XV  състав на Специализирания наказателен съд ще гледа делото срещу Антон С., Добрин С., Генчо Р., Росен П., и др., обвинени в образуване и ръководене на организирана престъпна група.\r\n***\r\nОт 14.00 часа XIII състав на Специализирания наказателен съд ще гледа делото срещу Йордан Й., Веселин Й., Маргарита Т., Данаил Г. и др., обвинени в образуване и ръководене на организирана престъпна група.\r\n***\r\nОт 14.30 часа XVIII състав на Специализирания наказателен съд ще гледа делото срещу Красимир К., Славчо А. и Галина В., обвинени в образуване и ръководене на организирана престъпна група.\r\n***\r\nОт 15.00 часа 5 състав на Софийския градски съд ще гледа делото срещу Ирена И. (съдия от Белоградчик) и др. (престъпление по служба).\r\n***\r\nОт 16.00 часа VI състав на Специализирания наказателен съд ще гледа делото срещу Пенчо Ч. за незаконно превеждане през граница. \r\n***\r\nОт 16.30 часа в залата на Националния съвет на Отечествен съюз (ОС), ул. „Витошка” №18, ще бъде подписано споразумение за сътрудничество между ОС и  Общоруското обществено движение „Народен фронт — за Русия”.\r\n***\r\nОт 18.00 часа в къща музей „Димитър Димов“, Националният литературен музей организира паметна вечер, посветена на известни български интелектуалци с медицинско образование от Възраждането до наши дни.\r\n***\r\nОт 18.30 часа в Къща за литература и превод с представяне на излезлия на арабски език каталог „Нови литературни гласове от Балканите. Изборът на преводача\" и \r\nдискусия върху контактите на българската литература извън Европа ще бъде отбелязан Международния ден на преводача. \r\n***\r\nОт 18.30 часа в София Тех Парк, Иновационен форум \"Джон Атанасов, ще се проведе тържественото отбелязване на 10-та годишнина от създаването на  Катедра \"Софтуерни технологии\" на Факултета по математика и информатика на Софийския университет.\r\n***\r\nОт 19.00 часа в Литературния клуб на Столична библиотека ще започне новият сезон на поредицата „Поет на месеца“ с един от най-интересните съвременни български поети – Марин Бодаков.\r\n***\r\nОт 10:30 часа ще се състои пресконференция с кмета на Асеновград д-р Емил Караиванов в сградата на Община, ет. 3, кабинет на кмета.\r\n***\r\nОт 10.00 часа в залата на Народно читалище „Будител“ ще се състои закриваща конференция на проект „Независим живот”,  осъществяван с финансовата подкрепа по Оперативна програма „Развитие на човешките ресурси”.\r\n***\r\nОт 13.30 часа в Регионален исторически музей – Благоевград ще бъде октирата научна конференция на тема „Югозападна България – нови изследвания и проучвания“ по повод 65-годишнина от основаването на културната институция. \r\n***\r\nОт 10.00 часа в заседателната зала на Община Дупница ще се проведе извънредно заседание на Общинския съвет. \r\n***\r\nОт 14.00 часа в заседателната зала на Община Кюстендил ще се проведе редовно заседание на Общинския съвет. \r\n***\r\nВ града ще се състои двудневна научна конференция на тема „Българските бежанци в Бургас и региона 1878–1945 г.“.\r\n***\r\nБургас отбелязва Европейската седмица на спорта, която се провежда под мотото „Бъди активен“. От 09.30 часа ще се проведе спортен празник на различните зони в изцяло реновирания от Община Бургас двор на ОУ „Братя Миладинови“. Той ще бъде посетен от министър Кралев и кмета Димитър Николов. В 10.00 часа в двора на ОУ „Васил Априлов“ ще бъде проведена демонстрация на Полицейска лична защита от служители на ОД на МВР – Бургас, както и задържане с куче. В 11.15. часа програмата на събитието продължава на пл. „Атанас Сиреков“ пред Община Бургас. Там ще се проведат „Женски футболен хепънинг“. В 12.15 часа в байк зоната на парк „Езеро“, състезателите на Спортен клуб по планинско колоездене „Шор Инвейдърс“ ще демонстрират своите умения в дисциплината Dirt Jump.\r\n***\r\nОт 11.00 часа в кафе Joy (партерен етаж) в Триа Сити Център, ще се състои пресконференция по повод стартирането на инициативата „Аз и Ти ЗаЕдно“  за талантливите деца на Бургас.\r\n***\r\nОт 9.00 часа в хотел \"Черно море\" ще се проведе международна конференция на тема: “Стратегията на НАТО за сигурността в черноморския регион”.\r\n***\r\nОт 9.30 часа в зала \"Младост\" на Двореца на културата и спорта ще се състои пресконференция по повод началото на Десети Черноморски туристически форум.\r\n***\r\nОт 14.00 часа в офиса на ГЕРБ общинският съветник Марица Гърдева ще проведе приемна за граждани. \r\n***\r\nОт 9.00 часа в Голяма зала на Община Велико Търново ще се проведе  заседание на Великотърновски общински съвет. \r\n***\r\nОт 10.30 часа в новата зала за пресконференции на стадион „Ивайло“ ще се проведе пресконференция преди големия мач „Етър“ – ЦСКА, на която ще присъстват треньорът Станислав Генчев и футболистите Йордан Апостолов и Румен Руменов. \r\n***\r\nОт 18.00 часа в Изложбени зали „Рафаел Михайлов“ ще бъде открита изложба на Глобален номадски арт проект – 2017. \r\n***\r\nМежду 11.00 и 13.00 часа председателят на КЗП Димитър Маргаритов ще открие приемна за граждани в офиса на регионалното звено на институцията.\r\n***\r\nОт 18.30 часа в НЧ „Напредък - 1869“ Драматичен театър „Гео Милев“ - град Стара Загора ще представи постановката „Голямото надлъгване\" по Рей и Майкъл Куни.\r\n***\r\nОт 17.30 часа в Огледална зала „Нели Божкова“ ще бъде представена книгата на проф. Огнян Герджиков „Аз не бях политик“. \r\n***\r\nОт 19.00 часа в Драматичен театър „Йордан Йовков“ – камерна зала ще се състои премиера на спектакъла „Чудо“ от Иван Радоев.\r\n***\r\nОбластният управител на Русе Галин Григоров ще проведе работна среща с Султанка Петрова, заместник-министър на труда и социалната политика и нейния екип за демографските тенденции и възможностите за взаимодействие и партньорство в социалната сфера.\r\n***\r\nОт 10.15 часа, в Международен панаир Пловдив,  палата 7, ще се състои Годишния бизнес форум „Индустрия 4.0”. Ще участва Томислав Дончев, представители на Eвропейската инвестиционна банка, Световната банка и други.\r\n***\r\nОт 15.00 часа в рамките на Международния технически панаир в Пловдив ще се състои Дискусионен форум „Загубите на вода – реално състояние и перспективи“.\r\n***\r\nОбщински съветници от ПП ГЕРБ – Пловдив ще имат приемен ден. От 17.30 до 19.00 часа офиса на ПП ГЕРБ в район „Западен” на ул. „Царевец” № 9, с граждани ще се срещнат Петър Попов и Ясен Михайлов. От 17.30 до 19.00 часа в офиса на партията в район „Северен” на бул. „Марица” №91, приемен ден ще има Гошо Къчков. От 17.00 до 18.30 часа в офиса на ПП ГЕРБ в район „Източен” на ул. „Коста Паница” №5 с граждани ще се срещне Пенчо Малинов. От 16.00 до 18.00 часа в офиса на ПП ГЕРБ в район „Южен“ на ул. „Академик Петър Динеков” № 1А, приемен ден ще има Веселин Маневски. \r\n***\r\nОт 17.00 часа във фоайето на зала България “Национална компания индустриални зони” ще представи възможностите за чуждестранни инвестиции пред представители на водещи турски компании по време на семинар, организиран от Българско-турската търговско-индустриална камара и Търговската секция при Посолството на Република Турция. \r\n***\r\nОт 17.30 часа в читалище „Св. Климент Охридски” – Симитли ще бъде представена стихосбирката „Черна котка“. \r\n***\r\nОт 14.00 часа в Сесийна зала на Община Смолян ще се проведе заседание на Общинския съвет. В дневния ред са включени 18 точки. \r\n***\r\nОт 19.00 часа в първа зала на РДТ – Смолян ще бъде представена постановката „Зле съшитият Орфей“. \r\n***\r\nОт 17.30 часа пред сградата на Община Сопот, Гражданският комитет в града организира протестен митинг, на който ще изрази недоволството си от управлението на кмета и зам.-кмета на общината.\r\n***\r\nНа ул.“Иван Вазов“, северно от ул.“Радецки“, до ул.“Хан Аспарух“, както и в югозападната част на парк „Загорка“ ще се проведе традиционният старозагорски есенен панаир.\r\n***\r\nОт 12.45 часа на Паметник на участниците в Старозагорското въстание в парк „Ал. Стамболийски“ и Паметник на лобното място на Кольо Ганчев, Господин Михайловски и Сава Силов ще се състои поднасяне на цветя от възпитаници на СУ „Васил Левски“ и признателни потомци по повод 142 години от Старозагорското въстание.\r\n***\r\nОт 19.00 часа в Зала „Орфеида“, Парк –хотел Стара Загора, ще се състои Вкусът на музиката Кулинарни и музикални шедьоври с Йоланта Делибозова – Йоли и Камерен ансамбъл „Колегиум музикум SZ“.", "date": "2017.09.27", "title": "Предстоящи събития в страната за 28 септември (Агенция „Фокус“)"}
{"url": "http://www.focus-news.net/news/2017/09/27/2440400/korneliya-ninova-za-sluchaya-s-udarenata-ot-chuzhdenets-kamerierka-iskam-da-znam-imeto-na-sadiyata-unizhil-dostoynstvoto-y.html", "text": "И като юрист, и като политик знам, че има правило - съдебните решения да не се обсъждат, а да се изпълняват. Но след като прочетох новината, че шведът, ритнал камериерката, е осъден на 4500 лв. глоба и си е заминал, обявявам, че няма да се съобразявам с правила. Аз съм българка и искам да знам името на съдията, унижил достойнството ни, оценил подигравката на безпаметно пиян чужденец с една българска жена на 4500 лв. Това написа лидерът на БСП Корнелия Нинова в социалната мрежа \"Фейсбук\" по повод решението на съда по делото за ударената камериерка в Слънчев бряг това лято, съобщиха от пресцентъра на Националния съвет на БСП \"Искам да знам мотивите му и да го питам - освен закона, какво му говори съвестта. Помогнете ми да намеря госпожа Петкова. Искам да я погледна в очите и да й се извиня!\", пише още Корнелия Нинова в профила си във \"Фейсбук\".", "date": "2017.09.27", "title": "Корнелия Нинова за случая с ударената от чужденец камериерка: Искам да знам името на съдията, унижил достойнството й"}
{"url": "http://www.focus-news.net/news/2017/09/27/2440401/kyustendil-do-2020-godina-naselenieto-v-obshtinata-mozhe-da-namalee-s-3-439-dushi.html", "text": "До 2020 година населението в Община Кюстендил може да намалее с 3 439 души. Това каза за Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. Съгласно прогнозните данни тенденцията за намаляване на населението в общината ще продължи. Към края на 2016 година населението е намаляло с още 1 061 души спрямо края на 2015 година и наброява 54 645 жители, а до 2020 година прогнозата е да намалее с още 3 439 души. През периода 2011-2016 години населението в общината е намаляло през 2012 година с 900 души, през 2013 година – с 1 063, през 2014 година – с 1 039, през 2015 година – с 1 205 и през 2016 година – с 1 061 в сравнение със съответната предходна година – общо с 5 268 души или намаление от 8.79% спрямо 2011 година. В град Кюстендил намалението на населението за разглеждания период е с 3 429 жители, или с 7.77% спрямо началото на разглеждания период, а в селата от общината – с 1 839 жители, или с 11.64%.\r\nВенцеслав ИЛЧЕВ", "date": "2017.09.27", "title": "Кюстендил: До 2020 година населението в общината може да намалее с 3 439 души"}
{"url": "http://www.focus-news.net/news/2017/09/27/2440402/antonio-tayani-do-2025-g-broyat-na-turistite-koito-idvat-v-evropa-mozhe-da-se-udvoi-do-1-miliard.html", "text": "Днес, на международния ден на туризма, Европейският парламент бе домакин на конференция на високо равнище в Брюксел на тема „Европейска стратегия за повишаване конкурентоспособността на туристическата индустрия“. \r\nВ началото на дебата г-н Таяни заяви: „Туризмът е ключов сектор за всички държави членки на ЕС. Той обхваща 10% от БВП и работните места в Европейския съюз, което го прави съществена част от мозайката, която съставлява промишлената структура на Европа. \r\nДо 2025 г. броят на туристите, които идват в Европа, може да се удвои, достигайки до повече от един милиард и създавайки над пет милиона нови работни места. Ако искаме да превърнем тази възможност в реалност, трябва да подобрим конкурентоспособността си във все по-взискателната глобална среда, отчасти чрез по-тясно сътрудничество на европейско равнище.“ \r\n„Трябва да съсредоточим усилията си в редица области: привличане на повече инвестиции чрез изготвянето на стратегически план, който ще ни позволи да използваме по-широко и по-ефективно финансирането от ЕС; подобряване на бизнес средата; насърчаване на обучението, съобразено с потребностите на отрасъла; управление на цифровата революция; използване на синергиите с цел да популяризираме Европа като дестинация на международните пазари“, каза Таяни. \r\n„Обучението е ключов фактор, тъй като фирмите в туристическата индустрия имат повече проблеми, отколкото други, в наемането на хора с нужните умения. Като инвестираме повече, можем да създадем възможности за заетост в тези части на Европа, където младежката безработица достига 50%. Въпреки че туристическата индустрия ще бъде силно засегната от цифровата революция, все още ще има нужда от значителна работна сила, 20% от която – млади хора под 25 години“, подчерта Таяни.   \r\n„\"Трябва да завършим също и единния пазар на услуги и единния цифров пазар, с което ще гарантираме налагането на правилата за конкуренция, както и че цифровите платформи ще функционират при същите условия и при същите данъчни режими като всички останали фирми. \r\nС едно пътуване китайските туристи посещават средно четири или пет европейски държави членки. Ето защо конкуренцията не е между тях, а с Азия, Америка, Карибите и Тихоокеанския басейн. Ако искаме да привлечем повече международни туристи, трябва да обединим усилията си, за да популяризираме Европа като дестинация по същия начин, по който се рекламират САЩ, Канада или Австралия. Общата платформа за реклама на туризма, предложена от Европейската комисията в сътрудничество с Европейската комисия за пътуванията и регионите в мрежата Necstour, е стъпка в правилната посока. При все това ние трябва допълнително да увеличим усилията си, като дадем на платформата подходящ бюджет.“ \r\nГ-н Таяни заключи, че „следващият бюджет на ЕС трябва да бъде по-скоро политически и да отразява загрижеността на обикновените хора като например необходимостта от борба с безработицата. В резолюцията на ЕП, приета въз основа на доклада Де Монте, Европейският парламент призовава в следващия бюджет да се включи специален фонд за туризма“ \r\nДнешното събитие е част от поредица от инициативи за повишаване на популярността на „Парламента на гражданите“, насърчавани от г-н Таяни..", "date": "2017.09.27", "title": "Антонио Таяни: До 2025 г. броят на туристите, които идват в Европа, може да се удвои до 1 милиард"}
{"url": "http://www.focus-news.net/news/2017/09/27/2440403/afp-emanyuel-makron-i-angela-merkel-shte-se-sreshtnat-predi-sreshtata-na-varha-na-es-v-talin.html", "text": "Френският президент Еманюел Макрон ще се срещне с германския канцлер Ангела Меркел в четвърък (28.09), за да обсъдят плановете на Макрон за амбициозни реформи на ЕС, предава AFP.\r\nОт кабинета на френския президент казаха пред AFP, че двамата ще се срещнат в естонската столица Талин, преди двудневната среща на върха на ЕС, на която ще се съберат лидерите на 28-те страни-членки на блока.", "date": "2017.09.27", "title": "AFP: Еманюел Макрон и Ангела Меркел ще се срещнат преди срещата на върха на ЕС в Талин"}
{"url": "http://www.focus-news.net/news/2017/09/27/2440404/ministar-lilyana-pavlova-otchete-v-parlamenta-napredak-po-podgotovkata-na-predsedatelstvoto.html", "text": "Отчитаме значителен напредък в изпълнение на мерките, заложени в плана за подготовка на Българското председателство на Съвета на ЕС. Само за два месеца са изпълнени 10 мерки, в сравнение с предишните седем месеца те са били 17. Така значително подбряваме темпа на подготовка и осигуряването на всички необходими компоненти от страна на Министерството за Българското председателство на Съвета на ЕС и от компетентните институции. Това заяви министърът за Българското председателство на Съвета на ЕС Лиляна Павлова пред депутатите от Комисията по европейските въпроси и контрол на европейските фондове, съобщиха от пресцентъра на Министерство за Българското председателство на Съвета на ЕС 2018.  \r\nМинистърът благодари за свършеното на колегите от екипа си и от екипа на всички други министерства, които полагат сериозни усилия на 1 януари 2018 г. България достойно да поеме функцията си на председател на Съвета на ЕС.\r\n„Първо бяха приети проектът на Националната програма за председателството като основа за обществени консултации и проектът на приоритетите ни. Беше приета културната програма и завършеният вариант на календара на събитията по време на първото ни ротационно председателство“, посочи министър Павлова. Тя добави, че паралелно с това бе разработен подробен наръчник за всички членове на Министерския съвет, отговорни за председателството. \r\n„Беше създаден Координационен борд на ниво заместник-министри, ръководен от заместник-министъра за Българското председателство за връзки с Европейския парламент Моника Панайотова. В оперативен план тя ще координира всички национални позиции, които ще подготвяме и изразяваме на различните заседания“, добави министър Павлова. \r\nВ календара на председателството се увеличават основно събитията, които са съпътстващи или под егидата на председателството. Това са допълнителни форуми, конференции, кръгли маси.\r\n„Засега събитията в България са над 270. В София ще се проведат 12 неформални заседания на министрите и отделно 10 заседания на ниво министри в отделните области по приоритетите, които сме очертали“, отчете още министър Павлова. Приключена е и голяма част на обученията на 1500-те експерти, които ще работят по време на председателството. От тях 700 са председатели и заместник-председатели на постоянно действащите спомагателни органи към Съвета на ЕС, които България ще ръководи през първите шест месеца на 2018 г. „Други 700 експерти ще се занимават специфично, конкретно, целенасочено по време на председателството с разработването на позиции, стратегии и документи с подкрепата на Генералния секретариат на Съвета“, посочи още министърът.\r\nПри дискусията в комисията депутатът Джема Грозданова  посочи, че се очаква през ноември да се приеме декларация за разбирателство и консунсус между политическите групи в Народното събрание по темите на Българското председателство на Съвета на ЕС 2018 г.", "date": "2017.09.27", "title": "Министър Лиляна Павлова отчете в парламента напредък по подготовката на председателството"}
{"url": "http://www.focus-news.net/news/2017/09/27/2440405/varna-remonti-na-stoynost-nad-85-000-leva-sa-izvarsheni-v-uchilishtata-i-detskite-gradini-v-obshtina-valchi-dol-prez-letnite-mesetsi.html", "text": "Ремонти на стойност над 85 000 лева са извършени в училищата и детските градини на територията на община Вълчи дол през летните месеци. Това съобщи за Радио „Фокус“ – Варна Мерткан Ибрямов, временно изпълняващ длъжността кмет на Община Вълчи дол. Извършена е подмяна на подова настилка на физкултурен салон във Вълчи дол на стойност 5 000 лева. За СУ „Васил Левски“ в град Вълчи дол и ОбУ „Св. Иван Рилски“ в с. Червенци са закупени генератори на стойност 10 000 лева. През летните месеци е извършен основен ремонт на ОУ „Климент Охридски“ в с. Стефан Караджа, който е на стойност 12 000 лева. Изготвен е технически проект за ремонт на СУ „Васил Левски“ във Вълчи дол на стойност 23 880 лева. За ОбУ „Св. Иван Рилски“ в с. Червенци е закупена, доставена и монтирана котелна централа с котел и горелка, извършен е и ремонт на физкултурния салон на училището. Сменена е дограмата на ОбУ „Васил Левски“ в с. Михалич, осъществен е ремонт на подова настилка в ДГ „Звездица“ в с. Стефан Караджа, както и ремонт в ДГ „Н. Крупская“ в с. Генерал Киселово.\r\nМарияна ВАЛЕНТИНОВА", "date": "2017.09.27", "title": "Варна: Ремонти на стойност над 85 000 лева са извършени в училищата и детските градини в община Вълчи дол през летните месеци"}
{"url": "http://www.focus-news.net/news/2017/09/27/2440406/reuters-turtsiya-shte-spre-poletite-do-erbil-i-syuleymaniya-ot-petak.html", "text": "Турция ще спре полетите до градовете Ербил и Сюлеймания в Иракски Кюрдистан от 17:00 българско време в петък, в отговор на проведения по-рано тази седмица референдум за независимост на Иракски Кюрдистан, предава Reuters, позовавайки се на съобщение от турското консулство в Ербил.\r\nВ съобщението пише също, че се извършва работа по увеличаването на капацитета на полетите до петък. Решението засяга компаниите – „Турски авиолинии“, „Пегас“ и „Атлас глобални полети“.\r\nПревод и редакция:", "date": "2017.09.27", "title": "Reuters: Турция ще спре полетите до Ербил и Сюлеймания от петък"}
{"url": "http://www.focus-news.net/news/2017/09/27/2440407/burgas-ogranicheno-e-dvizhenieto-po-uchastak-ot-pat-iii-9901-sinemorets-rezovo-poradi-opasnost-ot-prilivna-valna-kam-mosta-na-r-veleka.html", "text": "Ограничено e движението по път III-9901 Синеморец-Резово от км 18+00 до км 30+200 поради опасност от приливна вълна към моста на р. Велека. Това съобщиха от пресцентъра на Агенция \"Пътна инфраструктура\".", "date": "2017.09.27", "title": "Бургас: Ограничено e движението по участък от път III-9901 Синеморец-Резово поради опасност от приливна вълна към моста на р. Велека"}
{"url": "http://www.focus-news.net/news/2017/09/27/2440408/kyustendil-prodalzhava-tarseneto-na-prepodavateli-v-nyakoi-ot-uchilishtata-v-regiona.html", "text": "Продължава търсенето на преподаватели в някои от училищата в региона. Това съобщиха за Радио „Фокус” – Кюстендил от Дирекция „Бюро по труда” – Кюстендил. Тази седмица незаетите места за учители са четири. Търсят се преподаватели по български език и литература, по история и география, по физика и по руски език. Обявени са и две свободни места за логопеди. На територията на Дирекция „Бюро по труда” – Дупница се търси само един преподавател в целодневна организация на учебния ден за класовете от 5 до 7 клас. По данни на Регионално управление на образованието в Кюстендилска област няма недостиг на преподаватели и директорите на учебните заведения се справят с намирането на необходимите квалифицирани кадри.\r\nВенцеслав ИЛЧЕВ", "date": "2017.09.27", "title": "Кюстендил: Продължава търсенето на преподаватели в някои от училищата в региона"}
{"url": "http://www.focus-news.net/news/2017/09/27/2440409/burgas-spektakalat-redki-tapanari-na-tedi-moskov-gostuva-v-grada-na-4-oktomvri.html", "text": "Комедията „Редки тъпанари“ на режисьора Теди Москов гостува в Бургас на 4 октомври в залата на НХК, съобщиха от пресцентъра на Община Бургас. Постановката е на Драматичен театър „Сава Огнянов\" - Русе. Сценичният й вариант е дело на Теди Москов и Симон Шварц. Сценографията и костюмите са на Виолета Радкова, а музиката на Пламен Мирчев - Мирона. В спектакъла участват: Мая Новоселска, Роберт Янакиев, Дайана Михайлова, Явор Бахаров, Ясена Господинова, Йосиф Шамли, Петя Венелинова, Александър Сано, Александър Узунов, Ивайло Спасимиров.\r\nСпектакълът „Редки тъпанари\" е театрална версия на филма на Марио Моничели „Неизвестни извършители\". Сюжетът е силно комедиен и разкрива трогателните опити на група пишман крадци да оберат една заложна къща. Те са фрапиращо непрофесионални и абсолютно неподходящи за престъплението, с което са се нагърбили. Разбира се самочувствието им е обратно пропорционално на възможностите им. Бандата им се състои от некадърен спортист, провалил се адвокат, уволнен кино оператор, бездарен сицилиански мафиот и младоженец, захванал се да краде в деня на сватбата си.\r\nПаралелно с кражбата се раждат и две любовни истории. Ражда се и „престъплението на века\". Филмът на Моничели е от епохата на италианския неореализъм и е номиниран за Оскар през 1958 г. В него участват грандиозните артисти Марчело Мастрояни, Тото и Виторио Гасман. \r\n\"Със Симон Шварц преработихме сценария, така че да го доближим до съвременна България, а именно - бедна, крадлива и безперспективна за огромен брой хора. Между Италия през 50-те години на миналия век и България в наши дни има някаква „роднинска\" близост\", споделя Теди Москов.\r\n\"Редки тъпанари\" ще се играе на 4 октомври в залата на НХК от 19:00 часа. Билети за спектакъла вече се продават на касата на НХК от 10:00 до 18:00 часа.", "date": "2017.09.27", "title": "Бургас: Спектакълът „Редки тъпанари“ на Теди Москов гостува в града на 4 октомври"}
{"url": "http://www.focus-news.net/news/2017/09/27/2440410/aleksandar-vuchich-obedinenoto-kralstvo-tryabva-da-proyavi-poveche-razbirane-za-pozitsiyata-ni-otnosno-kosovo.html", "text": "Президентът на Сърбия Александър Вучич заяви, че „Обединеното кралство трябва да прояви повече разбиране относно позицията ни за Косово“, пред пристигналата на посещение в сръбската столица Белград делегация от Камарата на лордовете на Великобритания, предава англоезичното издание на белградското радио В92, позовавайки се на съобщение от кабинета на сръбския президент.\r\nВучич „е благодарил на предсавителите на Камарата на лордовете за техния интерес към проблемите, с които се сблъскват Западните Балкани и е посочил, че все още има много важни въпроси по европейската политика на Сърбия“.\r\nОсвен това, той е казал, че е благодарен, че Великобритания – „въпреки Брекзит“ – е готова да помогне на Сърбия в процеса на интеграцията към ЕС.\r\n„Готови сме за продължаването на политическия диалог до високо и до най-високото ниво“, е казал Вучич и е „подчертал, че очаква от Обединеното кралство да покаже повече разбиране за сръбската позиция относно Косово и Метохия.“\r\nПредставителите на британския парламент са заявили, че тяхната делегация е пристигнала в Сърбия, за да събере повече информация, на базата на която Обединото кралство да може да формулира по-добре политиката си за Западните Балкани след Брекзит, както и за да дефинира посоката на действията си, целящи да допринесат за стабилността на региона, пише в съобщен ието.\r\nПревод и редакция:", "date": "2017.09.27", "title": "Александър Вучич: Обединеното кралство трябва да прояви повече разбиране за позицията ни относно Косово"}
{"url": "http://www.focus-news.net/news/2017/09/27/2440411/ministar-nikolina-angelkova-razgovarya-v-bryuksel-s-louri-evans-rakovodeshta-generalna-direktsiya-v-evropeyskata-komisiya.html", "text": "Министърът на туризма Николина Ангелкова разговаря в Брюксел с Лоури Еванс, генерален директор на ГД \"Вътрешен пазар, индустрия, предприемачество и МСП“ в ЕК. Българският министър представи пред нея инициативите ни в туризма в международен план, откроявайки двете срещи на високо ниво в туризма през февруари и през май 2018 г., които са планирани за България в рамките на председателството на ЕС на страната ни от 2018 г. Това съобщиха от пресцентъра на Министерството на туризма.\r\nЕванс изрази готовност да дойде в София за тях, когато окончателните им дати бъдат потвърдени официално. Тя заяви подкрепата на ЕК и за домакинството на София за втора поредна година на световния конгрес на световните цивилизации и модерния туризъм, който ще се проведе в края на октомври или ноември 2018 г., където за модератор е поканен звездата на CNN Ричард Куест. \r\nМинистър Ангелкова запозна домакина на срещата и с очакваните междудържавни срещи за развитието на туризма по река Дунав, както и с възможностите за туризъм по Черно море. Българският министър получи адмирации и за разработения портал \"I love Bulgaria\", който развива културния туризъм в българските общини и създава стимули за ученици да посещават музеи и да се запознават с историята и културата ни. Представителката на ЕК поздрави Министерството на туризма и за учредените годишни награди в туризма, които насърчават конкуренцията в туризма сред общини, медии, сайтове, туристически атракции и т н.\r\nАнгелкова и Еванс бяха единодушни, че силен стимул за развитие на европейския туризъм ще бъде отварянето му към далечните  пазари, особено Китай. Министър Ангелкова е в Брюксел по покана на президента на Европейския парламент Антонио Таяни, за да изрази позицията си пред конференция на високо ниво за бъдещето на туризма.", "date": "2017.09.27", "title": "Министър Николина Ангелкова разговаря в Брюксел с Лоури Еванс, ръководеща генерална дирекция в Европейската комисия"}
{"url": "http://www.focus-news.net/news/2017/09/27/2440412/plovdiv-zapochna-premahvaneto-na-neizpolzvaemata-zhelezopatna-liniya-v-rayon-zapaden.html", "text": "Започна премахването на неизползваемата железопътна линия в район „Западен”. Това съобщи за Радио „Фокус” Пловдив кметът Димитър Колев. От вчера служители на Национална компания „Железопътна инфраструктура” демонтират съоръжението. Линията пресича района от улица „София” до булевард „Копривщица”. След като от НКЖИ я премахнат, Община Пловдив ще поиска отворилото се трасе да й бъде прехвърлено. „Линията се демонтира по желание на жителите в района. Тя е неизползваема от десетилетия, а трасето й на места бе обрасло с огромни треви. Предвидили сме през 2018-та година да започнем проектиране на нова улица и паркинги, които ще бъдат разположени по протежение на трасето”, заяви кметът Димитър Колев.\r\nЦветана ТОНЧЕВА", "date": "2017.09.27", "title": "Пловдив: Започна премахването на неизползваемата железопътна линия в район „Западен”"}
{"url": "http://www.focus-news.net/news/2017/09/27/2440413/unianukrayna-v-opusteliya-sled-vzrivovete-grad-kalinovka-e-zadarzhana-banda-maroderi.html", "text": "В украинския град Калиновка, където заради взривяването и пожара на склад за боеприпаси е евакуирано местното население, е задържана банда мародери, предава украинската агенция „УНИАН“.\r\nШестима младежи са задържани от правоохранителните органи, съобщиха от Националната полиция на Украйна.\r\nОт там отбелязват, че след намаляването на интензитета на пожара, някои от местните жители са успели да се върнат в домовете си. Други граждани не са напускали къщите си, а са се скрили в мазетата.\r\nПревод и редакция:", "date": "2017.09.27", "title": "„УНИАН“(Украйна): В опустелия след взривовете град Калиновка е задържана банда мародери"}
{"url": "http://www.focus-news.net/news/2017/09/27/2440414/oblastniyat-upravitel-na-burgas-valcho-cholakov-navodneni-sa-kashti-v-selo-kosti-i-dvorove-v-selata-mladezhko-i-gramatikovo.html", "text": "Наводнени са къщи в село Кости и дворове в селата Младежко и Граматиково. Това каза за Агенция „Фокус“ областният управител на Бургас Вълчо Чолаков във връзка със ситуацията в областта вследствие на дъждовете. „Река Велека преля преди Синеморец“, каза той и поясни, че достъпът до населеното място е ограничен. „Хубавото е, че дъждът спря. За сутринта сме предвидили акция по отпушване на дигата, която се е запушила на лимана на устието на реката, така че да се получи отток и да отворим пътя“, обясни областният управител. Той обърна внимание, че дъждът в Бургаска област вече е спрял и увери, че няма прелели язовири. По повод обявеното частично бедствено положение в Малко Търново Вълчо Чолаков поясни, че то все още е в сила, но ситуацията се е успокоила. Областният управител допълни, че няма други сигнали за проблеми вследствие на дъждовете в областта. \r\nДеница КИТАНОВА", "date": "2017.09.27", "title": "Областният управител на Бургас Вълчо Чолаков: Наводнени са къщи в село Кости и дворове в селата Младежко и Граматиково"}
{"url": "http://www.focus-news.net/news/2017/09/27/2440415/sport-iker-kasiyyas-podobri-rekorda-za-nay-mnogo-machove-v-evropeyskite-klubni-turniri.html", "text": "Вратарят на Порто и бивш вратар на Реал (Мадрид) Икер Касийяс вече има 175 мача в европейските клубни, след като вчера взе участие в победата на отбора си с 3:0 над Монако, в мач от груповата фаза на Шампионската лига. С последния мач, испанецът подобри постижението на легендата на Милан Паоло Малдини, който има 174 мача в турнирите, а на третото място е бившият футболист на Барселона Чави Ернандес със 173 срещи.", "date": "2017.09.27", "title": "Спорт: Икер Касийяс подобри рекорда за най-много мачове в европейските клубни турнири"}
{"url": "http://www.focus-news.net/news/2017/09/27/2440416/nimh-utre-shte-se-zadarzhi-predimno-oblachno-no-samo-na-otdelni-mesta-shte-prevali-slabo-maksimalnite-temperaturi-shte-sa-predimno-mezhdu-13-i-18.html", "text": "През нощта валежите почти навсякъде ще спрат, но ще остане облачно. Минималните температури ще са между 9° и 14°. Утре ще се задържи предимно облачно, но само на отделни места ще превали слабо. Ще продължи да духа слаб, в Дунавската равнина, Източна България и Източните Родопи умерен до силен вятър от изток-североизток. Максимални температури, предимно между 13° и 18°, в София около 13°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов. \r\nАтмосферното налягане ще бъде по-високо от средното за септември. През деня ще се задържи почти без промяна.\r\nНад Черноморието ще бъде облачно и на места ще превали слаб дъжд. Ще духа умерен до силен североизточен вятър. Максималните температури ще бъдат 18-19°, температурата на морската вода е около 21°. Вълнението на морето ще бъде 3-4 бала. В планините ще бъде облачно, по високите части мъгливо. На много места ще превали слаб дъжд, над 2000-2200 метра слаб сняг. Ще духа умерен североизточен вятър. Максималната температура на височина 1200 метра около 8°, на 2000 метра – около 3°.\r\nВ петък и събота времето ще се задържи хладно и предимно облачно, само на отделни места в планинските и югоизточните райони ще превали слаб дъжд. Вятърът ще остане от североизток, до умерен, в събота ще отслабне и в повечето райони ще стихне. Минималните температури ще са предимно между 6° и 11°, а максималните - между 13° и 18°. В неделя ще има по-значителни разкъсвания и намаления на облачността, дневните температури ще се повишат с 2-3 градуса. Сутринта на отделни места в котловините и североизточните райони е възможно да се образува слана.", "date": "2017.09.27", "title": "НИМХ: Утре ще се задържи предимно облачно, но само на отделни места ще превали слабо, максималните температури ще са предимно между 13° и 18°"}
{"url": "http://www.focus-news.net/news/2017/09/27/2440417/112-ukraina-situatsiyata-okolo-sklada-za-boepripasi-v-kalinovka-se-e-stabilizirala.html", "text": "В град Калиновка, Винницка област, ситуацията около складовете за боеприпаси се е стабилизирала, предава телевизионния канал „112 Украина“, позовавайки се на съобщение от пресслужбата на военното ведомство на Украйна.\r\n„Ситуацията се е стабилизирала на складовете за боепипаси в Калиновка . Интензивността на взривовете, към 17 часа, се е съкратила до 3-4 в минута“, пише в съобщението.\r\nПревод и редакция:", "date": "2017.09.27", "title": "„112 Украина“: Ситуацията около склада за боеприпаси в Калиновка се е стабилизирала"}
{"url": "http://www.focus-news.net/news/2017/09/27/2440418/veliko-tarnovo-obshtina-svishtov-e-v-razgara-na-esennoto-pochistvane.html", "text": "В периода на есенните дъждове и листопади, Община Свищов активно работи във връзка с почистването на крайпътните банкети и водоприемните дъждовни канали и шахти, съобщават от пресцентъра на Общината. С цел предотвратяване на евентуални задръствания, кални наноси и наводнения ОП „Чистота – Свищов“ почисти пътя към изхода на град Свищов, по посока село Ореш. Подрязана е излишната растителност, приведени в експлоатационен вид са канавките и отводнителните канали.\r\nВъв връзка с чистотата по улиците на града, са закупени и поставени 100 броя нови контейнери за отпадъци тип „Бобър“.\r\nПриоритетно се работи на места, където не е правено това скоро и постепенно ще се обхванат всички райони. Такъв е случаят с Музея „Главна квартира на руската дунавска армия – 1877 година“, в село Горна Студена. В момента там се извършва основно почистване на двора, който постепенно придобива предишния си приветлив облик. При предишното управление, с години обширният двор не е поддържан, но общинското ръководство, начело с кмета Генчев, пое ангажимент това да се промени и работата в тази посока вече е факт. Припомняме, че за година и половина обликът на къщата музей беше коренно променен, след като се направи основен ремонт на покрива и експозиционните зали, но се запази автентичността на експонатите. След почистването на двора, музеят ще стане още по-приятен и притегателен обект за посещение от туристи и гости на община Свищов.", "date": "2017.09.27", "title": "Велико Търново: Община Свищов е в разгара на есенното почистване"}
{"url": "http://www.focus-news.net/news/2017/09/27/2440419/zhelyo-boychev-bsp-nyama-kak-balgarskite-orazheyni-proizvoditeli-da-razvivat-deynostta-si-u-nas-ako-neprekasnato-ima-riskove.html", "text": "Няма как българските оръжейни производители да развиват  дейността си у нас, ако непрекъснато има рискове. Това каза в интервю за Радио Фокус Жельо Бойчев, заместник-председател на ПГ на \"БСП за България\" и член на Комисията по икономическа политика и туризъм към Народното събрание във връзка с изслушването на министъра на икономиката Емил Караниколов за дейността на дружествата „Емко“ и „Дуранит“ по време на днешното заседание на комисията. Бойчев заяви, че министър Караниколов ще носи политическата отговорност за случващото се оттук нататък с „Емко“. Той допълни, че е поискана гаранция от министъра на икономиката за изпълнението на важния за България договор на „Кинтекс“ за износ на продукция, произвеждана от „Емко“.\r\n„Беше поет ангажимент след приключване на проверките да се възстанови лицензът на дружество „Емко“. Ще видим как ще се случи всичко това, как ще вървят етапните доставки по изпълнението на договора и своевременно ще реагираме. Надявам се да не допуснем ситуация, в която българската оръжейна индустрия ще загуби толкова важни пазари. До последно ще отстояваме националния икономически интерес в тази ситуация и запазването на работните места на заетите“, коментира Жельо Бойчев.", "date": "2017.09.27", "title": "Жельо Бойчев, БСП: Няма как българските оръжейни производители да развиват  дейността си у нас, ако непрекъснато има рискове"}
{"url": "http://www.focus-news.net/news/2017/09/27/2440420/ministar-nikolina-angelkova-govori-v-evropeyskiya-parlament-za-badeshteto-na-turizma.html", "text": "Министърът на туризма Николина Ангелкова бе поканена от президента на Европейския парламент Антонио Таяни да сподели на конференция на върха в Брюксел визията си за бъдещето на европейския туризъм, съобщиха от пресцентъра на Министерството на туризма.\r\nФорумът в Брюксел събра за честването на Световния ден на туризма - 27 септември, еврокомисари, евродепутати, министри, експерти и представители на световни компании в сектора, за да кажат накъде да се развива европейският туризъм в следващите 20 или 30 години и как чрез него да се създават работни места.\r\nКонференцията откри самият президент на Европарламента Таяни. Българският министър бе сред малкото поканени да говорят пред елита на Европа.\r\nПрез 2016 г. България е посетена от 8,2 млн. чуждестранни туристи, което е ръст от 17%, а приходите са 3,2 млрд. евро, каза министър Ангелкова. Туризмът е приоритет за българското правителство. Целта на министерството сега е в сектора да бъдат привлечени инвеститори в най-високия клас хотели. Създаваме стимули за инвестиции не само в популярните летни и зимни курорти, а също в развитието на културно-историческия, СПА и здравния туризъм в България. Страната ни е благословена с много различни възможности за туризъм, категорична бе Ангелкова пред участниците от Европа.\r\nБългарският министър отбеляза, че в рамките на председателството ни на Съвета на ЕС през 2018 г. страната ще организира два форума на високо ниво в областта на туризма. Над 98 хиляди души работят в туризма на България. В съпътстващите го сектори заетите са над 360 хиляди души, каза министърът. Това е над 11,9  процента от заетите в страната.\r\nНа  конференцията в Брюксел присъстваха също ръководителите на Световната организация по туризъм към ООН, ЮНЕСКО и много други.", "date": "2017.09.27", "title": "Министър Николина Ангелкова говори в Европейския парламент за бъдещето на туризма"}
{"url": "http://www.focus-news.net/news/2017/09/27/2440421/world-pipelines-gazprom-i-balgariya-sa-obsadili-satrudnichestvoto-v-oblastta-na-prirodniya-gaz.html", "text": "В руската столица Москва се е провела работна среща между директора на Газпром Алексей Милер и министъра на енергетиката на Бълария Теменужка Петкова. Това се е случило в кулоарите на срещата на Работната група за енергийно сътрудничество на руско-българската междуправителствена комисия за икономическо сътрудничество, пише специализираното издание World Pipelines.\r\nНа срещата са разгледани актуалните и възникващи въпроси, свързани с двустранното сътрудничество, с акцент върху доставките на руски газ за България и транзита на газ в България в контекста на проекта за тръбопровод \"Турски поток\".\r\nПрез 2016 година, Газпром е изнесъл 3,18 милиарда кубически метра природен газ за България, което е с 2,1% повече от предходната година.\r\n\"Турски поток\" е проектът за газопровод за износ без транзитно преминаване през Черно море от Русия до Турция и по-нататък до границата на Турция със съседните страни. Първата тръба от газопровода е предназначен за турските потребители, а втората ще доставя газ за южна и югоизточна Европа. Всяка тръба ще има пропускателен капацитет от 15,75 млрд. кубически метра газ. \"Южен поток\" Транспорт \"Б.В.\", изцяло притежавано дъщерно дружество на \"Газпром\", отговаря за изграждането на подводния участък на газопровода.", "date": "2017.09.27", "title": "World Pipelines: Газпром и България са обсъдили сътрудничеството в областта на природния газ"}
{"url": "http://www.focus-news.net/news/2017/09/27/2440422/iliyan-yanchev-kmet-na-malko-tarnovo-nyama-bedstvashti-hora-v-obshtinata.html", "text": "Няма бедстващи хора и застрашени семейства в община Малко Търново вследствие на повишеното ниво на реките Младежка и Велека. Това каза за Радио \"Фокус\" кметът на Малко Търново Илиян Янчев, който по-рано през деня обяви частично бедствено положение в общината. Той посочи още, че дъждът намалява, но нивото на проблемните реки все още не е започнало да спада. „Нивото в момента е, както беше вчера. Да се надяваме, че тази вечер ще намалее, макар че по устието на р. Велека към Ахтопол водата вече е излязла извън коритото. Все още е критично положението, нека да мине тази вечер. Ако спре дъждът, съм сигурен, че няма да има по-големи поразии“, обясни Илиян Янчев. Той каза още, че пътят Царево - Граматиково - Малко Търново е в лошо състояние и препоръча към този момент да не се използва.", "date": "2017.09.27", "title": "Илиян Янчев, кмет на Малко Търново: Няма бедстващи хора в общината"}
{"url": "http://www.focus-news.net/news/2017/09/27/2440423/aleksandar-aleksandrov-sayuz-na-zarnoproizvoditelite-vidin-priklyuchva-pribiraneto-na-slanchogled-v-oblastta.html", "text": "Приключва прибирането на слънчоглед в областта. Това каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че са останали много малки площи във високите части на областта, където продължава да се прибира слънчоглед. „Добивите са изключително ниски и тук, както при царевицата причината е продължителното засушаване. От 150 кг до 180 кг от 1 дка са средните добиви в региона“, обясни Александров. Той допълни, че изкупната цена на слънчогледа тази година е много ниска в сравнение с миналата година. „Изкупува се на цена 530-540 лв. на тон, а през миналата година цената бе над 600 лв. на тон. На пристанище, където се товари слънчоглед на корабите цената е около 580 лв. на тон“, допълни земеделският производител. Той посочи, че в момента земеделските производители подават документи в земеделските служби за получаване на отстъпката от акциза за горивата. Очаква се до края на годината да бъдат обработени документите и в началото на следващата да получат отстъпката.\r\nАнна ЛОЗАНОВА", "date": "2017.09.27", "title": "Александър Александров, Съюз на зърнопроизводителите – Видин: Приключва прибирането на слънчоглед в областта"}
{"url": "http://www.focus-news.net/news/2017/09/27/2440424/shumen-verizhna-katastrofa-zatrudnyava-dvizhenieto-kray-selo-radko-dimitrievo-po-glavniya-pat-za-burgas.html", "text": "Силно затруднено е движението край село Радко Димитриево по главен път Шумен - Бургас след настъпил пътен инцидент, съобщиха от пресцентъра на ОДМВР - Шумен. Произшествието се отработва в момента. По първоначална информация са се ударили два автомобила, след това в тях се е ударил трети. В единия автомобил мъж се е оплакал от болки в крака, в момента на място са екипи на пожарна, полиция и спешна помощ. \r\nЗатворен за движение към момента е и Ришкият проход заради пътен инцидент в Бургаска област и действия по отстраняване на участник в произшествието. \r\nВъведена е временна организация на движението по обходен маршрут Смядово - Велики Преслав - Шумен. \r\nОт ОДМВР-Шумен призовават водачите да спазват указанията на пътните полицаи, да се движат с повишено внимание и да бъдат толерантни към останалите участници в движението.", "date": "2017.09.27", "title": "Шумен: Верижна катастрофа затруднява движението край село Радко Димитриево по главния път за Бургас"}
{"url": "http://www.focus-news.net/news/2017/09/27/2440425/wwwarmymil-amerikanskite-voynitsi-v-balgariya-i-rumaniya-vazpirat-ruskata-agresiya-i-podsiguryavat-sayuznitsite.html", "text": "Американското военно присъствие в България и Румъния „е жизнено важно за поддържането на силна Европа и има възпиращо действие за руската агресия“, заяви полковник Бенджамин Джоунс, имайки предвид близостта на руската армия, намираща се на около 320 километра от американските – в Крим, предава официалната страница на Армията на САЩ www.army.mil .\r\nТова присъствие на САЩ е в лагера Михаил Когалничеану в Румъния и в тренировъчния район Ново Село в България, каза Джоунс, който е командир на гарнизона на Армията на САЩ в Ансбах, Германия, който отговаря и за двете места.\r\nПоддържайки присъствието си в района, ако възникне конфликт, няма да бъде нужно да се осъществява принудително влизане в труднодостъпни райони и няма да трябва да се иска разрешение за разполагането на войски, след като те вече ще са там, обясняват американските военни.\r\nПревод и редакция:", "date": "2017.09.27", "title": "www.army.mil: Американските войници в България и Румъния възпират руската агресия и подсигуряват съюзниците"}
{"url": "http://www.focus-news.net/news/2017/09/27/2440426/stara-zagora-nova-naredba-reglamentira-sezonni-deynosti-kato-dopalnitelna-usluga-po-otglezhdane-na-detsata-v-obshtinskite-detski-gradini-v-kazanlak.html", "text": "Нова наредба регламентира реда и условията за организиране на почасови, съботно-неделни и сезонни дейности като допълнителна услуга по отглеждане на децата в общинските детски градини, каза за Радио „Фокус“ Аксения Тилева, общински съветник и директор на едно от детските заведения в Казанлък. Тя поясни, че наредбата ще бъде гласувана на заседание на Общинския съвет в Казанлък на 28 септември. Наредбата е във връзка с разпоредба на Закона за предучилищното и училищното образование, влязъл в сила от 1 август 2016 година, според която в общинските детски градини могат да бъдат организирани почасови, съботно-неделни и сезонни дейности по отглеждане на децата по желание на техните родители.\r\nЗа прилагането на тази наредба не се изисква допълнителен финансов ресурс от страна на Общината или от самите детски заведения, но с новите услуги се въвежда такса. 1 лев на ден е таксата за организиране на почасови дейности при отглеждане на децата в общинските детски градини за възпитание, социализиране, обучение. За съботно-неделните дейности за 4 астрономически часа таксата е 10 лева на ден за периода 1 май – 30 септември, и 12 лева дневно за времето от 1 октомври до 30 април.\r\nПостъпилите в общинския бюджет средства от тези допълнителни услуги ще бъдат предоставяни на съответното детско заведение за съответния месец.\r\nОбщина Казанлък е една от първите в страната, която регламентира подобен род услуги.\r\nСлавяна ГАЙДАРОВА", "date": "2017.09.27", "title": "Стара Загора: Нова наредба регламентира сезонни дейности като допълнителна услуга по отглеждане на децата в общинските детски градини в Казанлък"}
{"url": "http://www.focus-news.net/news/2017/09/27/2440427/shumen-dvizhenieto-se-osashtestvyava-po-obhoden-marshrut-zaradi-katastrofata-kray-radko-dimitrievo.html", "text": "Временно е ограничено движението в двете посоки по път II-73 Радко Димитриево-Ивански поради ПТП. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут: път I-7 Шумен-Велики Преслав до разклона за с. Миланово - общински път Миланово-Драгоево - път III-7302 Драгоево-Златар-Смядово.", "date": "2017.09.27", "title": "Шумен: Движението се осъществява по обходен маршрут заради катастрофата край Радко Димитриево"}
{"url": "http://www.focus-news.net/news/2017/09/27/2440428/patentovaha-etiketa-da-zapazim-zaedno-balgarskoto.html", "text": "Етикетът „Да запазим заедно българското” е вече патентован от кмета на Калофер Румен Стоянов. Това съобщи за Радио „Фокус” Пловдив самият Румен Стоянов. „Да запазим заедно българското“ ще се поставя на всички храни, произведени от местни български породи, които се отглеждат по регионите. Такъв е и надсловът на Националния събор на местните породи, който се организира над Калофер вече 12 години. „Етикетът е важен, за да се знае, че това е производство от нашите автохтонни породи, които са изключителни”, каза Румен Стоянов в качеството си на председател на Националната организация на развъдчиците на автохтонни породи овце. „В България вече имаме ДНК лаборатория, може да се изследва какви качества имат млякото и месото от всяка порода”, добави Стоянов. Според него това ще бъде много добре за българските животновъди, тъй като всички ще знаят, че пазарът им е подсигурен. „Ще има и нелоялни производители, но те ще се улавят много лесно, тъй като документално ще се знае капацитетът на всеки животновъд, там, откъдето се взема млякото и месото”, добави Румен Стоянов. Според него за това трябва да има и политическо решение. „Всички политици трябва да се ангажират, защото става въпрос за България. Не е добре сами да се лъжем какво ядем. По този начин няма да има и сив сектор в животновъдството, всеки ще има интерес да е на светло, тъй като ще бъде изкупено и млякото, и месото му”, добави Стоянов. Румен Стоянов настоява и за още нещо – всички български етикети да бъдат с български продукти открай до край. „Смятам, че това е един много добър икономически лост, с който ще запазим нашите български породи и икономиката ни ще се развива по-добре, ще се раздвижи българският пазар”, каза Стоянов. „Ние не искаме да спираме българското производство с вносни продукти, но нека да си пише на етикета откъде са продуктите. Не може българска мандра от Сливен да прави българско сирене с румънско мляко, а хората да мислят, че сиренето е изцяло българско”, добави той.\r\nОколо 2000 овце, 200 крави, 300 коне и кучета и този път дефилираха на Събора на местните породи, който се проведе в края на миналата седмица над Калофер. По думите на организаторите на тазгодишния събор е имало най-много хора и животни, заради добрата му популяризация.\r\nЦветана ТОНЧЕВА", "date": "2017.09.27", "title": "Патентоваха етикета „Да запазим заедно българското”"}
{"url": "http://www.focus-news.net/news/2017/09/27/2440429/balgariya-i-rumaniya-shte-prouchvat-vazmozhnostta-za-izgrazhdane-na-nov-most-nad-r-dunav-pri-ruse-gyurgevo-obzor.html", "text": "Втори мост над р. Дунав край Русе ще даде възможност и на България, и на Румъния да осигурят поемането на много по-голям трафик, който ще бъде генериран от строящата се пътна инфраструктура в Северна България. Това посочи министър-председателят Бойко Борисов при обсъждането на проекта на междуправителствен меморандум за извършване на проучвания за изграждане на ново мостово съоръжение на р. Дунав по време на редовното правителствено заседание.\r\n„Всички сме свидетели: мине не мине седмица – километрични опашки на Русе. С изграждането, защото предполагам, че вече никой не се съмнява, че като кажем нещо то става… след няколко години Северна България ще изглежда като Южна България“, каза премиерът и даде пример с проектирането на автомагистрала „Хемус“, на скоростния път Русе – Велико Търново, тунела по Шипка, пътя Ботевград – Мездра. „Това означава много повече инвестиции и това не са празни думи, защото виждате: завод след завод се строи там“, коментира Борисов. Съоръжението ще позволи свързване на Букурещ със София, Солун и Белград, както и поемане на трафика от Азия за Европа не само по хоризонтална, но и по вертикална линия, подчерта премиерът, като допълни: „От всички други мостове не сме се отказали, но засега те са само на ниво добри пожелания“.\r\nСлед разискванията Министерският съвет одобри като основа за водене на преговори меморандум между правителствата на България и Румъния за извършване на задълбочени проучвания за изграждане на нов мост на р. Дунав при Русе-Гюргево.\r\nАнализът показва многократно нарастване през последните години на автомобилния трафик през Дунав мост 1, както и на търговския обмен по Рейнско-Дунавския коридор (коридор 7). Съществуващото съоръжение е открито за експлоатация преди повече от 60 години и техническите му възможности не позволяват облекчаване на трафика. Поради дългата му експлоатация се налага рехабилитация на конструкцията и спирания на движението. Това води до значителни задръствания, натоварване на инфраструктурата и други затруднения. Изграждането на ново съоръжение при Русе-Гюргево ще облекчи значително съществуващия трафик, ще намали негативното въздействие върху околната среда и ще има цялостен положителен икономически ефект за двете страни.\r\nС подписването на Меморандум между правителствата на България и Румъния за проучвания за изграждане на нов мост на р. Дунав при Русе-Гюргево двете страни ще поставят основа за подобряване на транспортната си свързаност и повишаване на икономическата активност в региона. Подкрепа за изграждането на ново съоръжение на р. Дунав при Русе-Гюргево е изразена и от местните и регионални власти на двете страни.\r\nПо време на правителственото заседанието бе одобрен и проект на споразумение между Изпълнителна агенция „Морска администрация” и Румънската морска администрация за предоставяне на достъп на кораби, нуждаещи се от помощ, до места за убежища.\r\nС подписването му ще се изпълнят изискванията на Директива 2002/59/ЕО за създаване на система на Общността за контрол на движението на корабите и за информация. Споразумението определя процедурите за сътрудничество с румънската страна за съставянето на план за приемането на кораби в пристанищата в Черноморския регион и обезпечаването на тяхната безопасност. Регламентират се принципите на двустранното сътрудничество, както и вземането на решения при предоставяне на място за убежище на кораб с оглед избягване на ненужен риск за корабоплаването и околната среда. Ще се подобри обмяната на информация за улеснение на координацията между компетентните органи в двете държави за навременна намеса, оказване на помощ и предоставяне на места за убежища.", "date": "2017.09.27", "title": "България и Румъния ще проучват възможността за изграждане на нов мост над р. Дунав при Русе-Гюргево (ОБЗОР)"}
{"url": "http://www.focus-news.net/news/2017/09/27/2440430/politico-samo-14-ot-amerikantsite-vizhdat-v-rusiya-nay-golyamata-zaplaha-za-sigurnostta-na-sasht.html", "text": "Само 14% от американците смятат, че Русия представлява „най-голмата заплаха“ за националната сигурност на САЩ. За това свидетелстват резултатите от публикуваното днес (27.09) изследване на общественото мнение, което американското издание Politico е провело, съвместно с компанията Morning Consult, като този показател се е понижил с 2% в сравнение с данните за юли т.г.\r\nПоловината от жителите на Съединените щати смятат, че Северна Корея е „най-голямата заплаха“ за тяхната страна. Това е с 10% повече от юлското изследване. 18% от запитаните са убедени, че „Ислямска държава“ е главната заплаха за САЩ, като този показател е бил 30% през юли. Други 6% смятат, че това е Китай, а други 2% - Иран.\r\nОсвен това, според изследването 70% от попитаните са изразили подкрепа за решението на президента на САЩ Доналд Тръмп да въведе санкции срещу Северна Корея, а 11% не са доволни от решението.\r\nВ анкетата са взели участие 1987 пълнолетни американски граждани и то е проведено в периода между 22 и 24 септември 2017 година.\r\nПревод и редакция:", "date": "2017.09.27", "title": "Politico: Само 14% от американците виждат в Русия „най-голямата заплаха“ за сигурността на САЩ"}
{"url": "http://www.focus-news.net/news/2017/09/27/2440431/sport-roma-pobedi-fk-karabah-s-21-kato-gost.html", "text": "Рома победи ФК Карабах с 2:1 в мач от група „C” на Шампионската лига, проведен на Олимпийския стадион в Баку. Головете за отбора от Рим отбелязаха Констанинос Манолас в 7-ата минута и Един Джеко в 15-ата минута, а за Карабах се разписа Педро Енрике в 28-ата минута. В другия мач от групата Атлетико (Мадрид) посреща Челси на новия си стадион от 21:45.", "date": "2017.09.27", "title": "Спорт: Рома победи ФК Карабах с 2:1 като гост"}
{"url": "http://www.focus-news.net/news/2017/09/27/2440432/varna-hhi-esenen-seminar-pod-mototo-pokolenie-evropa-novata-valna-mladi-predpriemachi-sabra-blizo-200-mladezhi-ot-balgarskata-diaspora.html", "text": "„Поколение Европа – новата вълна млади предприемачи“ е мотото на ХХI Есенен семинар във Варна, който събра близо 200 младежи от българската диаспора в Македония, Сърбия, Молдова, Украйна, Албания, Румъния, както и деца от Западните Родопи и района на Тервел. Тази година събитието постави акцент върху предприемачеството като възможност за личностно и професионално развитие. Това съобщиха от Фондация „Българска памет“.\r\nУчастие в официалното откриване на семинара взеха д-р Моника Панайотова, зам.-министър на българското председателство на Съвета на ЕС 2018 г., Огнян Златев, ръководител на Представителството на Европейската комисия в България, д-р Клаус Физингер, регионален директор за Югоизточна Европа на Фондация „Ханс Зайдел“ и Богдан Мирчев, представител на Фондация „Ханс Зайдел“ за България. Домакин на събитието бе д-р Милен Врабевски, председател на Фондация „Българска памет“.\r\nТрадиционният Есенен семинар е културно-образователна инициатива за европейска интеграция на младите ни сънародници от историческата диаспора. Те общуват на български език, който е основа за създаването на посланици на евроинтеграцията в страните от Източното партньорство и Западните Балкани.\r\n„Целта ни е да покажем на тези млади хора как най-успешно да се възползват от начините за развитие, които Европейският съюз предлага. Именно тези младежи ще бъдат нашите бъдещи културни и икономически мостове с останалите европейски страни. Желаем младите ни братя и сестри да свържат образованието и кариерното си развитие с България. В години на демографска криза тази диаспора е ключов наш стратегически резерв. Важно е обаче тези деца да са и достойни граждани в държавите, от които произхождат. Искаме да сме сигурни, че те ще могат успешно да допринасят и за развитието на собствените си общества по местоживеене“, сподели д-р Милен Врабевски.\r\nПрез последните 10 години, в рамките на проекта „Силна национална идентичност – силна европейска идентичност“, над 5 хиляди български младежи от общностите ни зад граница са имали възможност да опознаят културата и актуалното настояще на България, както и възможностите за образование и професионална реализация, които дава европейското членство на страната ни. Инициативата стартира от есента на 2007 г. в подкрепа на секторните образователни политики в рамките на общата политика за българите в чужбина.\r\nТази година програмата на семинара е изключително интересна и атрактивна за децата. Ще има сесии по история, етнология и европейска интеграция. Акцент ще бъде поставен върху иновативното мислене, дигиталното предприемачество, възможностите за финансиране на предприемачески идеи и т.н. Сред имената на лекторите на XXI Есенен семинар са: Ясен Георгиев, Изпълнителен директор на Институт за икономическа политика, Иван Кънчев и Марио Мишев от сдружение „Българска история“, Светлин Наков, основател на SoftUni, Методи Терзиев, оперативен директор на Betahouse, Добрина Чешмеджиева, ТВ водещ и журналист от Българската национална телевизия.", "date": "2017.09.27", "title": "Варна: ХХI Есенен семинар под мотото „Поколение Европа – новата вълна млади предприемачи“ събра близо 200 младежи от българската диаспора"}
{"url": "http://www.focus-news.net/news/2017/09/27/2440433/plovdiv-bezplatni-konsultatsii-s-kardiolozi-shte-se-provedat-v-grada-po-povod-svetovniya-den-na-sartseto-29-septemvri.html", "text": "Безплатни консултации с кардиолози ще се проведат в Клиниката по кардиология на УМБАЛ „Св. Георги“ в Пловдив по повод Световния ден на сърцето – 29 септември. Това съобщи за Радио „Фокус“ – Пловдив говорителят на лечебното заведение. Консултациите ще се провеждат от 10.00 часа в приемен кабинет №11 на първия етаж на Хирургичния блок на бул. „Пещерско шосе“ в града.\r\nПо традиция всяка година на 29 септември Световната кардиологична асоциация чества Световния ден на сърцето. Неговата цел е да информира хората за опасността от сърдечни заболявания, за високата смъртност, до която те водят, и за начините за превенция.\r\nВ България Световният ден на сърцето официално се организира от Дружество на кардиолозите в сътрудничество с Българския червен кръст.\r\nТони МИХАЙЛОВ", "date": "2017.09.27", "title": "Пловдив: Безплатни консултации с кардиолози ще се проведат в града по повод Световния ден на сърцето – 29 септември"}
{"url": "http://www.focus-news.net/news/2017/09/27/2440434/tass-prezidentat-na-moldova-osadi-opitite-da-se-namali-izpolzvaneto-na-ruski-ezik-v-stranata.html", "text": "Президентът на Молдова Игор Додон осъди правителството на страната за закона, съкращаващ сферите на използване на руски език в републиката, предава ТАСС, позовавайки се на думите на молдовския президент, изказани по време на кръгла маса, посветена на тази тема.\r\n„Етническото разнообразие, обогатяващо нашата обща култура е сила, а не слабост на нашето общество. Категорично съм против намаляването на сферата на използване на руския език, като език на междунационалното общуване в Молдова“, каза в своето обръщение молдовският президент. Освен това, той осъди решението на Координационния съвет по радио и телевизия на Молдова, който, според неговите думи, заставят рускоезичните медии да назовават населените места в страната въпреки нормите на руския език.\r\nПо-рано, представители на националните малцинства в Молдова, сред които руснаци, украинци, гагаузи и българи, разкритикуваха новия Кодекс за образование, в който, от 2018 година, руския език се изключва от задължителните предмети в училищата. Освен това, те искат руския език да бъде върнат в анотациите към лекарствата и на него да се превеждат държавните постановления на правителството и парламента.\r\nПревод и редакция:", "date": "2017.09.27", "title": "ТАСС: Президентът на Молдова осъди опитите да се намали използването на руски език в страната"}
{"url": "http://www.focus-news.net/news/2017/09/27/2440435/smolyan-riosv-e-sanktsionirala-13-obekta-za-zamarsyavane-na-vodite-ot-nachaloto-na-godinata.html", "text": "От началото на 2017 г. експерти на РИОСВ – Смолян са санкционирали 13 обекта във връзка с нарушаване на екологичното законодателство в сектор „Води“, съобщиха от екоинспекцията. На четири обекта са съставени актове за установяване на административни нарушения, а на девет има наложени и действащи текущи месечни санкции. Установено е, че заустваните от дейността на предприятията води по някои показатели надвишават определените в разрешителните емисионни ограничения. Санкционираните обекти са от добивната, преработвателната и хранително-вкусовата промишленост (производство на млечни и рибни продукти). В резултат на осъществения от инспекцията превантивен и текущ контрол се наблюдава намаляване на броя санкционирани обекти в сравнение с миналата година. Подобрената работа на пречиствателните съоръжения на обектите и тяхното поддържане в техническа и експлоатационна изправност значително е намалило вредното въздействие върху околната среда. За предотвратяване на нарушения, водещи до замърсяване на водни обекти, РИОСВ – Смолян продължава да осъществява засилен контрол.", "date": "2017.09.27", "title": "Смолян: РИОСВ е санкционирала 13 обекта за замърсяване на водите от началото на годината"}
{"url": "http://www.focus-news.net/news/2017/09/27/2440436/balgariya-shte-raboti-za-otpadaneto-na-rouming-taksite-za-zapadnite-balkani-obzor.html", "text": "България ще работи за отпадането на роуминг таксите за Западните Балкани. Това обяви министърът на Българското председателство на Съвета на ЕС Лиляна Павлова по време на Международна конференция за българското председателство на ЕС на тема: „Асоциацията на почетните консули в подкрепа на българското председателство на ЕС“. Пред консулите министър Павлова заяви, че иска председателството ни на Съвета на ЕС да бъде не само българско, а и балканско. Според нея темата за Западните Балкани трябва да се обсъди малко повече. Тя поясни, че сред фокусите по темата за Западните Балкани по време на председателството е свързаността, сигурността и анализът на отделните държави от този регион, за да се даде един честен, но реалистичен план за стъпките и възможностите им по пътя на членството в ЕС. Министър Павлова обърна внимание пред консулите, че по време на председателството ще бъде  обсъждан и Брекзит, като посочи, че това прави девиза „Съединението прави силата“ актуален повече от всякога за Европа. По думите й изявлението на Тереза Мей, че Великобритания няма да се откаже от плащанията си до 2020 г. е важно за България и за другите държави от ЕС, тъй като финансовите пакети биха били под риск през 2018 г. Министър Павлова заяви, че България има подкрепата на председателя на ЕК Жан - Клод Юнкер по отношение на бъдещето на ЕС през 2020 г. Лиляна Павлова подчерта, че България категорично не подкрепя идеята на разделение на скорости, на изток и запад, на богати и бедни, на деление на принципа в или отвън еврозоната. По-късно министър Павлова взе участие в заседанието на Комисията по европейски въпроси и контрол на европейските средства, където отчете значителен напредък в изпълнение на мерките, заложени в плана за подготовка на председателството. По думите й само за два месеца са изпълнени 10 мерки. Тя напомни, че в отчетения период са били приети проект на Национална програма за председателството и проект на приоритети, които са станали обект на обществени обсъждания.\r\nДеница КИТАНОВА", "date": "2017.09.27", "title": "България ще работи за отпадането на роуминг таксите за Западните Балкани (ОБЗОР)"}
{"url": "http://www.focus-news.net/news/2017/09/27/2440437/irna-chinovnik-prizova-za-razshiryavane-na-kulturnite-vrazki-mezhdu-iran-i-balgariya.html", "text": "Началникът на Организацията на библиотеките и архивите на Иран Ашраф Боруджерди призова за разширяване на културните връзки между Иран и България, предава иранската държавна новинарска агенция IRNA.\r\n„Подобно съдействие ще доведе до обмен на мнения сред учените и изследователите“, заяви тя, по време на среща със съветници на българския президент по външната и културната политика.\r\nПревод и редакция:", "date": "2017.09.27", "title": "IRNA: Чиновник призова за разширяване на културните връзки между Иран и България"}
{"url": "http://www.focus-news.net/news/2017/09/27/2440438/burgas-predstavyat-myuzikala-ot-broduey-chovekat-ot-la-mancha-na-3-oktomvri.html", "text": "Премиера на култовия мюзикъл от Бродуей „Човекът от Ла Манча“ идва в Бургас на 3 октомври. Това съобщават от Община Бургас. Постановката, която ще се играе в залата на НХК, е дело на Борис Панкин, Евгени Господинов, хореограф-Боряна Сечанова, диригент – Константин Добройков.\r\nВ образа на Дон Кихот бургазлии ще видят не кой да е, а „рицаря“ на българската естрада и опера Орлин Горанов, който тази година чества своя 60-годишен юбилей с ролята на знаменития идалго. В ролята на неговия верен оръженосец Санчо Панса ще влезе актьорът Мариан Бачев.\r\nМнозина си спомнят телевизионния театър „Човекът от Ла Манча“ от 1968 г. с великолепната игра на Коста Цонев и Никола Анастасов. Така че предизвикателството пред Орлин и Мариан е твърде голямо, защото сравнението е неизбежно.\r\n„Човекът от Ла Манча“ ще ни пренесе в испанска Севиля в края на XVI век. Дон Мигел де Сервантес и неговият прислужник Санчо са хвърлени в тъмница по заповед на Светата Инквизиция. Те са обвинени в престъпления срещу Църквата и ще бъдат разпитани и евентуално съдени…\r\nЗрителите ще се насладят на играта и на гостуващите актьори Елена Атанасова и Кръстю Кръстев от Пловдивския драматичен театър. Солисти, хор, балет и оркестър на Опера Пловдив ще забавляват публиката под съпровода на диригент Константин Добройков. Представлението е дело на създателите на мюзикълите „Коса“, „Ах, този джаз!“ и „Оркестър без име“ – режисьорите Евгени Господинов и Борис Панкин, художниците Иван Токаджиев и Петър Митев и хореографа Боряна Сечанова.\r\nБродуейският хит „Човекът от Ла Манча“ от Дейл Васерман, Мич Лей и Джо Дариън е отличен с 10 награди „Тони“ – театралният „Оскар“.\r\nСпектакълът ще се играе на 3 октомври в зала НХК. Билети се продават на касата на НХК.", "date": "2017.09.27", "title": "Бургас: Представят мюзикъла от Бродуей „Човекът от Ла Манча“ на 3 октомври"}
{"url": "http://www.focus-news.net/news/2017/09/27/2440439/kyustendil-devet-futbolni-igrishta-sa-izgradeni-na-teritoriyata-na-selata-v-obshtinata.html", "text": "Девет футболни игрища са изградени на територията на селата в Община Кюстендил. Това каза за Радио „Фокус” – Кюстендил Васил Гиков, зам.-директор на Общинско предприятие „Управление на общински имоти”. В селата Богослов, Жабокрът, Багренци, Стенско, Коняво, Соволяно, Копиловци, Нов чифлик, Горна Гращица и Шишковци има затревени футболни игрища. За тяхното поддържане се грижат футболните отбори и кметовете по населените места. „Спортните обекти в град Кюстендил са 1 спортен комплекс, 1 стадион, възстановителен център, картинг-писта, открит тенис-корт, плувен комплекс и 8 многофункционални спортни площадки в някои от жилищните комплекси и училища в града”, каза Васил Гиков. По думите му за по-голямата част от спортните съоръжения се грижи Община Кюстендил и самото предприятие.\r\nВенцеслав ИЛЧЕВ", "date": "2017.09.27", "title": "Кюстендил: Девет футболни игрища са изградени на територията на селата в общината"}
{"url": "http://www.focus-news.net/news/2017/09/27/2440440/the-hill-ministarat-na-otbranata-na-sasht-potvardi-podkrepata-na-stranata-za-afganistan.html", "text": "Министърът на отбраната на САЩ Джеймс Матис обеща подкрепа за Въоръжените сили на Афганистан, но отказа да назове точния брой на войниците, които ще бъдат изпратен в Афганистан, пише американското издание The Hill, отразявайки изненадващото посещение на Матис в Кабул.\r\nАмериканският военен министър, който пристигна в Афганистан след посещението си в Индия, каза, че САЩ ще предприемат \"холистичен\" подход, без определени крайни срокове за победа над талибаните, като използват подкрепата на други страни в региона, включително Пакистан и Индия.\r\n„Предпочитам да не назовавам точен брой на войниците в момента. Ще доведем още американци. Ще дойдат и още сили на коалицията - не-американци“, заяви Матис по време на съвместна пресконференция с президента на Афганистан Ашраф Гани и с Генералния секретар на НАТО Йенс Столтенберг.\r\nПревод и редакция:", "date": "2017.09.27", "title": "The Hill: Министърът на отбраната на САЩ потвърди подкрепата на страната за Афганистан"}
{"url": "http://www.focus-news.net/news/2017/09/27/2440446/plovdiv-izlozhba-pod-mototo-vlez-v-kapana-predstavya-grada-na-sedmitsata-na-chuzhdestrannite-kulturi-v-parizh.html", "text": "Изложба под мотото „Влез в Капана“ представя град Пловдив по време на Седмицата на чуждестранните култури в Париж. Това съобщиха за Радио „Фокус“ – Пловдив кураторите на изложбата. В рамките на един месец изложбата ще визуализира проекта „Капана – квартал на творческите индустрии“ с общо 20 пана на български, френски и английски език. Историята на занаятчийския квартал, неговите кризисни моменти в миналото, развитието му в контекста на инициативата Европейска столица на културата, мечтите и спомените на настоящите му обитатели са част от темите, развити в изложбата. „Превръщането на интригуващата улична плетеница в първия артистичен квартал в България започва още по време на кандидатстването на Пловдив за престижната европейска титла, за да се превърне впоследствие в една от най-силно притегателните точки в града. В експозицията е представена и новата визуална идентичност на квартала, която кани посетителя да преживее мястото и да стане част от неговото развитие. Включени са още аудио инсталацията „Шумът на Пловдив – Капана“ и видео компилацията „Live в Капана“, посветени на пластовете на времето, цветовете и звуците на улиците в артистичния квартал“, обясниха организаторите. Седмицата на чуждестранните култури в Париж тази година е на тема „Улицата“. Събитието се организира ежегодно от чуждестранни културни институти във френската столица, заедно с кметската администрация на Париж и Министерство на културата на Франция. Експозицията ще продължи до 10 октомври, а след представянето в Париж тя ще гостува в културни институти и посолства и в други градове в Европа.\r\nТони МИХАЙЛОВ", "date": "2017.09.27", "title": "Пловдив: Изложба под мотото „Влез в Капана“ представя града на Седмицата на чуждестранните култури в Париж"}
{"url": "http://www.focus-news.net/news/2017/09/27/2440447/na-6-oktomvri-se-ochakva-da-bade-vazstanoven-litsenzat-na-emko-mezhduvedomstveniyat-savet-shte-zasedava-izvanredno-obzor.html", "text": "По предложение на БСП министърът на икономиката Емил Караниколов беше изслушан в парламентарната комисия по икономическа политика и туризъм за дейността на дружествата „Емко“ и „Дуранит“. Министърът обясни, че от дружеството „Емко“ е подаден съдебен иск, за да се разгледа спирането на лиценза му за внос и износ. Той уточни, че проверките в дружеството от МВР са продължили до 25 септември, а резултатите трябва да бъдат получени до 4 октомври. На 6 октомври е насрочено извънредно заседание на Междуведомствения съвет по случая с „Емко“. Емил Караниколов изрази надежда тогава да бъде възстановен лицензът на дружеството. Той коментира, че ако резултатите бъдат готови по-рано, съветът ще има готовност да заседава. Министърът обясни, че във взаимоотношенията между „Емко“ и „Кинтекс“ има 3 договора - един за снаряди S8 и два за 122-милиметрови снаряди. Сроковете за доставка по двата договора са до края на септември, а за другия договор до края на октомври. По договорите на „Кинтекс“ с третата страна има възможност за забавяне до 20 седмици. След отнемането на лиценза на „Емко“, „Кинтекс“ пристъпва към разваляне на договорите, а за да обезпечи и собствения си интерес и този на държавата, подписва договор с „ВМЗ Сопот“, който също е производител на тези изделия. Емил Караниколов обясни, че „ВМЗ-Сопот“ е дал 10% по-ниска цена от тази на „Емко“, което позволява ако се получи 10-седмично забавяне на доставката на стоката към третата страна, то да бъде покрито от разликата. Министърът уточни, че третата страна е уведомена, че ще се получи забавяне от 6 седмици. 122-милиметровите снаряди ще бъдат изпратени в средата на ноември, а другите в средата на декември. Той коментира, че следващата доставка, която ще бъде през март, ще бъде абсолютна печалба за „Кинтекс“ и ще бъде направено всичко възможно, за да няма забавяне. Емил Караниколов посочи, че на 28 септември ще има среща между „Кинтекс“ и „Емко“, за да разговарят за взаимоотношенията си оттук нататък. Той съобщи, че е имало и телефонен разговор между „ВМЗ- Сопот“ и „Емко“. Министърът обясни, че дружеството „Дунарит“ се притежава от офшорна компания на Вирджинските острови със собственик банкерът Цветан Василев. В следствие на това съдът е блокирал вписването на всякакви действия по партидата на „Дунарит“.\r\nНа заседанието на комисията Жельо Бойчев заяви, че БСП иска да получи отговор на въпросите как се защитават икономическите интереси на България и как се гарантират работните места на заетите в оръжейния отрасъл. Според него буди недоумение това, че при наличието на надеждно изпълнение на доставките по договора до момента, се създава ситуация, в която има реален риск да не можем да изпълним договора и да загубим този толкова важен за България пазар. Жельо Бойчев обясни, че правителството трябва да подкрепя всеки български производител в усилията му да печели договори в чужди страни. Той допълни, че при провал на изпълнението на договора и загуба на този голям пазар отговорността ще бъде на икономическия министър.\r\nПо-рано, министър Караниколов коментира, че ще инициира промени в законодателството, които да позволят при констатирани нарушения в оръжейни предприятия да се спира лицензът за производство на продукция, а не за внос и износ, както е в момента. Според него трябва да се спре лицензът за производство и на фирмите да се разреши изнасянето от площадките на застрашената от констатираните нередности продукция. Емил Караниколов коментира, че законовите промени не са били инициирани по-рано, за да не се получи блокиране едновременно и на производството, и на износа на \"Емко\". Обмисляните законови промени трябва да бъдат внесени за обсъждане в комисия към Министерството на икономиката за военнопромишления комплекс, в която участват и представители на бизнеса. Ако предложението бъде одобрено, то ще се придвижи по съответния ред в МС. Във връзка с законодателните промени след изслушването си в парламента Емил Караниколов обясни, че според него, когато на производствената площадка има боеприпаси, които се съхраняват, законът трябва да казва да се спре производството, а не вносът и износът. Той уточни, че дружеството „Емко“ от много време не плаща на Министерство на отбраната наем на складовете, които използва. Депутатът от БСП Румен Гечев заяви, че сме изправени пред изключителната опасност да компрометираме българския оръжеен комплекс и да затворим вратите на България, която прави по 1,4 млрд. долара годишно. Той коментира, че в случая има готова продукция, а държавата търси друг производител, който да произведе същата продукция и да я изнесе, което не е сигурно дали ще може да го направи. По думите му ако работата по тези договори се издъни правителството трябва да отиде при тази продукция на пристанището и да се самовзриви.„Фокус“ припомня: На 20 септември стана ясно, че Министерството на икономиката е възложило проверка във „ВМЗ-Сопот“ и в \"Кинтекс\". Във „ВМЗ-Сопот“ да се проверява дали има техни лицензии, които са под интелектуална собственост - патенти, които се използват от други дружества. В \"Кинтекс\" в период от 10 години назад да се проверява как са извършвани сделките, при какви условия, на какви цени и дали е спазван принципът най-добрата оферта да спечели. По-рано през деня, стотици работници от „Емко“ се събраха на протест пред сградата на парламента с искане да бъде възстановен лицензът на завода. При тях излязоха депутати от ПГ на „БСП за България“ с предложение да излъчат свои представители и да разговарят. След срещата между БСП и протестиращите в Народното събрание стана ясно, че ще бъде поискано изслушването на министър Емил Караниколов в Комисията по икономическа политика.\r\nБиляна ИВАНОВА", "date": "2017.09.27", "title": "На 6 октомври се очаква да бъде възстановен лицензът на „Емко“, Междуведомственият съвет ще заседава извънредно (ОБЗОР)"}
{"url": "http://www.focus-news.net/news/2017/09/27/2440448/varna-blagotvoritelna-kampaniya-za-zdrava-detska-usmivka-se-realizira-v-pomosht-na-detsata-s-onkologichni-zabolyavaniya.html", "text": "Благотворителна кампания „За здрава детска усмивка“ се реализира във Варна в помощ на децата с онкологични заболявания. Това съобщи за Радио „Фокус“ – Варна Анатоли Атанасов, служител на сектор „Арести“ във Варна към ГД „Изпълнение на наказанията“, който е организатор на кампания. \r\n\"Събраните средства от благотворителните инициативи ще бъдат за нуждите на клиниката по детска клинична хематология и онкология, част от УМБАЛ „Св. Марина“, която е една от трите специализирани клиники в България за диагноза, лечение и проследяване на деца с хематологични и онкологични заболявания. Предвижда се помощта да бъде в няколко направления – частично обновяване на болничните стаи и помещения за терапии, апаратура и помощни средства за децата\", допълни Анатоли Атанасов.\r\nКампанията е под патронажа на Филип Ромбаут, изпълнителен директор на завода за азотни торове в Девня, и с личното благословение на Негово Високопреосвещенство Варненския и Великопреславски митрополит Йоан. Съорганизатори на кампанията са Сдружение „Ветрило“, Фондация „Лъки Хънт“, Български Обединен Киноложки Съюз-БОКС и с любезното домакинство на Фестивален и конгресен център – Варна. „Подкрепа в мероприятията към момента са заявили Варненска и Великопреславска митрополия, Областна дирекция на МВР – Варна, Зонален съвет на БФС, Регионално управление по образованието – Варна и други организации и институции“, посочи Анатоли Атанасов. Предстои провеждането на четири мероприятия в подкрепа на кампанията.\r\nМарияна ВАЛЕНТИНОВА", "date": "2017.09.27", "title": "Варна: Благотворителна кампания „За здрава детска усмивка“ се реализира  в помощ на децата с онкологични заболявания"}
{"url": "http://www.focus-news.net/news/2017/09/27/2440449/burgas-chastichno-bedstveno-polozhenie-e-v-sila-za-malko-tarnovo-zaradi-reka-mladezhka-veleka-prelya-pri-sinemorets-obzor.html", "text": "Частично бедствено положение бе обявено в селата Младежко, Калово, Бяла вода, Граматиково и Стоилово, намиращи се на територията на община Малко Търново. Това се наложи заради придошлата река Младежка. Нивата на реката се покачиха заради голямото количество дъжд, което падна днес в област Бургас, където бе в сила и жълт код за обилни валежи.  Част от къщите в тези населени места бяха наводнени, а пътят за село Младежко бе затворен, заради придошлите води на реката. След спиране на валежите областният управител на Бургас Вълчо Чолаков поясни, че бедственото положение все още е в сила, но ситуацията се е успокоила. Заради обилните валежи нивото на река Велека също бе критично. Заради опасност от приливна вълна към моста на реката бе ограничено движението по участък от пътя Синеморец-Резово. По-късно стана ясно, че  реката е преляла преди Синеморец и е ограничила достъпа до населеното място. За сутринта на 28 септември е предвидена акция  по отпушване на дигата, така че да се получи отток и пътят да бъде отворен. Вследствие на придошлите реки няма бедстващи хора, нито прелели язовири.\r\nДеница КИТАНОВА", "date": "2017.09.27", "title": "Бургас: Частично бедствено положение е в сила за Малко Търново заради река Младежка, Велека преля при Синеморец (ОБЗОР)"}
{"url": "http://www.focus-news.net/news/2017/09/27/2440450/blagoevgrad-65-ata-godishnina-ot-osnovavaneto-na-regionalniya-istoricheski-muzey-shte-bade-otbelyazana-s-nauchna-konferentsiya.html", "text": "По повод 65-годишнината от основаването на Регионален исторически музей – Благоевград, културната институция съвместно с Община Благоевград, организира научна конференция на тема „Югозападна България – нови изследвания и проучвания“, която ще се проведе на 28 и 29 септември. Това съобщиха за Радио „Фокус“ – Пирин от благоевградския музей. Официалното откриване на научния форум ще от 13.30 часа в конферентната зала на РИМ – Благоевград. Темата дава възможност за представяне и дискутиране на широк кръг от проблеми в областта на археологията, историята, антропологията, природните науки. Своите научни тези и презентации ще представят учени и изследователи от Софийски университет „Св. Климент Охридски“, Югозападен университет „Неофит Рилски“, Македонският научен институт, Института за исторически изследвания при БАН, Института по биоразнообразие и екологични изследвания при БАН, Регионален исторически музей – Благоевград, Регионален исторически музей – Кюстендил, Археологически музей – Сандански, Исторически музей – Разлог, Държавен архив – Благоевград.\r\nЛора КАЛЧЕВА", "date": "2017.09.27", "title": "Благоевград: 65-ата годишнина от основаването на Регионалния исторически музей ще бъде отбелязана с научна конференция"}
{"url": "http://www.focus-news.net/news/2017/09/27/2440451/plovdiv-tsentralen-balkan-e-obyaven-za-edin-ot-chetirite-novi-balgarski-biosferni-parka.html", "text": "Централен Балкан е обявен за един от четирите нови български биосферни парка. Това съобщиха за Радио „Фокус” Пловдив от пресцентъра на община Карлово. Писмото за това е изпратено до кмета на общината от министъра на околната среда и водите Нено Димов. Към писмото от министъра е приложен Сертификат – Биосферен резерват „Централен Балкан“, подписан от генералния директор на ЮНЕСКО Ирина Бокова. Решението е взето на 29-ата сесия на Съвета на Програмата „Човек и биосфера“, провела се в централата на ЮНЕСКО в Париж. Другите три биосферни парка у нас са „Червената стена“, „Сребърна“ и „Узунбуджак“. Съгласно доклада от Сесията на програмата, „Централен Балкан“ и останалите три парка се включват в Световната мрежа на биосферните резервати. Те са оценени като отговарящи на съвременните изисквания. Предстои да бъдат изготвени специфични лога за всеки от 4-те биосферни парка.\r\nОбщина Карлово е една от първите общини в България, която с решение на Общинския съвет, взето през юни 2015 г., се включва в създаването на съвременен биосферен парк в района на Централен Балкан.\r\nЦветана ТОНЧЕВА", "date": "2017.09.27", "title": "Пловдив: Централен Балкан е обявен за един от четирите нови български биосферни парка"}
{"url": "http://www.focus-news.net/news/2017/09/27/2440452/sport-germaniya-specheli-chetvartiya-geym-sreshtu-balgariya.html", "text": "България и Германия играят при резултат 2:2 гейма в решаващ плейофен мач от Европейското първенство в Азербайджан и Грузия. Германия спечели четвъртия гейм с 25:19. Първият гейм бе спечелен от българките с 25:14. Вторият бе за Германия след 20:25. Третият завърши при 25:16 за България. Победителят ще срещне домакина Азербайджан в четвъртфиналите.", "date": "2017.09.27", "title": "Спорт: Германия спечели четвъртия гейм срещу България"}
