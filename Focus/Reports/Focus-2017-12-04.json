{"url": "http://www.focus-news.net/news/2017/12/04/2463919/sport-alaves-pobedi-zhirona-s-32-v-mach-ot-ispanskoto-parvenstvo.html", "text": "Алавес победи като гост Жирона с 3:2 в мач от 14-ти кръг на Испанското първенство.   \r\nДомакините поведоха в резултата с точни попадения на Кристиан Стуани в 59-та и на Рамирес Лопес Хуанпе в 62-та минута. Гостите успяха да обърнат резултата на стадион \"Монтиливи\" с хет-трик на Перес Ибаи Гомес, който отбеляза в 72-та, в 87-та и в 90-та минута. \r\nСлед този мач Жирона е на 12-то място със 17 точки, докато Алавес на предпоследно, 19-то място с девет точки. Начело в класирането е Барселона с 36 точки.  Виктор Турмаков", "date": "2017.12.04", "title": "Спорт: Алавес победи Жирона с 3:2 в мач от испанското първенство"}
{"url": "http://www.focus-news.net/news/2017/12/04/2463894/ministar-nikolina-angelkova-ministerstvoto-na-turizma-ima-ideya-da-vgradi-i-predsedatelstvoto-na-balgariya-na-saveta-na-es-vav-vaybar-chat-ekstenshan.html", "text": "Министерството на туризма ще се опита да вгради и председателството на България на Съвета на ЕС във „Вайбър чат екстеншън“. Това коментира пред Радио „Фокус“ министърът на туризма Николина Ангелкова за представянето на първата българска услуга в търсачката на Viber, съвместен проект между Министерството на туризма и iLoveBulgaria. Тя каза, че освен туристическите обекти и атракции, които са представени чрез платформата, по този начин ще бъдат представени и събитията в рамките на председателството.\r\n„Това е следващата стъпка, която коментирахме с Атанас Райков, представител на „Вайбър“ за страните от Централна и Източна Европа. Бих искала да благодаря и за активното партньорство на Народния театър „Иван Вазов“ - една от първите културни институции, която се включи в нашата платформа „Аз обичам България“. Националният исторически музей, университети, училища, Националната опера също са включени в платформата. За всички тези институции включването е безплатно. Ние сме организирали информационни дни, максимално популяризираме това, защото всички, които участват в платформата „Аз обичам България“, на практика директно се включват и в чата на „Вайбър“, защото те са абсолютно свързани като платформи и технически решения“, коментира министър Николина Ангелкова. Тя допълни, че интересът към платформата е изключително голям. Министър Ангелкова уточни, че 500 са организациите, които са официални партньори на платформата, а над 71 хиляди са нейните последователи в социалните мрежи.", "date": "2017.12.04", "title": "Министър Николина Ангелкова: Министерството на туризма има идея да вгради и председателството на България на Съвета на ЕС във „Вайбър чат екстеншън“"}
{"url": "http://www.focus-news.net/news/2017/12/04/2463895/sport-i-stoycho-mladenov-se-obyavi-za-promyana-v-balgarskiya-futbol.html", "text": "Бившият старши треньор на българския национален отбор Стойчо Младенов също се обяви за генерална промяна в българския футбол и поиска държавна помощ за най-обичания спорт в България. След като в неделя Любослав Пенев официално обяви, че ще се кандидатира за президент на Българския футболен съюз, днес Младенов изказа мнение,че са нужни промени във всяко ниво на футбола ни, но не даде подкрепата си за Пенев, който засега е единствения кандидат за поста. Интервюто му ще бъде излъчено в сряда по платен български спортен канал.", "date": "2017.12.04", "title": "Спорт: И Стойчо Младенов се обяви за промяна в българския футбол"}
{"url": "http://www.focus-news.net/news/2017/12/04/2463896/gabrovo-zasileni-proverki-na-targovskite-obekti-v-koito-se-prodava-riba-izvarshvat-inspektori-na-babh-i-iara.html", "text": "Засилени проверки на търговските обекти, в които се продава риба, извършват инспектори от Българската агенция по безопасност на храните в Габровска област. Това съобщи за Радио „Фокус“ – Велико Търново директорът на Областната дирекция д-р Светослав Спасов. Той уточни, че обходите се извършват съвместно със служители на Изпълнителната агенция по рибарство и аквакултури. Акцията протича на територията на цялата страна. Проверяват се и пазарите за незаконна продажба на риба. „Рано е да се говори за нарушения, защото проверката все още е в ход. Тя ще продължи до 6 декември включително“, обясни д-р Спасов. Основните съвети, които той отправи към потребителите, са да се купуват риба единствено от регламентирани обекти и да се следи за преснотата на стоката. „Най-лесно откриваемите белези, по които тя може да се установи, са хрилете, очите и люспите. Ако има оследяване по люспите, значи рибата е по-стара, както и ако очите са хлътнали. Хрилете трябва да са свежи. Също така по-старата риба има миризма“, допълни експертът. Целта на проверките е да се гарантира легитимният произход на рибата и рибните продукти и да се предотврати всеки опит на недобросъвестни търговци, целящи злоупотреби.\r\n„По две-три жалби от граждани постъпват ежедневно в Областната дирекция по безопасност на храните в Габрово. Те са за различни нарушения в търговските обекти, предлагащи хранителни стоки, както и в ресторанти и закусвални“, посочи д-р Светослав Спасов и допълни, че когато има подаден сигнал, експертите задължително го въвеждат в системата, без значение дали е подаден онлайн или в писмен вид, на място. „Ние сме задължени да препратим всяка една жалба към системата на Българската агенция по безопасност на храните. От там автоматично се определя срок, в който ние трябва да дадем отговор, дали сигналът е основателен или не“, уточни д-р Спасов. При констатиране на нарушения инспекторите съставят акт, в последствие се издава и наказателно постановление. До затваряне на обект може да се стигне, ако в рамките на една календарна година, са отчетени две еднакви нарушения.\r\nЛуиза ТРАНЧЕВА", "date": "2017.12.04", "title": "Габрово: Засилени проверки на търговските обекти, в които се продава риба, извършват инспектори на БАБХ и ИАРА"}
{"url": "http://www.focus-news.net/news/2017/12/04/2463897/nikolay-nikolaev-rspbzn-burgas-dve-poredni-godini-ne-mozhe-da-se-sformira-dobrovolcheski-ekip-na-teritoriyata-na-obshtina-malko-tarnovo.html", "text": "Две поредни години не може да се сформира доброволчески екип на територията на Община Малко Търново. Това каза за Радио „Фокус“-Бургас гл. инспектор Николай Николаев, началник на РС „Пожарна безопасност и защита на населението“ – Бургас. „Има публикувани обяви от Общината за набиране на доброволци, но за съжаление няма желаещи“, добави още Николаев. 100 доброволци работят към пожарната на територията на Община Бургас. В по-малките общини има около 20 души. В Община Созопол има сформиран екип, на който му предстои обучение. В Община Камено има обособен доброволчески екип със собствен автомобил.\r\nПо думите на Николаев противопожарните автомобили в община Бургас са достатъчни. Цялата техника е подменена.\r\nМария РУСЕВА", "date": "2017.12.04", "title": "Николай Николаев, РСПБЗН-Бургас: Две поредни години не може да се сформира доброволчески екип на територията на Община Малко Търново"}
{"url": "http://www.focus-news.net/news/2017/12/04/2463898/tass-prezidentat-na-yemen-prizova-za-vsenarodno-vastanie-sreshtu-metezhnitsite-huti.html", "text": "Президентът на Йемен Абд Раббо Мансур Хади призова жителите на всички провинции в страната да се вдигнат на въстание против метежното движение „Ансар Аллах“ (хутите). Изказването на йеменския лидер бе транслирано в понеделник по телевизионния канал Sky News Arabia, предава ТАСС.\r\n„Призовавам народа на Йемен във всички провинции да въстане против въоръжените формирования на хутите“, заяви той. Освен това президентът се обърна с призив към лидерите на партията „Всеобщ народен конгрес“(ВНК), която бе оглавявана от убития на 4 декември бивш президент на страната Али Абдула Салех, „да се обединят и да застанат на страната на конституционната законност“. „Ние сме длъжни да отворим нова страница и заедно да се противопоставим срещу бандата метежници“, почерта Хади. „И да сложим край на господството на тази групировка в Йемен“.Агенция „Фокус“ припомня:\r\nВъоръжените стълкновения между привържениците на бившия президент на Йемен Салех и хутите, в резултат от които загинаха около 250 души и от двете страни, продължават в столицата Сана от 29 ноември. Хутите заявиха на 4 декември, че са възстановили контрола над столицата след военна операция против тях, организирана от бившия лидер на републиката, след обявяването на разрива на партньорските отношения с „Ансар Аллах“.\r\nБившия лидер на Йемен е загинал след нападение на метежниците, докато се е придвижвал от Бейт ал Ахмар към планинския район Санхан, разположен на няколко десетки километра от Сана. Според последната информация, пътя на кортежа на Салех е преграден от група „хути“, които са го преследвали с 20 коли. Те са го извели от джипа му и са го разстреляли.", "date": "2017.12.04", "title": "ТАСС: Президентът на Йемен призова за всенародно въстание срещу метежниците-хути"}
{"url": "http://www.focus-news.net/news/2017/12/04/2463899/ot-ban-otrekoha-da-im-e-okazvan-natisk-za-promyana-v-doklada-za-aets-belene-obzor.html", "text": "Директорът на Института за икономически изследвания проф. Александър Тасев заяви, че категорично върху БАН не е упражняван натиск да промени заключението в доклада за АЕЦ „Белене“. Изявлението му идва след медийни публикации, според които е оказан политически натиск за промяна на заключенията в доклада. „След като излезе докладът ще видите текстовете, които са дадени на 15 септември, ще ги сравните с тези на 14 ноември, и сами ще си отговорите на въпроса имало ли е натиск“, коментира Александър Тасев. \r\nТой обясни, че докладът започва с най-неблагоприятния сценарий за АЕЦ „Белене“, с възможно най-високи инвестиционни и оперативни разходи, с възможно най-ниски прогнозни цени. Получени са 90 комбинации за този сценарий, при които проектът не може да бъде жизнен. Като според доклада при промяна на параметрите е възможно проектът да бъде жизнен. „Бяха отработени и останалите варианти, с целия диапазон до оптимистичния вариант, до който може да се стигне. Междувременно излязоха параметрите на една договорена сделка, при която при проиграването, с най-тежки варианти на инвестиционен разход, се оказа, че при умерени и високи цени всички сценарии са жизнени“, каза още той. „В доклада не казваме стройте АЕЦ „Белене“, а че има възможност за това при постигане на определени параметри“, уточни Александър Тасев и допълни, че проектът може да се реализира само пазарно. От БАН ще изпратят писмо до БЕХ да разреши публикуването на доклада за АЕЦ „Белене“. Според проф. Тасев с публикуването на доклада ще отпаднат много от въпросите и ще бъде много по-лесно да се отговори на това, което притеснява обществеността.\r\nБиляна ИВАНОВА", "date": "2017.12.04", "title": "От БАН отрекоха да им е оказван натиск за промяна в доклада за АЕЦ „Белене“ (ОБЗОР)"}
{"url": "http://www.focus-news.net/news/2017/12/04/2463900/sliven-uvelichavat-se-raboteshtite-v-oblastta.html", "text": "73.2 хиляди са работещите в област Сливен през третото тримесечие на 2017 година. От тях 41,3 хил. са мъже, а 31,9 хил. са жени. Това съобщиха от Статистическото бюро в Сливен. По коефициент на заетост областта е на деветнадесето място в страната.\r\nВ сравнение с второто тримесечие на 2017 г. общият брой на заетите лица в област Сливен се увеличава с 5.8%, а спрямо третото тримесечие на 2016 г. се увеличава с 1.5%. През третото тримесечие на 2017 г. заетите лица на възраст 15 – 64 навършени години са 70.5 хил., като 39.9 хил. от тях са мъже, а 30.6 хил. са жени. Коефициентът на заетост за населението в същата възрастова група е 59.9%, съответно 66.8% за мъжете и 52.9% за жените.\r\nВ сравнение с второто тримесечие на 2017 г. общият брой на заетите лица на възраст 15-64 навършени години в областта се увеличава с 4.6%, а спрямо третото тримесечие на 2016 г. броят на заетите лица в тази възрастова група остава непроменен.", "date": "2017.12.04", "title": "Сливен: Увеличават се работещите в областта"}
{"url": "http://www.focus-news.net/news/2017/12/04/2463901/predstoyashti-mezhdunarodni-sabitiya-za-5-dekemvri-agentsiya-fokus.html", "text": "***Преговорите за разрешаване на сирийската криза под шапката на ООН продължават с участието на обединена делегация на опозицията, но без представители на правителството\r\n***Държавният секретар на САЩ ще проведе среща с външните министри на страните-членки на ЕС, на която ще обсъдят трансатлантическите отношения. \r\n***\r\nБарселона. Официално откриване на предизборната кампания за предстоящите регионални избори в Каталуния на 21 декември\r\n***Испанският премиер Мариано Рахой пристига на посещение при министър-председателя на Великобритания Тереза Мей\r\n***„Хутите“ убиха бившия си съюзник Али Абдула Салех, бивш дългогодишен президент на Йемен и установиха контрол над Сана, в резултат от което подкрепяното от арабската коалиция оглавявана от Саудитска Арабия правителство нареди на въоръжените си сили да започнат офанзива срещу столицата\r\n***", "date": "2017.12.04", "title": "Предстоящи международни събития за 5 декември ( Агенция „Фокус“ )"}
{"url": "http://www.focus-news.net/news/2017/12/04/2463902/d-r-kaloyan-metodiev-politolog-s-novoto-si-amploa-na-balkanski-politik-boyko-borisov-se-opitva-da-kompensira-greshkata-si-che-ne-se-kandidatira-za-prezident.html", "text": "С новото си амплоа на балкански политик Бойко Борисов се опитва да компенсира една от последните си големи грешки – това, че не се кандидатира за президент. Това каза в интервю за Радио „Фокус“ – Пирин д-р Калоян Методиев, политолог. Според него обаче, за да си регионален политик, то първо трябва да си решил вътрешните си проблеми, да имаш тежест в рамките на Европейския съюз, да имаш резултати. „А виждате фактите – няма ратифициран договор с Македония, няма догонване на Румъния, няма Шенген, няма Еврозона, няма големи проекти и т.н. Във външната политика през последните месеци се загубиха ключови ориентири. Продължава да действа необяснимият балкански формат, който е без Хърватия, Черна гора и Албания. Защо сме най-близки с Ердоган не е ясно. Саудитското посещение е пример за лошо планиране, изпълнение, ПР и тотално сбъркан геополитически анализ – да отидеш на грешното място в грешното време“, каза още д-р Методиев. Той добави, че самите евродепутати от ГЕРБ гласуваха с почти единодушния Европарламент за налагане на санкции срещу Саудитска арабия, докато лидер на страна от Европейски съюз „танцува“ там. „Вече се говори за геноцид в Йемен. Даде се лош сигнал към традиционните ни пазари и партньори. И за капак да искаш пари от страна, която няма стабилно бъдеще и е доказано опасна е меко казано безсмислено“, посочи д-р Методиев.\r\nПо отношение на това каква е била цялостната политическа среда в България през изминалите 11 месеца, политологът заяви, че е била разнообразна от политическа гледна точка. „Имаше от всичко – избори, оставки, скандали, конфронтации. В същото време всичко си е по старому. Тази година имаме стабилната власт, която имахме и преди. Нови са президентът и опозиционният тон“, добави д-р Методиев.\r\nЛивия НИНОВА", "date": "2017.12.04", "title": "Д-р Калоян Методиев, политолог: С новото си амплоа на балкански политик Бойко Борисов се опитва да компенсира грешката си, че не се кандидатира за президент"}
{"url": "http://www.focus-news.net/news/2017/12/04/2463903/oon-ubiystvoto-na-ali-abdula-saleh-uslozhnyava-izklyuchitelno-mnogo-politicheskata-situatsiya-v-yemen.html", "text": "Смъртта на бившия президент на Йемен Али Абдула Салех усложнява изключително много и без това тежката политическа ситуация в страната. Това заяви в понеделник официалният представител на Генералния секретар на ООН Стефан Дюжарик, в коментар относно убийството на бившия държавен глава от метежниците-хути, предава ТАСС.\r\n„Това, без всякакво съмнение, усложнява изключително много и без това трудната политическа ситуация“, заяви той. Според думите му, ООН не може да потвърди самостоятелно информацията за смъртта на бившия президент, но е в течение за публикациите в медиите по този въпрос и заявленията от партията на Салех.\r\nПревод и редакция:", "date": "2017.12.04", "title": "ООН: Убийството на Али Абдула Салех усложнява изключително много политическата ситуация в Йемен"}
{"url": "http://www.focus-news.net/news/2017/12/04/2463904/za-parvi-pat-potrebitelite-na-viber-shte-mogat-da-se-zapoznayat-s-turisticheskite-zabelezhitelnosti-na-balgariya-obzor.html", "text": "За първи път ползвателите на Viber ще могат да се запознаят с туристическите забележителности на България. Това стана ясно след представянето на  първата българска услуга в търсачката на Viber, която е съвместен проект между Министерството на туризма и iLoveBulgaria. Новата услуга е част от  Viber chat extension и ще бъде надградена с езиците, с които работи платформата iLoveBulgariа, които са 13 на брой, като това ще се случи в рамките на няколко месеца. Министърът на туризма Николина Ангелкова  посочи, че по последни данни около 900 млн. души. използват този чат. Тя коментира, че през 2016 г.  платформата  iLoveBulgaria  е стартирала  със стоте национални туристически обекта и е добавила други, намиращи се по Черноморието и по зимните ни курорти. Ангелкова  уточни, че към момента туристическите забележителности в приложението са 5 000 на брой. По думите ѝ това е важно за популяризирането туризма в нашата страна. „В реално време всеки един, който иска и желае да посети нашата страна, ще се озове сред обектите и ще може да си направи едни цифров маршрут“, коментира министър Ангелкова. Министърът на туризма обърна внимание, че 8 от 10 туристи, които посещават нашата страна с цел почивка, предварително проверяват своя маршрут цифрово и на база интернет.  Ангелкова обясни, че приложението във Viber е част от дигиталния маркетинг, който е основен акцент в Националната програма за туристическа реклама. Включването на дигиталните технологии очакваме да допринесе за положителното развитие на туризма в страната, а резултатите за 10-те месеца на годината са много обнадеждаващи, информира министър Ангелкова. За изпълнението на проекта не е нужно финансиране. Договорът между Вайбър и iLoveBulgaria е на бартерен принцип, при което платформата предоставя информация за места, а Вайбър - канала за разпространение. \r\nСпоред министър Ангелкова е важно насърчаването на участието на общините в платформата iLoveBulgaria. Изпълнителният директор на фирмата, разработила iLoveBulgaria Веселин Василев допълни, че в платформата има над 250 национални туристически обекта, като 18 общини са станали вече членове платформата.  Той допълни още, че членовете на iLoveBulgaria са над 500 организации и се отчитат повече от 17 хил. инсталации през първите 10 месеца от старта на проекта. Генералният мениджър на Viber за Централна и Източна Европа Атанас Райков обяви, че България е първата държава, която има собствен chat extension за своите туристически услуги. „Българските потребители са влюбени във Viber. По думите му приложението в страната ни се ползва от над 3,5 млн. души в България.\r\nДеница КИТАНОВА", "date": "2017.12.04", "title": "За първи път потребителите на Viber ще могат да се запознаят с туристическите забележителности на България (ОБЗОР)"}
{"url": "http://www.focus-news.net/news/2017/12/04/2463905/valya-simeonova-sayuz-na-invalidite-kyustendil-mladite-hora-s-uvrezhdaniya-se-pritesnyavat-da-chlenuvat-v-organizatsiite-na-invalidite.html", "text": "Младите хора с увреждания се притесняват да членуват в организациите на инвалидите. Това каза пред Радио „Фокус” – Кюстендил Валя Симеонова – председател на Основната организация на Съюза на инвалидите в Кюстендил. В организацията членуват малко над 500 души. От тях има 150 души, които са лежащо болни. На тях ежегодно се отпуска символичната сума в размер на 50 лева. „Опитваме се да помагаме на хората в трудоспособна възраст. Много от младите хора не желаят да членуват в нашата организация, поради срам или нещо друго, че са членове на една инвалидна организация. За мен няма нищо лошо да членуваш в една такава организация, която би могла да ти подаде в един такъв труден момент ръка, защото днес сме здрави, но утре не се знае в какво положение ще попаднем”, каза Валя Симеонова. Тя призова всеки, който може да помогне на организацията, да го направи.\r\nВенцеслав ИЛЧЕВ", "date": "2017.12.04", "title": "Валя Симеонова, Съюз на инвалидите – Кюстендил: Младите хора с увреждания се притесняват да членуват в организациите на инвалидите"}
{"url": "http://www.focus-news.net/news/2017/12/04/2463906/nimh-zhalt-kod-za-silen-vyatar-e-obyaven-v-4-oblasti-na-stranata-za-5-dekemvri.html", "text": "Жълт код за силен вятър е обявен в 4 области на страната за 5 декември, сочи справка на сайта на НИМХ.  Кодът е в сила за областите Видин, Монтана, Враца и Плевен. В тези райони през деня северозападният вятър ще се усили, ще има пориви до 22-24 м/с.", "date": "2017.12.04", "title": "НИМХ: Жълт код за силен вятър е обявен в 4 области на страната за 5 декември"}
{"url": "http://www.focus-news.net/news/2017/12/04/2463907/pazardzhik-infrastrukturni-remonti-sa-izvarsheni-vav-velingradskoto-selo-alendarova.html", "text": "Инфраструктурни ремонти са извършени във велинградското село Алендарова, съобщи за Радио „Фокус“-Пазарджик кметът Али Алендар. „В село Алендарова е подменен старият и амортизиран водопровод с изцяло нов. Извършено е и разширяване на пътя, което е част от подготовката за зимните условия, за да могат да слизат по-големи коли, които да опесъчават и почистват заснежените участъци“, уточни Алендар. Средствата са отпуснати от Община Велинград за инфраструктурни подобрения. „В селото няма Читалище и училище. Децата ежедневно пътуват до село Света Петка с автобуси. В селото има детска градина, която е посещавана от около 30 деца“, допълни кметът.\r\nСветлана ЕЛЕНКИНА", "date": "2017.12.04", "title": "Пазарджик: Инфраструктурни ремонти са извършени във велинградското село Алендарова"}
{"url": "http://www.focus-news.net/news/2017/12/04/2463908/veliko-tarnovo-pet-bezplatni-izlachvaniya-na-shouto-zvuk-i-svetlina-shte-ima-prez-dekemvri.html", "text": "Пет безплатни излъчвания на Аудио-визуален спектакъл „Царевград Търнов – Звук и светлина“ ще има през декември. Това съобщиха от пресцентъра на Общинската туристическа агенция „Царевград Търнов“. Уникалното шоу ще е подарък за жителите и гостите на старата столица от Община Велико Търново и Общинската агенция по туризъм „Царевград Търнов“ по повод празниците в последния месец на годината. \r\nАтрактивното шоу ще бъде излъчено за академичната общност по повод Студентския празник на 8 декември (петък). Програмата ще може да се наблюдава безплатно в съботите на 16 и 23 декември, на Коледа – 25 декември, както и на 30 декември.\r\nИзлъчванията са с начален час 18.00 и могат да се гледат от площад „Цар Асен I“ пред крепостта Царевец.\r\nОбщинската туристическа агенция „Царевград Търнов“ предлага възможност в същите дни Аудио-визуалния спектакъл „Звук и светлина“ да бъде наблюдаван с чаша вино от ВИП площадката на ул. „Никола Пиколо“ на преференциална цена от 20 лева. Билетите за деца са 10 лева.\r\nПредварителни заявки и билети – в Туристически информационен център на ул. „Христо Ботев“№5 във Велико Търново и онлайн на www. www.soundandlight.bg.", "date": "2017.12.04", "title": "Велико Търново: Пет безплатни излъчвания на шоуто „Звук и светлина“ ще има през декември"}
{"url": "http://www.focus-news.net/news/2017/12/04/2463560/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Прес-секретарят на турското президентство Ибрахим Калън постави под въпрос дали правителството на САЩ ще прекрати подкрепата си за кюрдските „Сили за народна самоотбрана“ в Сирия, след като „Ислямска държава“ претърпи поражение в страната, пише  Yeni Safak.\r\n„Сега, след като „Ислямска държава“ бе победена в Сирия, дали правителството на САЩ ще прекрати подкрепата си към  „Партията на демократичния съюз“ (PYD) и въоръженото ѝ крило „Сили за народна самоотбрана“ (YPG)?“, попита Калън. „Въпросът бе обсъден по време на скорошния телефонен разговор между президента на Турция Реджеп Тайип Ердоган и неговия американски колега Доналд Тръмп, който потвърди това и добави, че огромната военна подкрепа на САЩ към „Силите“ е трябвало да бъде прекратена преди време. Неговото изказване бе оспорено само няколко дни по-късно от Пентагона“, допълни той. \r\n„Анкара очаква от Вашингтон да прекрати военната си, финансова и политическа подкрепа към сирийските разклонения на ПКК, след като „Ислямска държава“ е  победена в Ракка и в останалата част на Сирия. В крайна сметка американските политици заявиха на турските власти, че отношенията им с PYD и  YPG са временни и че предоставените им оръжия ще бъдат прибрани“, заяви Калън. Същевременно той подчерта, че образите на жени-войни са използвани, за да романизират тероризма на ПКК.\r\n„Това е полезен инструмент, за да се продава пропаганда на западната публика.  Но същевременно най-добрият съюзник на САЩ в Сирия е марксистко-ленинистка терористична организация, която се бори срещу Турция – ключов съюзник на Америка“, заяви говорителят на турското президентство. „В Сирия след „Ислямска държава“ се готви нова игра на сила. Русия и Иран искат да прокарат  влиянието си в Сирия, запазвайки президента ѝ Башар Асад, докато САЩ се готвят да останат източно от река Ефрат. Това единствено ще доведе до нови конфликти и нестабилност в Сирия и извън нея. Борбата за влияние в Сирия най-вероятно ще доведе до по-нататъшни етнически и религиозни напрежения, ще разцепи Сирия и ще постави основата за нова вълна от потенциални заплахи за сигурността“, убеден е Калън. \r\n*** Вицепрезидентът на Йемен Али Мохсен ал Ахмар заяви, че е необходимо да се изгради вътрешно единство в страната, за да се открие решение на въпроса, свързан с нарушенията на действащите на територията на страната шиитски бунтовници-хути, пише  Asharq al Awsat.\r\nВицепрезидентът заяви, че страната ще застане зад всеки, „който върши задълженията си срещу хутите“.  \r\nПо-рано партия „Национален народен конгрес“ на бившия президент Али Абдула Салех излезе с официално заявление, в което приветства усилията за постигане на вътрешно обединение на Йемен и „елиминирането на източниците на напрежение“. Самият Салех заяви, че иска да отвори нова глава в отношенията с водената от Саудитска Арабия международна коалиция, по този начин слагайки край на съюза си с хутите. \r\n***  Държавният секретар на САЩ Рекс Тилърсън заяви, че няма истина в слуховете, че скоро ще бъде заставен да напусне Държавния департамент, пише The Hill.\r\n„Хората трябва да си намерят по-добри източници“, заяви Тилърсън. Той допълни, че ще остане на поста си „докато мога да бъда ефективен и докато мога да направя нещо“, настоявайки, че под неговото ръководство положението в Държавния департамент „става много по-добро“.\r\nПо-рано няколко медии съобщиха, че в Белия дом се изготвя план за уволняването на Рекс Тилърсън като водещ дипломат на САЩ, като се замени с директора на ЦРУ Майк Помпео – бивш конгресмен републиканец, който е приближен на президента Доналд Тръмп.  В такъв случай самият Помпео би бил заменен в разузнавателната агенция от сенатора републиканец от щата Арканзас Том Котън. \r\nНо източниците от Белия дом отхвърлят тези  новини. Самият Тръмп заяви от профила си в социалната мрежа „Туитър“, че те са „фалшиви“. Тилърсън на свой ред заяви, че тези данни са „смехотворни“. Въпреки това и президентът, и държавния секретар имат разминавания в мнението си по въпросите, свързани с иранската ядрена програма и с Парижкото климатично споразумение. \r\n***  Според  върховния представител на ЕС по въпросите на външните работи и политиката на сигурност Федерика Могерини споразумението между Иран и шестте държави-гаранти няма как да бъде предоговорено, дори и частично, пише   Tehran Times.\r\n„Няма възможност за предоговаряне, дори и частично. Ключовият приоритет е да запазим пълното му прилагане“, заяви Могерини. „Споразумението е договорено и финализирано по начин, който всъщност съдържа много условия и много елементи за контрол“, допълни тя по време на сесията на регионалния форум „Средиземноморски диалог“, който се провежда в Рим. \r\n„Споразумението е от 104 страници детайлизирани елементи за всеки един аспект от ядрената активност. Всеки, който смята, че е възможно да се предоговори една глава или един параграф, или един ред просто не знае що за кутия отваря. Всяка дума е свързана с предишната и със следващата. Всеки, който говори за предоговаряне, просто не разбира сложността на материята“, допълни тя. \r\n***", "date": "2017.12.04", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/04/2463561/predstoyashti-sabitiya-v-stranata-za-4-dekemvri-agentsiya-fokus.html", "text": "***\r\nОт 11.00 часа, в зала „Триадица“ на Гранд хотел София, министърът на туризма Николина Ангелкова ще участва в представянето на първата българска услуга в търсачката на Вайбър, която е съвместен проект между Министерството на туризма и iLoveBulgaria.\r\n***\r\nОт 11.00 часа, във фоайето на Министерство на правосъдието, министър Цецка Цачева ще даде брифинг, на който ще бъде представено становището на работната група към Министерството на правосъдието относно собствеността на имотите на семействата на починалите царе Фердинанд І и Борис ІІІ и на техните наследници. В брифинга ще вземат участие още министърът на регионалното развитие и благоустройство Николай Нанков и Атанас Кацарчев, началник на кабинета на министъра на земеделието, храните и горите.\r\n***\r\nОт 09.00 часа, в Дома на Европа (ул. Г. С. Раковски 124),  Експерти на Европейската комисия ще представят в София подробности за приетото съобщение за \"Бъдещето на прехраната и селското стопанство\". \r\n***\r\nОт 09.30 часа II състав на Софийски градски съд ще проведе съдебно заседание по делото срещу прокурор Димитър З., обвинен в престъпление по чл. 143, ал. 1 и чл. 338, ал.1 от Наказателния кодекс. \r\n***\r\nОт 10.00 часа в сграда „Кепитъл Форд“ (бул. „Цариградско шосе“ 90) на заключителната конференция  ще бъдат представени изпълнените проекти и основните резултати по Програма БГ 12 „Домашно насилие и насилие, основано на полов признак“ и Програма БГ 13 „Взаимодействие в рамките на Шенген и борба с организираната престъпност, в т.ч. трафик на хора и странстващи престъпни групи“, реализирани с подкрепата на Норвежкия финансов механизъм 2009-2014. \r\n***\r\nОт 10.00 часа XVI състав на Специализирания съд ще проведе съдебно заседание по делото срещу Нели Н., Юлиан Х., Али Ч. и Мирослав С., обвинени в организиране и ръководене на организирана престъпна група. \r\n***\r\nОт 10.00 до 17.30 часа в Конферентната зала на УНСС ще се проведе пресконференция на тема: „Балканите след референдума в Турция, рисковете от политиката на неоосманизъм и ислямизация и следствията за България и тракийските българи“. \r\n***\r\nОт 11.00 часа, в Пресклуб България, Българска федерация по таекуондо WTF ще даде пресконференция преди Европейското първенство на олимпийските категории, на което София е домакин от 7 до 9 декември в зала „Фестивална“.\r\n***\r\nОт 11.00 часа, в залата на 11-ия етаж, ще се проведе пресконференция на КНСБ, на която ще бъде обсъдено увеличението на заплатите през 2017 година и какви са очакванията в бюджетния и реалния сектор за възнагражденията през 2018 година. \r\n***\r\nОт 13.00 часа, VI състав на Специализирания наказателен съд ще заседава по делото срещу Пенчо Ч., обвинен в незаконно превеждане през граница. \r\n***\r\nОт 13.30 часа, 30-ти състав на Софийски градски съд ще заседава по делото срещу Антон Г. (бивш зам.-министър на транспорта), Илия И. (бивш депутат от ДПС) и Огнян Г. (обвинен в безстопанственост). \r\n***\r\nОт 18.00 часа, в Аулата на СУ \"Св. Кл. Охридски“, ще се състои премиерата на книгата на проф. Христо Пимпирев „Антарктида – Студеният юг“. \r\n***\r\nОт 18.30 часа ще бъде открита авторската изложба на художника Валентин Дончевски, озаглавена „Под Знака на Кръста“, в „Галерия 900“ на Ордена на Рицарите Тамплиери на Йерусалим-Велик Приорат България (ул. „Богатица“ № 10). \r\n***\r\nОт 09.00 часа в зала № 1 на Районен съд –Асеновград ще се гледа делото срещу Веселин Хр., обвинен за извършване на непристойни действия на обществено място, също за причиняване на лека телесна повреда по хулигански подбуди.\r\n***\r\nОт 11.30 часа кметът на Бургас Димитър Николов ще открие модерния учебен център „Академия Европа“ в двора на ОУ „Любен Каравелов“ в ж.к. „Възраждане“. \r\n***\r\nОт 14.30 часа в Районен съд – Бургас ще се проведе заседание по делото срещу 25-годишния Живко К., който ритна и нанесе средна телесна повреда на възрастна жена на автобусна спирка в града. \r\n***\r\nОт 11.30 часа, в зала 446 на Икономически университет – Варна, ще се проведе кръгла маса на тема „Възможности за развитие на туризма в община Дългопол“. \r\n***\r\nОт 13.30 часа, в централата на БСП на ул. „Македония“ 33 във Варна, народните представители от ПГ на „БСП за България“ проф. Анелия Клисарова и Иван Иванов ще проведат приемна за граждани. \r\n***\r\nОт 10.00 часа в Пресклуб на БТА – Велико Търново ще се проведе пресконференция на община Лясковец. \r\n*** \r\nОт 11.30 часа Великотърновският апелативен съд ще заседава по делото за кражба на ценни експонати от Исторически музей в град Бяла.\r\n***\r\nКметът на Община Видин Огнян Ценков ще придружи заместник-министъра на регионалното развитие и благоустройството Валентин Йовев при посещението му в СУ „Цар Симеон Велики” – от 12.00 ч. и в ППМГ „Екзарх Антим I” – от 12.30 ч. По-късно, в 14.00 ч. той ще се включи в работната среща, която заместник-министърът ще проведе с областния управител на Видин Албена Георгиева, кметове на общини от областта и председатели на общински съвети, в Конферентния център на Областна администрация.\r\n*** \r\nОт 17.30 часа    пред сградата на Община Горна Оряховица ще бъдат запалени светлините на Коледната елха. Ще бъде представен детският спектакъл  „Откраднатите ботуши на Дядо Коледа“ на Държавен куклен театър -  Габрово, след което ще последват празнични илюминации.\r\n***\r\nОт 11.00 часа в малката заседателна зала на Община Добрич ще се проведе награждаване на победителите от Конкурс за коледна картичка. \r\n***\r\nОт 13.30 часа в СУ „П. Р. Славейков“ ще се проведе информационна среща и представяне на платформите ЕВРОДЕСК и Младежки портал и презентация за Time to Move. \r\n*** \r\nОт 15.00 часа ще се проведе традиционна щафета „Бягането“ с ученици от СУ „Иван Момчилов“ като част от програмата за отбелязване 140 години от освободителните боеве край Елена.\r\n***\r\nВ 17.00 часа на пл. „20-ти юли“ тържествено ще бъдат запалени светлините на коледната елха. Подготвена е музикална програма.\r\n***\r\nОт 10.00 часа в залата на областна администрация ще се проведе среща от обучително-информационната кампания срещу наводненията. В срещата ще участват представители на институциите  от областите Перник и Кюстендил.\r\n***\r\nОт 13.00 часа в читалище „Братство” ще се състои концерт по повод Международния ден на хората с увреждания.\r\n***\r\nОт 10.00 до 12.00 часа в офиса на ГЕРБ, намиращ се на адрес: Монтана, бул. „Трети март“ №39, ет.1, народните представители от ГЕРБ Дилян Димитров и Ирена Димова организират приемен ден в града. \r\n***\r\nЗаместник-министърът на регионалното развитие и благоустройството Валентин Йовев ще провери ремонта на път ІІІ-102 Превала - Бели мел – Монтана, в област Монтана. На инспекцията ще присъстват и председателят на УС на АПИ инж. Дончо Атанасов и областният управител на Монтана Росен Белчев. След проверката в 10.30 часа е предвиден брифинг, който ще се състои на паркинга на язовирната стена на язовир „Огоста“. \r\n***\r\nВ 11.00 часа на 8-я етаж в Клиниката по урология в УМБАЛ “Пловдив”  ще бъде представен нов апарат за миниинвазивна хирургия, на който ще се обучават студенти. \r\n***\r\nОт 11.30 часа в Археологическия музей в Пловдив ще се открие изложбата „Монетно златно съкровище от Карлово”. Събитието е по случай 135 години от основаването на музея. \r\n***\r\nОт 17.30 часа в Балабановата къща ще бъде официално открита изложбата Старинните къщи на Пловдив – разпиляна броеница от бисери“ на арх. Славчо Мерджанов.\r\n***\r\nОт 09.30 до 10.30 часа в Пресклуба на БТА – Плевен ще се проведе пресконференция на Мартин Митев – председател на Общински съвет – Плевен. \r\n***\r\nОт 11.00 часа в зала 308 на Община Разград ще се проведе пресконференция по повод културните събития през месец декември. \r\n***\r\nОт 11.00 до 12.30 часа, в Заседателната зала на Община Рила, Народният представител от ГЕРБ Кирил Калфин организира изнесена приемна за граждани. \r\n*** \r\nОт 16.00 часа в на Камерната сцена в ПБНЧ „Еленка и Кирил д. Аврамови“ ще се състои концерт на Детски хор „Дъга“ по повод 5 години от създаването му.\r\n***\r\nОт 11.00 часа, кметът Николай Мелемов ще даде регулярна пресконференция в 247 зала на Oбщина Смоля. \r\n***\r\nОт 16.30 часа на амфитеатъра на Новия център в Смолян ще бъдат запалени светлините на коледната елха. \r\n***\r\nОт 10.00 часа в общинската зала „П. Р. Славейков“ в Стара Загора ще се проведе поредната дискусия от Националната кампания на вестник „Стандарт” и Конфедерацията на работодателите и индустриалците в България (КРИБ) „Да! На българската икономика”.\r\n***\r\nОт 19.00 часа в Драматичен театър „Гео Милев“ – Стара Загора ще се проведе спектакълът „За сушата и сватбите“ по Елин Пелин. \r\n***\r\nОт 14.00 часа в залата на театър „Иван Димов“ ще се проведе поздравителен концерт с участието на клубовете на хората с увреждания в Хасково, Духовия  и Народния оркестър към общината и децата от Детска градина 22 „Звънче“ по повод Международния ден на хората с увреждания – 3 декември.\r\n*** \r\nОт 11.00 часа на 4 декември във фоайето на втория етаж на РБ “Стилиян Чилингиров” ще бъде открита  изложба на детски рисунки, посветени на Коледа и Нова година.\r\n*** \r\nОт 11.00 часа в изложбената зала на РБ „Ст. Чилингиров“ ще бъде представена фотоизложба на Венцислав Илиев „Мароко през погледа на пътешественика“.\r\n*** \r\nОт 17.00 часа в къща музей „Добри Войников“ ще се състои награждаването на участниците в конкурса „Свободата и българите“.", "date": "2017.12.04", "title": "Предстоящи събития в страната за 4 декември (Агенция „Фокус“)"}
{"url": "http://www.focus-news.net/news/2017/12/04/2463562/independent-okolo-polovinata-britantsi-iskat-referendum-otnosno-sdelkata-za-brekzit-spored-prouchvane.html", "text": "Около половината британци искат референдум относно сделката за Брекзит, според проучване проведено от „Сървейшън полс“, пише британският Independent. 50% от анкетираните са отговорили положително на въпроса дали подкрепят „организирането на публично допитване, което да определи дали хората одобряват или не сделката“ за излизането на Великобритания от Европейския съюз. Други 34% са се обявили против провеждането на такъв плебисцит, а останалите 16 са маркирали отговор „не съм сигурен“. \r\nВсе пак при един евентуален такъв вот, по-голямата част (54%) от тези, които са ЗА неговото провеждане, биха гласували Лондон да остане в организацията. В същото време, 65% от гласувалите против евентуален плебисцит относно сделката за Брекзит, биха желали Великобритания все пак да напусне Съюза.  Цанко Цолов", "date": "2017.12.04", "title": "Independent: Около половината британци искат референдум относно сделката за Брекзит, според проучване"}
{"url": "http://www.focus-news.net/news/2017/12/04/2463563/kommersant-rusiya-opredeleni-sa-dve-mesta-kadeto-bi-mogla-da-se-namira-lipsvashtata-arzhentinska-podvodnitsa.html", "text": "Определени са две места, където би могла да се намира липсващата аржентинска подводница, пише руското издание “Коммерсант“, като позовава на данни, съобщени от аржентинските въоръжени сили. Местата са на дълбочина 700 и 950 метра. \r\nВсекидневникът припомня, че аржентинска подводница с 44 души екипаж изчезна безследно на 17 ноември. Впоследствие бе проведено мащабно търсене на морския съд, в което се включиха екипи на САЩ, НАСА, Русия, Германия, Бразилия, Великобритания, Франция и още няколко държави. \r\nПо-рано от Буенос Айрес обявиха, че прекратяват търсенето след двуседмични опити да бъде открит морският съд, чийто екипаж вече е останал без наличен на борда кислород.  Цанко Цолов", "date": "2017.12.04", "title": "„Коммерсант“ (Русия): Определени са две места, където би могла да се намира липсващата аржентинска подводница"}
{"url": "http://www.focus-news.net/news/2017/12/04/2463564/anadolu-agency-turskiyat-prezident-zayavi-che-rabotnicheskata-partiya-na-kyurdistan-ne-pomaga-na-kyurdskite-si-sabratya.html", "text": "Турският президент заяви, че определената като терористична групировка Работническа партия на Кюрдистан „не помага на кюрдските си събратя“, предава Anadolu Agency. В обръщение към своята Партия на справедливостта и развитието турският държавен глава е подчертал, че групировката бива използвана от някои държави като пионка, но без да предложи повече ясното около твърдението си.  \r\n„Вярвате ли, че Работническата партия на Кюрдистан в Сирия работи за доброто и бъдещето на нашите кюрдски братя?“, попита в неделя Ердоган, като сам даде отговор – „Никога. Не го прави“. \r\n„Който създаде и въоръжи „Ислямска държава“, вкарвайки по този начин Сирия в хаос, сега стои зад Работническата партия на Кюрдистан“, добави още турският президент.   Цанко Цолов", "date": "2017.12.04", "title": "Anadolu Agency: Турският президент заяви, че Работническата партия на Кюрдистан „не помага на кюрдските си събратя“"}
{"url": "http://www.focus-news.net/news/2017/12/04/2463565/izvestiya-generalniyat-sekretar-na-oon-prizova-za-spirane-na-bombardirovkite-v-yemen.html", "text": "Генералният секретар на ООН Антониу Гутериш призова за спиране на бомбардировките в Йемен и се обърна към всички участници в конфликта с молба да прекратяване на огъня за да бъде избегната хуманитарна криза. Това пише руското издание “Известия“, като се позовава обръщение, прочетено от представителя на генералния секретар. \r\nООН също така отправи призив участниците в конфликта да започнат мирни преговори с посредничеството на световната организация. Агенция „Фокус“ припомня:Конфликтът в Йемен започна през 2015 г. и се води между шиитски бунтовници и поддръжници на бившия президент Али Абдула Салех от една страна и силите на правителството, подкрепяни от международна коалиция, оглавена от Саудитска Арабия. По-рано тази седмица между шиитската групировка на хутите и поддръжниците на Салех също започнаха някои сблъсъци.  Цанко Цолов", "date": "2017.12.04", "title": "„Известия“: Генералният секретар на ООН призова за спиране на бомбардировките в Йемен"}
{"url": "http://www.focus-news.net/news/2017/12/04/2463566/reuters-natsionalistite-specheliha-parviya-tur-ot-izborite-na-frenskiya-ostrov-korsika.html", "text": "Националистическата формация спечели първия тур от вота на френския остров Корсика, полагайки основните за искане на по-големи автономни права от Париж, предава агенция Reuters. \r\nСпоред данни на вътрешното министерство оглавената от лидера на автономното правителство Жил Симеони \"Pe a Corsica\" е спечелила малко над 45% от гласовете за местното Народно събрание, докато партията на френския президент Еманюел Макрон „Република, напред!“ е четвърта като резултат и има подкрепата само на 11,26% от населението на острова. От формацията на държавния глава изразиха съжаление относно слабия резултат, като изразиха готовност да предприемат действия за повторно спечелване на гражданското доверие. \r\nВтори тур на изборите ще бъде проведен в неделя, 17 декември.  \r\nНе е дадена информация кои са формациите с втори и трети резултат.  Цанко Цолов", "date": "2017.12.04", "title": "Reuters: Националистите спечелиха първия тур от изборите на френския остров Корсика"}
{"url": "http://www.focus-news.net/news/2017/12/04/2463567/mon-predpriema-merki-za-olekotyavane-na-uchenicheskite-ranitsi-obzor.html", "text": "Министерство на образованието и науката вече предприема мерки за олекотяването на ученическите раници. За нас това не е кампания, а целенасочена политика. Това каза зам.-министърът на образованието и науката Таня Михайлова по време на извънреден брифинг. Зам.-министърът отбеляза, че още от началото на учебната година се провеждат срещи с издателствата именно с такава цел. \"Предвиждаме от една страна да се въведе възможност за разделяне на учебниците, когато това е необходимо - когато учебникът е с голям обем работа. От друга страна Национална програма за увеличаване на шкафчетата, в които да се оставят учебниците, помагалата, екипите по физическо, така че да не се носят всеки ден\", заяви Таня Михайлова. Тя обърна внимание, че когато се говори за тежестта на раниците, трябва да се отбележи, че в тях няма само учебници, а и тетрадки, допълнителни помагала и всичко, което един ученик носи в училище. Михайлова добави, че се предвиждат разговори с учителите, защото по думите ѝ има безкрайно добри примери за учители, които работят в час с учениците без учебник, а вкъщи децата използват учебника за самоподготовка и го носят в клас само при необходимост. Според нея друг важен проблем е да не се увеличава броят на помагалата, когато не са задължителни. По думите ѝ много важно е съдействието от страна на родителите, защото ученическата раница в по-малките класове се подготвя именно с тяхна помощ. \r\nМихайлова обясни, че резултат от мерките за олекотяване на ученическите раници може да има още в началото на втория учебен срок. Тя призна, че този въпросът с тежестта на раниците не е от днес или от вчера. „Спомням си от 2010 г. за кампанията „Училище без тежест“. Пак ви казвам – не искам да е кампания, а целенасочена политика на всички хора, ангажирани в МОН\", коментира тя и уточни, че обмислят и вариант за избор на хартия. По думите ѝ основният проблем се получава в 5. клас, защото тогава учениците вече могат сами да ходят на училище и сами носят раниците си и когато и предметите стават повече. Според нея осигуряването на шкафчета, в които учениците да държат учебниците си е въпрос на виждане и възможности на отделните училища. \"Има училища, които вече имат шкафчета\", коментира тя. По думите ѝ тези, които до момента нямат такива, със сигурност ще се включат в Националната програма за увеличаване на шкафчетата. Михайлова заяви още, че ще помолят учителите да не натоварват с допълнителни сборници, които не са нужни. Според нея не е проблем толкова в одобрените учебници, защото от тази година има и одобрени електронни издания. \r\nПо рано в градовете София, Пловдив, Варна, Бургас и Видин се проведе протест на майки под мотото „На чужд гръб и 10 ученически раници са малко“, насочен срещу тежките ученически чанти, които децата от четвърти до седми клас са принудени да носят всекидневно. Инициативата е продължение на писмото, което петокласничката Теодора Божкова изпрати до Държавната агенция за закрила на детето преди малко повече от месец. В него ученичката подаде сигнал, че раницата й е по-тежка от препоръчаните от Министерство на образованието и науката 10-15% от теглото на детето. Организаторите на събитието предизвикаха възрастните да тичат няколко минути с тежките раници на децата си, за да привлекат вниманието на образователното министерство и останалите отговорни към проблема институции. В проявата в София се включи и омбудсманът Мая Манолова, която сложи на гърба си ученическа раница, тежаща малко над 6 кг - толкова, колкото обичайно носи един шестокласник всеки ден. Манолова пробяга с нея няколко десетки метра в столичния Южния парк. Мая Манолова отправи предизвикателство към образователния министър Красимир Вълчев и останалите отговорни институции да прекарат един ден с шестокласник - от сутринта до вечерта. “Мисля, че след това ще има повече и по-бързи мерки. Просто трябва на някого да му пука и да се ангажира, че ще вземе мерки. Решенията са най-различни - електронни учебници, шкафчета в училище, по-леки учебници и учебни помагала”, добави Манолова.\r\nИнициаторите на протеста предлагат още да се въведе стандарт за тежестта на ученическата раница, обвързан с процент от теглото на детето, интерактивни дъски, вместо задължителното носене на учебник в клас, намаляване на броя учебните помагала, както и размера и тежестта на учебниците. Също така максимум 6 учебни часа и часови блокове по един предмет. Те очакват от МОН да бъдат потърсени, така че наистина проблемът да намери своето най-адекватно решение.\r\nЛюба АЛЕКСИЕВА", "date": "2017.12.04", "title": "МОН предприема мерки за олекотяване на ученическите раници (ОБЗОР)"}
{"url": "http://www.focus-news.net/news/2017/12/04/2463568/tass-egipet-predupredi-sasht-otnosno-obyavyavaneto-na-erusalim-za-stolitsa-na-izrael.html", "text": "Признаването на Ерусалим за столица на Израел може да доведе до изключително негативни последици за усилията на Вашингтон да възобнови мирния процес в Близкия изток. Това е заявил в неделя египетския външен министър Самех Шукри по време на телефонен разговор с американския държавен секретар Рекс Тилърсън, предава TAСС. \r\nСпоред данни на говорителя на Шукри, външният министър се е обадил на Тилърсън за да обсъди с него някои въпроси от регионално значение на фона на появилите се в някои медии слухове, че американският президент Доналд Тръмп смята да признае Ерусалим за столица на Израел. \r\nШукри е подчерта, че „статутът на Ерусалим е изключително чувствителен въпрос, към който трябва да се подхожда внимателно“.Агенция „Фокус“ припомня: Ерусалим е свещено място едновременно за християни, мюсюлмани и евреи, като Израел гледа на града като на „единна и неделима“ столица на страната, докато Палестина желае да обяви източната част на града за своя столица.  Цанко Цолов", "date": "2017.12.04", "title": "ТАСС: Египет предупреди САЩ относно обявяването на Ерусалим за столица на Израел"}
{"url": "http://www.focus-news.net/news/2017/12/04/2463569/evening-standard-megan-markal-shte-se-opita-da-bade-parvata-godenitsa-na-chlen-ot-kralskoto-semeystvo-koyato-da-prekara-koleda-s-kralitsata.html", "text": "Мегън Маркъл ще се опита да прекъсне традицията на кралското семейство, готвейки се да отпразнува Коледа заедно с кралицата в имението Сандригам Хаус, пише Evening Standard. Американската актриса ще отваря коледни подаръци заедно с кралското семейство, което според експерти е нарушение на установената традиция в тези церемонии да участват само роднини на кралицата и техните съпрузи. Според изданието Sunday Times, годеникът на Маркъл принц Хари е помолил Елизабет втора да направи изключени и позволи на Маркъл да участва в празненствата за Коледа преди официалното встъпване в брак. \r\nПрез 2010 г. когато бе обявен годежът между принц Уилям и Кейтлин Мидълтън, станалата по-късно херцогиня на Кембридж не прекара празника с роднините на бъдещия си съпруг. \r\nИзданието припомня, че кралското семейство се събира традиционно за Бъдни вечер за чаен прием, по време на който по-младите украсяват коледната елха. Накрая гостите си разменят подаръци преди да присъстват на официална вечеря на Бъдни вечер, следвана от пълна английска закуска на сутринта на Коледа. Семейството присъства на коледната литургия и по-късно вечеря в Сандригам Хаус.  Цанко Цолов", "date": "2017.12.04", "title": "Evening Standard: Мегън Маркъл ще се опита да бъде първата годеница на член от кралското семейство, която да прекара Коледа с кралицата"}
{"url": "http://www.focus-news.net/news/2017/12/04/2463570/guardian-spored-toni-blear-tryabva-da-ima-vtori-referendum-za-brekzit.html", "text": "Според бившия премиер на Великобритания Тони Блеър, трябва да бъде проведен втори референдум за излизането на страната от Европейския съюз, пише британският Guardian. Бившият лидер на лейбъристите заяви, че британците заслужават втори вот, тъй като обещанията за 350 милиона паунда седмично, които вместо да бъдат внасяни в Европейския бюджет ще се използват за националната здравна служба, се оказаха неверни. \r\n„Когато фактите се променят, смятам че е редно хората да получат шанс да сменят мнението си“ коментира в ефира на местно радио бившият министър-председател. \r\nНа въпроса дали неговата цел е да спре Брекзит, Блеър потвърди с думите „да, точно така“. \r\n„Волята на хората е нещо променливо“, подчерта още той. \r\nСпоред Блеър, много хора са гласували с „ДА“ на референдума за излизане на Великобритания от ЕС заради икономически или културни проблеми. Те могат да променят мнението си ако техните затруднения бъдат решени без Брекзит.   Цанко Цолов", "date": "2017.12.04", "title": "Guardian: Според Тони Блеър трябва да има втори референдум за Брекзит"}
{"url": "http://www.focus-news.net/news/2017/12/04/2463571/anadolu-agency-pone-20-tsivilni-sa-zaginali-v-siriyskata-provintsiya-iztochna-guta-sled-udar-izvarshen-ot-pravitelstvenite-sili.html", "text": "Поне 20 цивилни са загинали в сирийската провинция Източна Гута в неделя, след като правителствени сили са нанесли удар срещу контролирана от опозиционните сили територия, предава Anadolu Agency, като се позовава на данни от цивилната група за Сирийската гражданска защита, чийто членове са познати като т.нар. „Бели каски“, които действат в контролираните от опозицията територии.  Десетки други са ранени според информацията.   \r\nАгенцията припомня че Източна Гута попада в зоната за намаляване на военното напрежение, споразумение за която бе постигнато между Турция, Русия и Иран.  Цанко Цолов", "date": "2017.12.04", "title": "Anadolu Agency: Поне 20 цивилни са загинали в сирийската провинция Източна Гута след удар, извършен от правителствените сили"}
{"url": "http://www.focus-news.net/news/2017/12/04/2463572/pazardzhik-4-golemi-zhivotnovadni-fermi-razvivat-deynost-na-teritoriyata-na-velingradskoto-selo-sveta-petka.html", "text": "4 големи животновъдни ферми развиват дейност на територията на велинградското село Света Петка, съобщи за Радио „Фокус“ – Пазарджик Али Тебер, кмет на населеното място. Животновъдството е основен поминък за жителите на селото, като повечето от тях отглеждат по 1-2 крави за битови нужди.  „Във всяка една от четирите животновъдни ферми се отглеждат около 200 крави, чието мляко се предава на мандрите в региона. Изкупната цена е добра и мотивира собствениците да се занимават с тази дейност“, уточни Тебер. Той каза също, че малък вече е процентът на хората ,които се занимават с картофопроизводство. Основната причина е ниската изкупна цена на продукта и липсата на условия за неговата продажба. Село Света Петка е разположено на 14 километра от Велинград и на 54 км от Пазарджик. Съставено е от махалите  Всемирци, Далова махала, Долно Дъбево, Сойка и Алендарово.\r\nАлбена ЖИЛЕКОВА", "date": "2017.12.04", "title": "Пазарджик: 4 големи животновъдни ферми развиват дейност на територията на велинградското село Света Петка"}
{"url": "http://www.focus-news.net/news/2017/12/04/2463573/vedomostirusiya-neizvestni-litsa-blokiraha-sgradata-na-televiziya-newsone-v-kiev.html", "text": "Неизвестни лица с качулки и военни униформи блокираха в неделя сградата на телевизия NewsOne в Киев, пише руското издание ”Ведомости“. Това са съобщили от телевизионния канал на своята официална страница в социалната мрежа „Фейсбук“. Неидентифицираните лица са препречили входа и изхода на сградата с помощта на камиони и чували с пясък. \r\nГрупата е обявила, че не е съгласна с политиката на телевизията. Журналистите вече са сигнализирали на полицията и органите за сигурност. \r\nВ съобщението на собствениците във „Фейсбук“ се казва още, че според тях блокадата е извършена защото NewsOne е единственият телевизионен канал който е излъчил репортаж относно „походът за импийчмънт“ организиран от бившия губернатор на Одеса Михаил Саакашвили, впоследствие обявил се срещу президента на Украйна Петро Порошенко.  \r\nСаакашвили по-рано заяви, че има желание да се справи със „стария, корумпиран елит“ на Украйна.  Цанко Цолов", "date": "2017.12.04", "title": "„Ведомости“(Русия): Неизвестни лица блокираха сградата на телевизия NewsOne в Киев"}
{"url": "http://www.focus-news.net/news/2017/12/04/2463574/afp-generalniyat-sekretar-na-arabskata-liga-predupredi-donald-tramp-che-priznavaneto-na-erusalim-za-izraelska-stolitsa-mozhe-da-predizvika-nasilie.html", "text": "Според генералния секретар на Арабската лига Ахмед Абул Гейт, ако американският президент Доналд Тръмп признае Ерусалим за столица на Израел, това ще засили фанатизма и насилието и никак няма да е в полза на мирния процес между Израел и Палестинската автономия. \r\n„Неприятен е фактът, че някои се опитват да предприемат тази стъпка без да се съобразяват с опасностите, които тя би донесла за стабилността в Близкия изток и целия свят“, заяви в неделя пред репортери в Кайро Гейт. \r\nАгенцията припомня, че през 1995 година САЩ приеха закон, според който смятат да преместят посолството си в Израел от Тел Авив в Ерусалим, но впоследствие всеки президент е отлагал окончателното действие в тази посока. Доналд Тръмп трябва да одобри ново такова отлагане в понеделник, но по-рано в някои медии се явиха слухове, че държавният глава смята да признае Йерусалим за столица на Израел. \r\n„Нищо не би оправдало такава стъпка, тя няма да служи за мира или стабилността, а вместо това ще даде сила на фанатизма и насилието“, коментира генералният секретар на Арабската лига.  Цанко Цолов", "date": "2017.12.04", "title": "AFP: Генералният секретар на Арабската лига предупреди Доналд Тръмп, че признаването на Ерусалим за израелска столица може да предизвика насилие"}
{"url": "http://www.focus-news.net/news/2017/12/04/2463575/emsc-zemetresenie-s-magnitud-ot-46-po-rihter-e-useteno-v-italiya.html", "text": "Земетресение в Магнитуд от 4,6 по скалата на Рихтер е усетено в централната част на Италия около 1:30 часа след полунощ българско време, съобщава  Европейски средиземноморски сеизмологичен център. Епицентърът му се е намирал на около 100 километра от столицата Рим. Към момента не се съобщава за разрушения или жертви.  Цанко Цолов", "date": "2017.12.04", "title": "EMSC: Земетресение с магнитуд от 4,6 по Рихтер е усетено в Италия"}
{"url": "http://www.focus-news.net/news/2017/12/04/2463576/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският здравен министър Джереми Хънт заяви, че излизането на Великобритания от Европейския съюз няма да бъде възможно без премиера Тереза Мей, пише британският Telegraph. \r\n„В момента нашият избор не е между този или онзи Брекзит, но ако не подкрепим Тереза Мей няма изобщо да има Брекзит“, заяви Хънт, като добави, че към момента министър-председателят „изпълнява невероятно добре изключително трудна работа“. \r\nЕжедневникът разкрива, че думите на здравния министър са предупреждение към някои членове на управляващата Консервативна партия, които смятат че премиерът прави твърде големи отстъпи за излизането на Великобритания от Европейския съюз. Ако на мястото на консервативното правителство дойде ново лейбъристко, то най-вероятно то ще прекрати Брекзит. \r\nСъщевременно изявлението му е направено малко преди в Мей да пристигне в Брюксел в понеделник, където ще проведе среща с председателя на Европейската комисия Жан-Клонд Юнкер, на която двамата трябва постигнат съгласие относно някои от главните проблеми около Брекзит, сред които са границата между Великобритания и Република Ирландия и сумата, която Лондон трябва да плати за излизането си, позната като т.нар. „сметка по развода“. \r\n***\r\nОколо половината британци искат референдум относно сделката за Брекзит, според проучване проведено от „Сървейшън полс“, пише британският Independent. 50% от анкетираните са отговорили положително на въпроса дали подкрепят „организирането на публично допитване, което да определи дали хората одобряват или не сделката“ за излизането на Великобритания от Европейския съюз. Други 34% са се обявили против провеждането на такъв плебисцит, а останалите 16 са маркирали отговор „не съм сигурен“. \r\nВсе пак при един евентуален такъв вот, по-голямата част (54%) от тези, които са ЗА неговото провеждане, биха гласували Лондон да остане в организацията. В същото време, 65% от гласувалите против евентуален плебисцит относно сделката за Брекзит, биха желали Великобритания все пак да напусне Съюза. \r\n***\r\nМегън Маркъл ще се опита да прекъсне традицията на кралското семейство, готвейки се да отпразнува Коледа заедно с кралицата в имението Сандригам Хаус, пише Evening Standard. Американската актриса ще отваря коледни подаръци заедно с кралското семейство, което според експерти е нарушение на установената традиция в тези церемонии да участват само роднини на кралицата и техните съпрузи. Според изданието Sunday Times, годеникът на Маркъл принц Хари е помолил Елизабет втора да направи изключени и позволи на Маркъл да участва в празненствата за Коледа преди официалното встъпване в брак. \r\nПрез 2010 г. когато бе обявен годежът между принц Уилям и Кейтлин Мидълтън, станалата по-късно херцогиня на Кембридж не прекара празника с роднините на бъдещия си съпруг. \r\nИзданието припомня, че кралското семейство се събира традиционно за Бъдни вечер за чаен прием, по време на който по-младите украсяват коледната елха. Накрая гостите си разменят подаръци преди да присъстват на официална вечеря на Бъдни вечер, следвана от пълна английска закуска на сутринта на Коледа. Семейството присъства на коледната литургия и по-късно вечеря в Сандригам Хаус. \r\n***\r\nСпоред бившия премиер на Великобритания Тони Блеър, трябва да бъде проведен втори референдум за излизането на страната от Европейския съюз, пише британският Guardian. Бившият лидер на лейбъристите заяви, че британците заслужават втори вот, тъй като обещанията за 350 милиона паунда седмично, които вместо да бъдат внасяни в Европейския бюджет ще се използват за националната здравна служба, се оказаха неверни. \r\n„Когато фактите се променят, смятам че е редно хората да получат шанс да сменят мнението си“ коментира в ефира на местно радио бившият министър-председател. \r\nНа въпроса дали неговата цел е да спре Брекзит, Блеър потвърди с думите „да, точно така“. \r\n„Волята на хората е нещо променливо“, подчерта още той. \r\nСпоред Блеър, много хора са гласували с „ДА“ на референдума за излизане на Великобритания от ЕС заради икономически или културни проблеми. Те могат да променят мнението си ако техните затруднения бъдат решени без Брекзит.  \r\n***", "date": "2017.12.04", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/12/04/2463577/gabrovo-etnografski-muzey-na-otkrito-etar-predstavya-novata-si-vizualna-identichnost.html", "text": "Етнографски музей на открито „Етър“ ще предсатви на 7 декември новата си визуална идентичност. Неин автор е Красен Кръстев – победител в проведения през това лято конкурс, съобщават от Музея.\r\nУчастие в представянето ще вземат кметът на Габрово Таня Христова, директорът на ЕМО „Етър“ Светла Димитрова, както и организаторите и членовете на журито на конкурса сред които дизайнерът Борил Караиванов.\r\nКрасен Кръстев завършва Художествената академия в София, специалност Книга и печатна графика през 1997 г.\r\nСледват магистратура по графичен дизайн в Бреда, Холандия (2003) и магистратура по шрифт в Кралската академия на изкуствата в Хага (2004). В последствие преподава графичен дизайн и типография в Американския университет в Дубай, ОАЕ. Понастоящем Красен управлява ImageContext (www.imagecontext.com) – консултантско студио за визуална комуникация и следва програмата Expert Class Type Design към Plantin Institute of Typography в Антверпен.\r\nИнициативата за нова идентичност е част от кампанията „Габрово – Творчески град на занаятите и фолклорните изкуства на ЮНЕСКО“ за развитие на града и музея на открито като притегателни международни центрове за култура и изкуства. Проектът включва 4-годишен план с инициативи от творческите области на мрежата от творчески градове на ЮНЕСКО. Част от кампанията са осъвременяването на сградния фонд на ЕМО „Етър“ и архитектурният конкурс за реконструкция на хотела към комплекса.\r\nВ рамките на събитието ще има възможност за дискусия", "date": "2017.12.04", "title": "Габрово: Етнографски музей на открито „Етър“ представя новата си визуална идентичност"}
{"url": "http://www.focus-news.net/news/2017/12/04/2463578/reuters-sasht-i-yuzhna-koreya-zapochnaha-mashtabno-voenno-uchenie-v-ponedelnik.html", "text": "САЩ и Южна Корея дадоха началото на най-мащабното си военновъздушно учение до сега, съобщиха в понеделник официални лица, предава Reuters. Маневрите са започнати по-малко от седмица след като режимът в Пхенян извърши успешен тест на междуконтинентална балистична ракета. \r\nЕжегодното учение, което носи името „Бдителен ас“, ще продължи до петък. В него ще вземат участие и шест изтребителя тип F-22, разполагащи със стелт технология. Очаква се общият брой на военните самолети в тренировката да бъде над 230, а този на военните, най-вече от американската морска пехота и флот, да надхвърли 12 хил. души. Участващите летателни апарати ще оперират от общо осем летища на САЩ и Южна Корея в региона на полуострова. \r\nСпоред американската армия, съвместните тренировки имат за цел да подсилят подготовката и възможностите на двете военновъздушни сили и подсигурят мира и сигурността на Корейския полуостров. Северна Корея по-рано определи започнатото учение като провокация.  Цанко Цолов", "date": "2017.12.04", "title": "Reuters: САЩ и Южна Корея започнаха мащабно военно учение в понеделник"}
{"url": "http://www.focus-news.net/news/2017/12/04/2463579/moskovskiy-komsomoletsrusiya-mazhat-koyto-zaplashi-da-vzrivi-letishte-domodedovo-e-zadarzhan.html", "text": "Мъжът, който късно в неделя заяви, че разполага с експлозив и смята да го използва на летище Домодедово в Русия е задържан от полицията и отведен за разпит, пише “Московский Комсомолец“.\r\n„Нападателят е арестуван и бива разпитван. Полицията проверява за наличието на взривно устройство на територията на летището.“ Това се казва в официално изявление на руското вътрешно министерство, като впоследствие стана ясно, че никъде на територията на съоръжението не е намерено взривно устройство. \r\nПо-рано бе съобщено за мъж, който е заявил че планира да взриви намиращото се недалеч от Москва летище Дамодедово. Срещу него ще бъде повдигнато обвинение по член 207 от криминалния кодекс на Русия, според който умишленото подаване на фалшив сигнал се счита за акт на тероризъм. Тази мярка бе въведена заради честите анонимни обаждания, съобщаващи за наличие на бомба на различни места в Русия. Властите все още не са успели да открият извършителите на телефонния тормоз.  Цанко Цолов", "date": "2017.12.04", "title": "„Московский Комсомолец“(Русия): Мъжът, който заплаши да взриви летище Домодедово, е задържан"}
{"url": "http://www.focus-news.net/news/2017/12/04/2463580/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Мъжът, който късно в неделя заяви, че разполага с експлозив и смята да го използва на летище Домодедово в Русия е задържан от полицията и отведен за разпит, пише “Московский Комсомолец“.\r\n„Нападателят е арестуван и бива разпитван. Полицията проверява за наличието на взривно устройство на територията на летището.“ Това се казва в официално изявление на руското вътрешно министерство, като впоследствие стана ясно, че никъде на територията на съоръжението не е намерено взривно устройство. \r\nПо-рано бе съобщено за мъж, който е заявил че планира да взриви намиращото се недалеч от Москва летище Дамодедово. Срещу него ще бъде повдигнато обвинение по член 207 от криминалния кодекс на Русия, според който умишленото подаване на фалшив сигнал се счита за акт на тероризъм. Тази мярка бе въведена заради честите анонимни обаждания, съобщаващи за наличие на бомба на различни места в Русия. Властите все още не са успели да открият извършителите на телефонния тормоз. \r\n*** Неизвестни лица с качулки и военни униформи блокираха в неделя сградата на телевизия NewsOne в Киев, пише руското издание ”Ведомости“. Това са съобщили от телевизионния канал на своята официална страница в социалната мрежа „Фейсбук“. Неидентифицираните лица са препречили входа и изхода на сградата с помощта на камиони и чували с пясък. \r\nГрупата е обявила, че не е съгласна с политиката на телевизията. Журналистите вече са сигнализирали на полицията и органите за сигурност. \r\nВ съобщението на собствениците във „Фейсбук“ се казва още, че според тях блокадата е извършена защото NewsOne е единственият телевизионен канал който е излъчил репортаж относно „походът за импийчмънт“ организиран от бившия губернатор на Одеса Михаил Саакашвили, впоследствие обявил се срещу президента на Украйна Петро Порошенко.  \r\nСаакашвили по-рано заяви, че има желание да се справи със „стария, корумпиран елит“ на Украйна. \r\n*** Генералният секретар на ООН Антониу Гутериш призова за спиране на бомбардировките в Йемен и се обърна към всички участници в конфликта с молба да прекратяване на огъня за да бъде избегната хуманитарна криза. Това пише руското издание “Известия“, като се позовава обръщение, прочетено от представителя на генералния секретар. \r\nООН също така отправи призив участниците в конфликта да започнат мирни преговори с посредничеството на световната организация. Агенция „Фокус“ припомня:Конфликтът в Йемен започна през 2015 г. и се води между шиитски бунтовници и поддръжници на бившия президент Али Абдула Салех от една страна и силите на правителството, подкрепяни от международна коалиция, оглавена от Саудитска Арабия. По-рано тази седмица между шиитската групировка на хутите и поддръжниците на Салех също започнаха някои сблъсъци. \r\n*** Определени са две места, където би могла да се намира липсващата аржентинска подводница, пише руското издание “Коммерсант“, като позовава на данни, съобщени от аржентинските въоръжени сили. Местата са на дълбочина 700 и 950 метра. \r\nВсекидневникът припомня, че аржентинска подводница с 44 души екипаж изчезна безследно на 17 ноември. Впоследствие бе проведено мащабно търсене на морския съд, в което се включиха екипи на САЩ, НАСА, Русия, Германия, Бразилия, Великобритания, Франция и още няколко държави. \r\nПо-рано от Буенос Айрес обявиха, че прекратяват търсенето след двуседмични опити да бъде открит морският съд, чийто екипаж вече е останал без наличен на борда кислород. \r\n***", "date": "2017.12.04", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/12/04/2463581/pazardzhik-obshtinskiyat-uchenicheski-parlament-v-panagyurishte-zapochva-kampaniya-pod-mototo-preday-stara-hartiya-vzemi-nova-kniga.html", "text": "Учреденият Общински ученически парламент в Панагюрище започна работа и предвижда реализацията на различни интересни инициативи, каза за Радио „Фокус“ – Пазарджик ръководителят му Иванка Тодева. Тя обясни, че започват кампания съвместно с общинското звено по опазване на околната среда и водите. „Кампанията е под мотото „Предай стара хартия, вземи нова книга“. Освен това предвиждаме и провеждането на Коледен базар. Очаквам предложение от децата каква да бъде неговата кауза“, коментира Тодева. Тя допълни, че предстои и работа на децата по посока кариерно ориентиране. „Едно от най-интересните предложения на децата е за срещи с известни личности, които ги вдъхновяват. Такава среща ще се състои още преди Нова година“, допълни Тодева. През следващата година са предвидени срещи с представители на различни университети, а също и с представители на фирми от Панагюрище. „Тези срещи ще са полезни за по-големите ученици“, уточни Тодева.\r\nВаня НИКОЛОВА", "date": "2017.12.04", "title": "Пазарджик: Общинският ученически парламент в Панагюрище започва кампания под мотото „Предай стара хартия, вземи нова книга“"}
{"url": "http://www.focus-news.net/news/2017/12/04/2463582/sport-inter-pobedi-kievo-i-oglavi-klasiraneto-v-italianskata-seriya-a.html", "text": "Интер оглави класирането в италианската \"Серия А\", след като се наложи с 5:0 над Киево. Тимът на Лучано Спалети изпревари главните си съперници и в момента се намира на върха с 39 точки, една повече от втория Наполи две пред заемащия третото място Ювентус.  \r\nРезултати от останалите мачове от кръга:\r\nБеневенто – Милан – 2:2\r\nБолоня – Каляри – 1:1\r\nФиорентина – Сасуоло – 3:0\r\nСампдория – Лацио – 1:2", "date": "2017.12.04", "title": "Спорт: Интер победи Киево и оглави класирането в италианската \"Серия А\""}
{"url": "http://www.focus-news.net/news/2017/12/04/2463583/sport-marsel-hisher-specheli-parviya-gigantskiya-slalom-za-sezona.html", "text": "Австриецът Марсел Хишер спечели първия за сезона гигантски слалом от Световната купа по ски-алпийски дисциплини, състоял се на пистата в Бийвър Крийг. Световният шампион завърши след двете спускания с общо време от две 2:37:30 минути, с почти цяла секунда актив пред заелия второ място Хенрик Кристоферсен. На трета позиция остана германецът Щефан Луиц.", "date": "2017.12.04", "title": "Спорт: Марсел Хишер спечели първия гигантския слалом за сезона"}
{"url": "http://www.focus-news.net/news/2017/12/04/2463584/afp-tereza-mey-e-na-poseshtenie-v-bryuksel-v-ponedelnik.html", "text": "Британският премиер Тереза Мей пристига по-късно в понеделник на посещение в Брюксел, където ще проведе среща с председателя на Европейската комисия Жан-Клод Юнкер относно излизането на Великобритания от Европейския съюз, предава AFP. \r\nПо-рано председателят на Европейския съвет Доналд Туск заяви, че работният обяд с Мей е „абсолютният краен срок“ за постигането на напредък по някои проблеми около Брекзит. В противен случай желаното от Лондон начало на преговорите за търговско споразумение с ЕС ще бъде забавено. \r\nТереза Мей, британският преговарящ за Брекзит Дейвид Дейвис и още няколко официални лица ще присъстват на работен обяд в Брюксел с Юнкер, преговарящия от страна на ЕС Мишел Барние и други високопоставени представители на организацията. \r\nПо информация, съобщена от Даунинг Стрийт, премиера ще се срещне и с Доналд Туск. \r\nГлавните въпроси, които делегациите на Мей и Юнкер ще обсъдят, са сумата, която Великобритания трябва да плати за излизането си от ЕС (т.нар. \"сметка за развода\"), границата между Обединеното кралство и Република Ирландия и правата на европейските граждани на територията на Великобритания след Брекзит.   Цанко Цолов", "date": "2017.12.04", "title": "AFP: Тереза Мей е на посещение в Брюксел в понеделник"}
{"url": "http://www.focus-news.net/news/2017/12/04/2463585/pregled-na-mezhdunarodnite-novini-do-6-chasa-agentsiya-fokus.html", "text": "Британският премиер Тереза Мей пристига по-късно в понеделник на посещение в Брюксел, където ще проведе среща с председателя на Европейската комисия Жан-Клод Юнкер относно излизането на Великобритания от Европейския съюз. \r\nПо-рано председателят на Европейския съвет Доналд Туск заяви, че работният обяд с Мей е „абсолютният краен срок“ за постигането на напредък по някои проблеми около Брекзит. В противен случай желаното от Лондон начало на преговорите за търговско споразумение с ЕС ще бъде забавено. \r\nТереза Мей, британският преговарящ за Брекзит Дейвид Дейвис и още няколко официални лица ще присъстват на работен обяд в Брюксел с Юнкер, преговарящия от страна на ЕС Мишел Барние и други високопоставени представители на организацията. \r\nПо информация, съобщена от Даунинг Стрийт, премиера ще се срещне и с Доналд Туск. \r\nГлавните въпроси, които делегациите на Мей и Юнкер ще обсъдят, са сумата, която Великобритания трябва да плати за излизането си от ЕС (т.нар. \"сметка за развода\"), границата между Обединеното кралство и Република Ирландия и правата на европейските граждани на територията на Великобритания след Брекзит. \r\n*** САЩ и Южна Корея дадоха началото на най-мащабното си военновъздушно учение до сега, съобщиха в понеделник официални лица. Маневрите са започнати по-малко от седмица след като режимът в Пхенян извърши успешен тест на междуконтинентална балистична ракета. \r\nЕжегодното учение, което носи името „Бдителен ас“, ще продължи до петък. В него ще вземат участие и шест изтребителя тип F-22, разполагащи със стелт технология. Очаква се общият брой на военните самолети в тренировката да бъде над 230, а този на военните, най-вече от американската морска пехота и флот, да надхвърли 12 хил. души. Участващите летателни апарати ще оперират от общо осем летища на САЩ и Южна Корея в региона на полуострова. \r\nСпоред американската армия, съвместните тренировки имат за цел да подсилят подготовката и възможностите на двете военновъздушни сили и подсигурят мира и сигурността на Корейския полуостров. Северна Корея по-рано определи започнатото учение като провокация. \r\n*** Според генералния секретар на Арабската лига Ахмед Абул Гейт, ако американският президент Доналд Тръмп признае Йерусалим за столица на Израел, това ще засили фанатизма и насилието и никак няма да е в полза на мирния процес между Израел и Палестина. \r\n„Неприятен е фактът, че някои се опитват да предприемат тази стъпка без да се съобразяват с опасностите, които тя би донесла за стабилността в Близкия изток и целия свят“, заяви в неделя пред репортери в Кайро Гейт. \r\nПрез 1995 година САЩ приеха закон, според който смятат да преместят посолството си в Израел от Тел Авив в Йерусалим, но впоследствие всеки президент е отлагал окончателното действие в тази посока. Доналд Тръмп трябва да одобри ново такова отлагане в понеделник, но по-рано в някои медии се явиха слухове, че държавният глава смята да признае Йерусалим за столица на Израел. \r\n„Нищо не би оправдало такава стъпка, тя няма да служи за мира или стабилността, а вместо това ще даде сила на фанатизма и насилието“, коментира генералният секретар на Арабската лига. \r\n*** Неизвестни лица с качулки и военни униформи блокираха в неделя сградата на телевизия NewsOne в Киев. Това са съобщили от телевизионния канал на своята официална страница в социалната мрежа „Фейсбук“. Неидентифицираните лица са препречили входа и изхода на сградата с помощта на камиони и чували с пясък. \r\nГрупата е обявила, че не е съгласна с политиката на телевизията. Журналистите вече са сигнализирали на полицията и органите за сигурност. \r\nВ съобщението на собствениците във „Фейсбук“ се казва още, че според тях блокадата е извършена защото NewsOne е единственият телевизионен канал който е излъчил репортаж относно „походът за импийчмънт“ организиран от бившия губернатор на Одеса Михаил Саакашвили, впоследствие обявил се срещу президента на Украйна Петро Порошенко.  \r\nСаакашвили по-рано заяви, че има желание да се справи със „стария, корумпиран елит“ на Украйна. \r\n*** Националистическата формация спечели първия тур от вота на френския остров Корсика, полагайки основните за искане на по-големи автономни права от Париж. \r\nСпоред данни на вътрешното министерство оглавената от лидера на автономното правителство Жил Симеони \"Pe a Corsica\" е спечелила малко над 45% от гласовете за местното Народно събрание, докато партията на френския президент Еманюел Макрон „Република, напред!“ е четвърта като резултат и има подкрепата само на 11,26% от населението на острова. От формацията на държавния глава изразиха съжаление относно слабия резултат, като изразиха готовност да предприемат действия за повторно спечелване на гражданското доверие. \r\nВтори тур на изборите ще бъде проведен в неделя, 17 декември.  \r\n*** Премиерът на Израел Бенямин Нетаняху заяви в неделя, че проектозаконът, който предизвика протести в Тел Авив в събота, трябва да бъде преработен. Според текста на проекта, полицията би изгубила правото да публикува откритията си относно двете разследвания, които са ход срещу министър-председателя. \r\nНетаняху е обвиняем по два случая. Според първия той е получил неимоверно скъп подарък от богат местен бизнесмен, а според втория, премиерът се е опитвал да издейства по-благосклонно отразяване за себе си от страна на израелски вестник, срещу което Нетяняху щял да създаде пречки за друго, конкурентно на същия вестник печатно издание. \r\n„За да бъде дебатът относно проектозакона конструктивен и за да не се използва той за политическа пропаганда, поисках текстът да бъде преработен, така че да не включва конкретните случаи, за които съм разследван“, заяви Нетаняху. Според него, законът е имал за цел само и единствено да защити името на невинни граждани, които могат да бъдат обвинени за престъпление без да са го извършили, нещо, което според Нетаняху се случва всеки ден. \r\nВ петък срещу събота тълпа от около 20 хил. души се събра в Тел Авив, за изрази недоволството си относно проектозакона. \r\n***   Външният министър на Катар Шейх Мохамед бин Абдулрахман ал Тани съобщи, че емирът на страната Шейх  Тамим бин Хамад ал Тани ще участва на важната среща на високо равнище на Съвета за сътрудничество на Персийския залив, която ще се проведе следващата седмица.\r\nМинистърът заяви, че емирът е приел поканата да участва, въпреки най-голямата политическа криза в региона за последните години. „Ще участвам на министерската среща, а емирът на тази на високо равнище“, поясни той.\r\nАгенция „Фокус“ припомня: Преди месеци Саудитска Арабия, ОАЕ, Египет и Бахрейн скъсаха отношенията си с Катар, обвинявайки го, че финансира тероризма в региона и че изгражда отношения с регионалния им съперник Иран. Катар отрича обвиненията. \r\n***   Повече от 200 души са загинали при сблъсъците между шиитските бунтовници-хути от движението „Ансар Аллах“ и привържениците на бившия президент на Йемен Аби Абдула Салех в столицата на страната Сана, предава ТАСС, позовавайки се на местни медии.\r\nСблъсъците с употребата на тежки картечници, миномети и гранатомети продължават в столицата на Йемен от 29 ноември насам. В уличните боеве, които са обхванали много райони на града, привържениците на Салех значително са изтласкали хутите, изгонвайки ги от редица стратегически обекти и държавни учреждения. \r\nАгенция „Фокус“ припомня:  От август 2015 г. в Йемен се води противостоене между легитимните от гледна точка на световната общност власти на Йемен и метежните формирования на хутите, които досега подкрепяха силите, лоялни на Салех. Конфликтът премина в по-активна фаза, след като по молба на президента Абд Рабу Мансур Хади през март 2015 г. в конфликта се намеси водената от Саудитска Арабия международна коалиция. В момента метежниците контролират Сана, докато властите са обявили южното пристанище Аден за временна столица на страната. \r\n*** Поне 20 цивилни са загинали в сирийската провинция Източна Гута в неделя, след като правителствени сили са нанесли удар срещу контролирана от опозиционните сили територия, предава Anadolu Agency, като се позовава на данни от цивилната група за Сирийската гражданска защита, чийто членове са познати като т.нар. „Бели каски“, които действат в контролираните от опозицията територии.  Десетки други са ранени според информацията.   \r\nАгенцията припомня че Източна Гута попада в зоната за намаляване на военното напрежение, споразумение за която бе постигнато между Турция, Русия и Иран. \r\n***", "date": "2017.12.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/04/2463586/amerikanskiyat-poslanik-v-moskva-otnosheniyata-mezhdu-sasht-i-rusiya-shte-se-podobryat-sled-reshavaneto-na-krizata-v-ukrayna.html", "text": "Решаването на кризата в Украйна е от изключително важно значение за подобряването на двустранните връзки между Москва и Вашингтон, това е заявил американският посланик в Русия Джон Хънтсман в интервю за местно издание, предава ТАСС.\r\nПо думите на дипломата „ситуацията в Украйна поставя определени трудности и точно Украйна е може би най-важната тема, която би вдъхнала нов живот в двустранните отношения между Москва и Вашингтон. Поне по моя преценка, според  настроенията в САЩ в момента, Украйна е най-важното нещо нужно за подобряване на нашите отношения“ с Москва. \r\nПосланикът също така почерта, че разследването за руска намеса на американските президентски избори също е дало своя принос за охладените връзки между двете държави.    Цанко Цолов", "date": "2017.12.04", "title": "Американският посланик в Москва: Отношенията между САЩ и Русия ще се подобрят след решаването на кризата в Украйна"}
{"url": "http://www.focus-news.net/news/2017/12/04/2463587/deutsche-welle-po-nepotvardena-informatsiya-horst-zeehofer-shte-se-otkazhe-ot-premierskiya-post-na-bavariya.html", "text": "Премиерът на Бавария Хорст Зеехофер смята да се откаже от поста си като лидер на областта, но да запази позицията си на лидер на Християнсоциалния съюз, предава Deutsche Welle, като цитира непотвърдени данни от германски медии. По същата онформация в понеделник най-вероятно парламентарната група на ХСС в местния баварски парламент ще гласува тайно дали да се съгласи с предложението на Зеехофер. \r\nАко баварският премиер наистина се откаже от поста си, това ще бъде в периода до февруари 2018 г., но не и преди Съюза (ХДС/ХСС) да постигне коалиционно споразумение за федерално правителство.  Цанко Цолов", "date": "2017.12.04", "title": "Deutsche Welle: По непотвърдена информация, Хорст Зеехофер ще се откаже от премиерския пост на Бавария"}
{"url": "http://www.focus-news.net/news/2017/12/04/2463588/aktualna-patna-obstanovka.html", "text": "Пътните настилки в страната са предимно мокри по усойните места заледени и обработени.\r\nОграничена видимост поради мъгла: \r\n- до 30 м в районите на път II-53 Сливен-Стара река и на места по АМ Хемус /обл. София/;\r\n- до 50 м в районите на Малко Търново /обл. Бургас/ и Омуртаг /обл. Търговище/;\r\n- до 100 м в районите на АМ Тракия от км 12 до км 26 и „Златна рибка“ (път София-Самоков) /обл. София/, Априлци и Беклемето /обл. Ловеч/ и Берковица /обл. Монтана/. Това съобщиха от пресцентъра на Агенция \"Пътна инфраструктура\" (АПИ). \r\nОграничения за товарни автомобили: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления: \r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът II-15: Временно движението по път II-15 Мизия - Оряхово в района на км 74+000 се извършва двупосочно в една лента, поради наличие на земна маса на пътното платно. Участъкът е сигнализиран с пътни знаци. Срок до 04.12.2017 г. \r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 04.12.2017 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път II-86 Смолян - Мадан в участъка Влахово – Подвис при км 109+700 се осъществява в една лента, поради срутване на скална маса на пътното платно. Участъкът е сигнализиран с пътни знаци. Срок до 04.12.2017 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.04", "title": "Актуална пътна обстановка"}
{"url": "http://www.focus-news.net/news/2017/12/04/2463589/sofiya-13-signala-za-padnali-kloni-sa-polucheni-tazi-nosht.html", "text": "През тази нощ екипи на Дирекция „Аварийна помощ и превенция” са реагирали на 13 сигнала за паднали клони, съобщиха от пресцентъра на Столична община. Направени са няколко обхода на водни обекти и критични места. Районните администрации продължават наблюдението на речните корита. Нивата на реките се понижават. Продължава контролираното изпускане на язовир „Суходол” 2. Към момента градския транспорт се движи нормално по всичките си маршрути.\r\nВъв връзка с валежа от сняг в момента снегопочистващата техника е разположена в готовност на определените местостоянки в града и част от машините извършват разпръскване на смеси срещу заледяване на опасни и стръмни пътни участъци и мостове. В планината Витоша е възложено опесъчаване на планинските пътища „Бояна – Златни мостове” и „Драгалевци – Алеко”. \r\nОчаква се понижение на температурите през деня.", "date": "2017.12.04", "title": "София: 13 сигнала за паднали клони са получени тази нощ"}
{"url": "http://www.focus-news.net/news/2017/12/04/2463590/predstoyashti-mezhdunarodni-sabitiya-za-4-dekemvri-agentsiya-fokus.html", "text": "Британският министър-председател Тереза Мей ще проведе среща с председателя на Европейската комисия Жан-Клод Юнкер.\r\n***  Бившият каталунски лидер Карлес Пучдемон и четирима министри от неговото правителство ще се явят пред съда в Белгия, за да оспорят издадената от Испания заповед за ареста им по обвинения в подклаждане на бунт след референдума за независимостта на Каталуния. \r\n***    Генералният секретар на НАТО Йенс Столтенберг ще проведе пресконференция в навечерието на срещата на външните министри на Алианса, по време на която ще се обсъдят темите свързани със Северна Корея, Русия, тероризма и разширяването. \r\n*** Министрите на финансите от Еврозоната ще решат кой да заеме мястото на оттеглящия се председател Йерун Диселблум.  \r\n*** Външните министри на Вишеградската четворка ще проведат среща с колегите си от България, Хърватия, Гърция, Румъния, Сърбия и Словения.   \r\n*** Президентът на САЩ Доналд Тръмп ще обяви решението си дали да премести посолството на страната в Израел от Тел Авив в Йерусалим.\r\n***   Армиите на Южна Корея и на САЩ започват своето съвместно учение \"Бдителен ас\". \r\n***", "date": "2017.12.04", "title": "Предстоящи международни събития за 4 декември ( Агенция „Фокус“ )"}
{"url": "http://www.focus-news.net/news/2017/12/04/2463591/predstoyashti-sabitiya-v-stranata-za-4-dekemvri-agentsiya-fokus.html", "text": "***\r\nОт 11.00 часа, в зала „Триадица“ на Гранд хотел София, министърът на туризма Николина Ангелкова ще участва в представянето на първата българска услуга в търсачката на Вайбър, която е съвместен проект между Министерството на туризма и iLoveBulgaria.\r\n***\r\nОт 11.00 часа, във фоайето на Министерство на правосъдието, министър Цецка Цачева ще даде брифинг, на който ще бъде представено становището на работната група към Министерството на правосъдието относно собствеността на имотите на семействата на починалите царе Фердинанд І и Борис ІІІ и на техните наследници. В брифинга ще вземат участие още министърът на регионалното развитие и благоустройство Николай Нанков и Атанас Кацарчев, началник на кабинета на министъра на земеделието, храните и горите.\r\n***\r\nОт 09.00 часа, в Дома на Европа (ул. Г. С. Раковски 124),  Експерти на Европейската комисия ще представят в София подробности за приетото съобщение за \"Бъдещето на прехраната и селското стопанство\". \r\n***\r\nОт 09.30 часа II състав на Софийски градски съд ще проведе съдебно заседание по делото срещу прокурор Димитър З., обвинен в престъпление по чл. 143, ал. 1 и чл. 338, ал.1 от Наказателния кодекс. \r\n***\r\nОт 10.00 часа в сграда „Кепитъл Форд“ (бул. „Цариградско шосе“ 90) на заключителната конференция  ще бъдат представени изпълнените проекти и основните резултати по Програма БГ 12 „Домашно насилие и насилие, основано на полов признак“ и Програма БГ 13 „Взаимодействие в рамките на Шенген и борба с организираната престъпност, в т.ч. трафик на хора и странстващи престъпни групи“, реализирани с подкрепата на Норвежкия финансов механизъм 2009-2014. \r\n***\r\nОт 10.00 часа XVI състав на Специализирания съд ще проведе съдебно заседание по делото срещу Нели Н., Юлиан Х., Али Ч. и Мирослав С., обвинени в организиране и ръководене на организирана престъпна група. \r\n***\r\nОт 10.00 до 17.30 часа в Конферентната зала на УНСС ще се проведе пресконференция на тема: „Балканите след референдума в Турция, рисковете от политиката на неоосманизъм и ислямизация и следствията за България и тракийските българи“. \r\n***\r\nОт 11.00 часа, в Пресклуб България, Българска федерация по таекуондо WTF ще даде пресконференция преди Европейското първенство на олимпийските категории, на което София е домакин от 7 до 9 декември в зала „Фестивална“.\r\n***\r\nОт 11.00 часа, в залата на 11-ия етаж, ще се проведе пресконференция на КНСБ, на която ще бъде обсъдено увеличението на заплатите през 2017 година и какви са очакванията в бюджетния и реалния сектор за възнагражденията през 2018 година. \r\n***\r\nОт 13.00 часа, VI състав на Специализирания наказателен съд ще заседава по делото срещу Пенчо Ч., обвинен в незаконно превеждане през граница. \r\n***\r\nОт 13.30 часа, 30-ти състав на Софийски градски съд ще заседава по делото срещу Антон Г. (бивш зам.-министър на транспорта), Илия И. (бивш депутат от ДПС) и Огнян Г. (обвинен в безстопанственост). \r\n***\r\nОт 18.00 часа, в Аулата на СУ \"Св. Кл. Охридски“, ще се състои премиерата на книгата на проф. Христо Пимпирев „Антарктида – Студеният юг“. \r\n***\r\nОт 18.30 часа ще бъде открита авторската изложба на художника Валентин Дончевски, озаглавена „Под Знака на Кръста“, в „Галерия 900“ на Ордена на Рицарите Тамплиери на Йерусалим-Велик Приорат България (ул. „Богатица“ № 10). \r\n***\r\nОт 09.00 часа в зала № 1 на Районен съд –Асеновград ще се гледа делото срещу Веселин Хр., обвинен за извършване на непристойни действия на обществено място, също за причиняване на лека телесна повреда по хулигански подбуди.\r\n***\r\nОт 11.30 часа кметът на Бургас Димитър Николов ще открие модерния учебен център „Академия Европа“ в двора на ОУ „Любен Каравелов“ в ж.к. „Възраждане“. \r\n***\r\nОт 14.30 часа в Районен съд – Бургас ще се проведе заседание по делото срещу 25-годишния Живко К., който ритна и нанесе средна телесна повреда на възрастна жена на автобусна спирка в града. \r\n***\r\nОт 11.30 часа, в зала 446 на Икономически университет – Варна, ще се проведе кръгла маса на тема „Възможности за развитие на туризма в община Дългопол“. \r\n***\r\nОт 13.30 часа, в централата на БСП на ул. „Македония“ 33 във Варна, народните представители от ПГ на „БСП за България“ проф. Анелия Клисарова и Иван Иванов ще проведат приемна за граждани. \r\n***\r\nОт 10.00 часа в Пресклуб на БТА – Велико Търново ще се проведе пресконференция на община Лясковец. \r\n*** \r\nОт 11.30 часа Великотърновският апелативен съд ще заседава по делото за кражба на ценни експонати от Исторически музей в град Бяла.\r\n***\r\nКметът на Община Видин Огнян Ценков ще придружи заместник-министъра на регионалното развитие и благоустройството Валентин Йовев при посещението му в СУ „Цар Симеон Велики” – от 12.00 ч. и в ППМГ „Екзарх Антим I” – от 12.30 ч. По-късно, в 14.00 ч. той ще се включи в работната среща, която заместник-министърът ще проведе с областния управител на Видин Албена Георгиева, кметове на общини от областта и председатели на общински съвети, в Конферентния център на Областна администрация.\r\n*** \r\nОт 17.30 часа\tпред сградата на Община Горна Оряховица ще бъдат запалени светлините на Коледната елха. Ще бъде представен детският спектакъл  „Откраднатите ботуши на Дядо Коледа“ на Държавен куклен театър -  Габрово, след което ще последват празнични илюминации.\r\n***\r\nОт 11.00 часа в малката заседателна зала на Община Добрич ще се проведе награждаване на победителите от Конкурс за коледна картичка. \r\n***\r\nОт 13.30 часа в СУ „П. Р. Славейков“ ще се проведе информационна среща и представяне на платформите ЕВРОДЕСК и Младежки портал и презентация за Time to Move. \r\n*** \r\nОт 15.00 часа ще се проведе традиционна щафета „Бягането“ с ученици от СУ „Иван Момчилов“ като част от програмата за отбелязване 140 години от освободителните боеве край Елена.\r\n***\r\nВ 17.00 часа на пл. „20-ти юли“ тържествено ще бъдат запалени светлините на коледната елха. Подготвена е музикална програма.\r\n***\r\nОт 10.00 часа в залата на областна администрация ще се проведе среща от обучително-информационната кампания срещу наводненията. В срещата ще участват представители на институциите  от областите Перник и Кюстендил.\r\n***\r\nОт 13.00 часа в читалище „Братство” ще се състои концерт по повод Международния ден на хората с увреждания.\r\n***\r\nОт 10.00 до 12.00 часа в офиса на ГЕРБ, намиращ се на адрес: Монтана, бул. „Трети март“ №39, ет.1, народните представители от ГЕРБ Дилян Димитров и Ирена Димова организират приемен ден в града. \r\n***\r\nЗаместник-министърът на регионалното развитие и благоустройството Валентин Йовев ще провери ремонта на път ІІІ-102 Превала - Бели мел – Монтана, в област Монтана. На инспекцията ще присъстват и председателят на УС на АПИ инж. Дончо Атанасов и областният управител на Монтана Росен Белчев. След проверката в 10.30 часа е предвиден брифинг, който ще се състои на паркинга на язовирната стена на язовир „Огоста“. \r\n***\r\nВ 11.00 часа на 8-я етаж в Клиниката по урология в УМБАЛ “Пловдив”  ще бъде представен нов апарат за миниинвазивна хирургия, на който ще се обучават студенти. \r\n***\r\nОт 11.30 часа в Археологическия музей в Пловдив ще се открие изложбата „Монетно златно съкровище от Карлово”. Събитието е по случай 135 години от основаването на музея. \r\n***\r\nОт 17.30 часа в Балабановата къща ще бъде официално открита изложбата Старинните къщи на Пловдив – разпиляна броеница от бисери“ на арх. Славчо Мерджанов.\r\n***\r\nОт 09.30 до 10.30 часа в Пресклуба на БТА – Плевен ще се проведе пресконференция на Мартин Митев – председател на Общински съвет – Плевен. \r\n***\r\nОт 11.00 часа в зала 308 на Община Разград ще се проведе пресконференция по повод културните събития през месец декември. \r\n***\r\nОт 11.00 до 12.30 часа, в Заседателната зала на Община Рила, Народният представител от ГЕРБ Кирил Калфин организира изнесена приемна за граждани. \r\n*** \r\nОт 16.00 часа в на Камерната сцена в ПБНЧ „Еленка и Кирил д. Аврамови“ ще се състои концерт на Детски хор „Дъга“ по повод 5 години от създаването му.\r\n***\r\nОт 11.00 часа, кметът Николай Мелемов ще даде регулярна пресконференция в 247 зала на Oбщина Смоля. \r\n***\r\nОт 16.30 часа на амфитеатъра на Новия център в Смолян ще бъдат запалени светлините на коледната елха. \r\n***\r\nОт 10.00 часа в общинската зала „П. Р. Славейков“ в Стара Загора ще се проведе поредната дискусия от Националната кампания на вестник „Стандарт” и Конфедерацията на работодателите и индустриалците в България (КРИБ) „Да! На българската икономика”.\r\n***\r\nОт 19.00 часа в Драматичен театър „Гео Милев“ – Стара Загора ще се проведе спектакълът „За сушата и сватбите“ по Елин Пелин. \r\n***\r\nОт 14.00 часа в залата на театър „Иван Димов“ ще се проведе поздравителен концерт с участието на клубовете на хората с увреждания в Хасково, Духовия  и Народния оркестър към общината и децата от Детска градина 22 „Звънче“ по повод Международния ден на хората с увреждания – 3 декември.\r\n*** \r\nОт 11.00 часа на 4 декември във фоайето на втория етаж на РБ “Стилиян Чилингиров” ще бъде открита  изложба на детски рисунки, посветени на Коледа и Нова година.\r\n*** \r\nОт 11.00 часа в изложбената зала на РБ „Ст. Чилингиров“ ще бъде представена фотоизложба на Венцислав Илиев „Мароко през погледа на пътешественика“.\r\n*** \r\nОт 17.00 часа в къща музей „Добри Войников“ ще се състои награждаването на участниците в конкурса „Свободата и българите“.", "date": "2017.12.04", "title": "Предстоящи събития в страната за 4 декември (Агенция „Фокус“)"}
{"url": "http://www.focus-news.net/news/2017/12/04/2463592/nimh-temperaturite-shte-se-ponizhat-maksimalnite-shte-sa-mezhdu.html", "text": "Днес вятърът в цялата страната ще се ориентира от северозапад, ще се усили и температурите навсякъде ще се понижат.  Максималните ще са между 3° и 8°, в югоизточните райони - малко по-високи. Това съобщи за Агенция \"Фокус\" дежурният синоптик Анна Дякова от Националния институт по метеорология и хидрология (НИМХ) към Българската академия на науките (БАН) . На места, главно в Източна България ще превали слаб дъжд, а в западните планински райони и Предбалкана, с понижението на температурите – слаб сняг. От северозапад преваляванията бързо ще спрат, а облачността временно ще се разкъса и намалее. По Черноморието ще е облачно със слаби валежи от дъжд. Ще духа до умерен северозападен вятър. Максималните температури ще са 8°-10°. Температурата на морската вода е 12°-13°. Вълнението на морето ще бъде е 1-2 бала.В планините ще е облачно с валежи от сняг. Ще духа умерен до силен северозападен вятър. Максималната температура на 1200 метра ще е около 3°, на 2000 метра - около минус 4°.", "date": "2017.12.04", "title": "НИМХ: Температурите ще се понижат - максималните ще са между 3° и 8°"}
{"url": "http://www.focus-news.net/news/2017/12/04/2463593/darzhavniyat-glava-rumen-radev-shte-bade-na-poseshtenie-vav-frantsiya-po-pokana-na-prezidenta-emanyuel-makron.html", "text": "Държавният глава Румен Радев ще бъде от 4 до 6 декември на работно посещение във Френската република по покана на президента Еманюел Макрон. Това съобщиха от прессекретариата на държавния глава. Визитата е продължение на диалога на най-високо равнище между България и Франция след срещата на двамата президенти в двореца Евксиноград през август т.г. \r\nНа 4 декември Румен Радев и Еманюел Макрон ще проведат среща в Елисейския дворец, във фокуса на която се очаква да бъдат двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз.   \r\nПрезидентът Радев ще посети Европейската космическа агенция и ще разговаря с нейния директор Йохан Вьорнер, след което ще се срещне с представители на българската общност във френската столица.   \r\nНа 5 декември държавният глава ще проведе работна среща в сградата на българското посолство с представители на френския бизнес и ще представи възможностите за инвестиции в България.  \r\nВ Париж Румен Радев ще проведе срещи с генералния директор на Организацията за образование, наука и култура на ООН (ЮНЕСКО) Одре Азуле, както и с генералния секретар на Организацията за икономическо сътрудничество и развитие Анхел Гурия.   \r\nНа 6 декември президентът Румен Радев ще посети базата на френските Военновъздушни сили в Сен-Дизие и ще изпълни полет на изтребител „Рафал“. Поканата към българския държавен глава беше отправена по време на посещението на президента Еманюел Макрон през август т.г. в България.", "date": "2017.12.04", "title": "Държавният глава Румен Радев ще бъде на посещение във Франция по покана на президента Еманюел Макрон"}
{"url": "http://www.focus-news.net/news/2017/12/04/2463594/ministarat-na-turizma-nikolina-angelkova-shte-uchastva-v-predstavyaneto-na-parvata-balgarska-usluga-v-tarsachkata-na-viber-na-4-dekemvri.html", "text": "Министърът на туризма Николина Ангелкова ще участва в представянето на първата българска услуга в търсачката на Viber, която е съвместен проект между Министерството на туризма и iLoveBulgaria. Това съобщиха от пресцентъра на министерството. Презентации ще представят Атанас Райков, директор бизнес развитие на Viber за Централна и Източна Европа и страните от ОНД и директор в направление Телеком партньорства, и Веселин Василев, изпълнителен директор на iLoveBulgaria. Събитието ще се проведе днес от 11.00 часа в Гранд хотел София, зала „Триадица”.", "date": "2017.12.04", "title": "Министърът на туризма Николина Ангелкова ще участва в представянето на първата българска услуга в търсачката на Viber на 4 декември"}
{"url": "http://www.focus-news.net/news/2017/12/04/2463595/ministar-tsetska-tsacheva-shte-dade-brifing-vav-vrazka-sas-sobstvenostta-na-tsarskite-imoti.html", "text": "Министърът на правосъдието Цецка Цачева ще даде брифинг от 11.00 часа във фоайето на Министерството. Това съобщиха от пресцентъра на Министерство на правосъдието. Темата на брифинга е становището на работната група към Министерството на правосъдието относно собствеността на имотите на семействата на починалите царе Фердинанд І и Борис ІІІ и на техните наследници.\r\nВ брифинга ще вземат участие още министърът на регионалното развитие и благоустройство Николай Нанков и Атанас Кацарчев, началник на кабинета на министъра на земеделието, храните и горите.", "date": "2017.12.04", "title": "Министър Цецка Цачева ще даде брифинг във връзка със собствеността на царските имоти"}
{"url": "http://www.focus-news.net/news/2017/12/04/2463596/ekathimerini-liderat-na-gratskata-partiya-nova-demokratsiya-obeshta-da-ne-dava-upravlenski-postove-na-rodnini.html", "text": "Лидерът на гръцката партия „Нова демокрация“ Кириакос Мицотакис обеща да не дава управленски постове на свои роднини, ако неговата консервативна формация дойде на власт, пише гръцкото електронно издание Ekathimerini.  \r\n„Знам че е трудно и може би нечестно, особено за Дора, която даде толкова много за партията“, заяви лидерът по време на интервю за изданието, визирайки бившия външен министър Дора Бакоянис, неговата сестра. \r\nВ рамките на интервюто Мицотакис разкритикува остро икономическата политика на премиера Алексис Ципрас, като според него управляващата лява коалиция води страната към „четвърти меморандум“. Консервативният политик припомни, че Ципрас е дошъл на власт обещавайки да скъса меморандумите за международните заеми, но вместо това ги е подписал. „Той наистина предаде всичко на кредиторите и стана молител пред тези, които отричаше в продължение на години“, добави още Мицотакис.  Цанко Цолов", "date": "2017.12.04", "title": "Ekathimerini: Лидерът на гръцката партия „Нова демокрация“ обеща да не дава управленски постове на роднини"}
{"url": "http://www.focus-news.net/news/2017/12/04/2463597/zamestnik-ministar-valentin-yovev-shte-poseti-montana-i-vidin.html", "text": "Заместник-министърът на регионалното развитие и благоустройството Валентин Йовев ще провери ремонта на път ІІІ-102 Превала - Бели мел – Монтана, в област Монтана. Това съобщиха от пресцентъра на Министерство на регионалното развитие и благоустройството. На инспекцията ще присъстват и председателят на УС на АПИ инж. Дончо Атанасов и областният управител на Монтана Росен Белчев. След проверката в 10.30 часа е предвиден брифинг, който ще се състои на паркинга на язовирната стена на язовир „Огоста“. \r\nВ 12.00 часа заместник-министър Йовев ще посети СУ „Цар Симеон Велики“ и в 12.30 часа - ППМГ „Екзарх Антим І“ в град Видин. \r\nВ 14.00 часа в Областната администрация на Видин Валентин Йовев ще проведе работна среща с областния управител на Видин Албена Георгиева, кметове на общини от областта, председатели на общински съвети. След срещата, около 15.00 часа, е предвиден брифинг. \r\nОт 18.30 часа заместник-министър Валентин Йовев ще посети село Бутан.", "date": "2017.12.04", "title": "Заместник-министър Валентин Йовев ще посети Монтана и Видин"}
{"url": "http://www.focus-news.net/news/2017/12/04/2463598/sofiya-ekip-na-pbzn-e-proveril-problem-sas-zahranvaneto-v-zhilishtna-sgrada-v-kv-geo-milev.html", "text": "Екип на \"Пожарна безопасност и защита на населението\" (ПБЗН) е проверил проблем със захранването в жилищна сграда в кв. „Гео Милев“.  Това съобщиха за Агенция „Фокус“ от пресцентъра на МВР.  Проблемът е възникнал от електрически контакт. Сигналът за случилото е постъпил към 6.50 часа. Няма данни за пострадали хора и имущество. \r\nДеница КИТАНОВА", "date": "2017.12.04", "title": "София: Екип на ПБЗН е проверил проблем със захранването в жилищна сграда в кв. „Гео Милев“"}
{"url": "http://www.focus-news.net/news/2017/12/04/2463599/gd-granichna-politsiya-intenziven-e-trafikat-za-tovarni-avtomobili-na-izhoda-na-gkpp-kapitan-andreevo-i-v-dvete-posoki-na-gkpp-dunav-most-ruse.html", "text": "Интензивен е трафикът за товарни автомобили на изхода на ГКПП „Капитан Андреево“ и в двете посоки на ГКПП „Дунав мост-Русе“. Това съобщиха от пресцентъра на ГД „Гранична полиция“. Данните са към 6.00 часа. Движението на границите със Сърбия, Македония и Гърция се извършва нормално.", "date": "2017.12.04", "title": "ГД „Гранична полиция“: Интензивен е трафикът за товарни автомобили на изхода на ГКПП „Капитан Андреево“ и в двете посоки на ГКПП „Дунав мост-Русе“"}
{"url": "http://www.focus-news.net/news/2017/12/04/2463600/pravoslavnata-tsarkva-chestva-pametta-na-sv-velikomachenitsa-varvara-i-na-prep-yoan-damaskin.html", "text": "На 4 декември Православната Църква чества паметта на св. великомъченица Варвара и на преп. Йоан Дамаскин. В столичния храм „Преображение Господне“ /кв. \"Лозенец\"/ се намира частица от светите мощи на светицата. Ето защо, този ден се отбелязва като втори храмов празник на известната столична църква, предаде репортер на Агенция \"Фокус\". \r\nПо този повод днес, с благословението на Негово Светейшество Българския патриарх и Софийски митрополит Неофит, празничната св. Литургия ще бъде оглавена от Негово Високопреподобие архимандрит Василий – протосингел на Софийска епархия. Начало на св. Литургия – 9:00 часа. \r\nНикола ПETKOВ", "date": "2017.12.04", "title": "Православната Църква чества паметта на св. великомъченица Варвара и на преп. Йоан Дамаскин"}
{"url": "http://www.focus-news.net/news/2017/12/04/2463601/sofiya-122-snegopochistvashti-mashini-sa-v-gotovnost-za-rabota-vav-vrazka-s-valezhite-ot-snyag-v-grada.html", "text": "Започнаха обработки с разпръскване на смеси срещу заледяване във връзка с валежите от сняг в София, съобщиха от пресцентъра на Столична община. Обработват се опасни и стръмни пътни участъци, мостове и трасета, по които се движи масовият градски транспорт. Работи се в райони като Овча купел, Слатина, Витоша и други. В готовност са 122 снегопочистващи машини. Опесъчаване е направено в планинските пътища „Бояна – Златни мостове” и „Драгалевци – Алеко”.\r\nНапомняме на шофьорите да използват автомобилите си оборудвани за движение при зимни условия и да карат със съобразена скорост. \r\nГрадският транспорт се движи по обичайните си маршрути.", "date": "2017.12.04", "title": "София: 122 снегопочистващи машини са в готовност за работа във връзка с валежите от сняг в града"}
{"url": "http://www.focus-news.net/news/2017/12/04/2463602/sofiya-vavezhda-se-vremenna-organizatsiya-na-dvizhenieto-vav-vrazka-s-kontsert-v-zala-arena-armeets.html", "text": "Въвежда се временна организация на движението във връзка с концерт в зала „Арена Армеец“. Това съобщиха от пресцентъра на Столична община. От 19.00 часа до 22.00 часа на 4 декември се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площада на авиацията. Спирките на градския транспорт не се засягат.", "date": "2017.12.04", "title": "София: Въвежда се временна организация на движението във връзка с концерт в зала „Арена Армеец“"}
{"url": "http://www.focus-news.net/news/2017/12/04/2463603/stara-zagora-vazmozhnostite-za-investitsii-i-industrialna-zona-zagore-shte-badat-diskutirani-v-grada.html", "text": "В Общинската зала „П.Р. Славейков” в Стара Загора ще се проведе поредната дискусия от Националната кампания на вестник „Стандарт” и Конфедерацията на работодателите и индустриалците в България (КРИБ) „Да! На българската икономика” днес от 10.00 часа. Това съобщиха от пресцентъра на Община Стара Загора. Домакин на дискусията ще бъде кметът на Стара Загора Живко Тодоров. В нея ще участват министърът на икономиката Емил Караниколов, представители на държавни изпълнителни агенции, кметове от област Стара Загора. \r\nДебатът ще включва темите:\r\n•\tСтара Загора – Възможности за инвестиции и регионален икономически растеж. Привличане на чужди инвеститори\r\n•\tИндустриална зона „Загоре“ - потенциал и европейски модел на обособяване \r\n•\tПътна инфраструктура – възможности за разширяване и модернизиране на пътищата, които свързват индустриалния квартал на града с магистрала „Тракия”\r\n•\tКадрите – проблем № 1 за бизнеса.\r\nЗа дискусията са поканени представители на бизнеса, работодателските организации, компании, банки, председатели на браншови и синдикални организации, представители на законодателната и местната власт и на научните среди.", "date": "2017.12.04", "title": "Стара Загора: Възможностите за инвестиции и индустриална зона „Загоре“ ще бъдат дискутирани в града"}
{"url": "http://www.focus-news.net/news/2017/12/04/2463604/dubrovnik-times-do-2019-godina-shte-ima-direktni-poleti-mezhdu-harvatiya-i-yuzhna-koreya.html", "text": "До 2019 година ще има директни полети между Южна Корея и хърватската столица Загреб, пише сайтът Dubrovnik Times. \r\nОфициално лице от авиолиниите Jin Air на Южна Корея разкри, че частната компания има планове да включи 52 нови летища към дестинациите на фирмата до 2020 г., когато ще бъде установена директна връзка с Букурещ и Белград, докато през 2019 г. Сеул ще бъде свързан с Будапеща и Загреб. \r\nНовите полети биха помогнали за разширяване на зимния туризъм в Хърватия. През 2016 г. над 377 хил. южнокорейци са посетили балканската страна, като двете най-популярни дестинации са били Дубровник и Плитвишките езера.  По-голямата част от тази цифра посетители са разглеждали забележителностите на Хърватия извън летния период. Всъщност една четвърт от многобройните туристи в Дубровник този ноември са били от Южна Корея. \r\nИзданието припомня, че националните авиолинии на Южна Корея предлагаха ограничен брой на полети между Загреб и Сеул, но от 2019 г. с допълнителните пътувания броят на посетителите ще бъде по-голям, а притокът на хора по-стабилен.  Цанко Цолов", "date": "2017.12.04", "title": "Dubrovnik Times: До 2019 година ще има директни полети между Хърватия и Южна Корея"}
{"url": "http://www.focus-news.net/news/2017/12/04/2463605/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район, съобщиха от пресцентъра на партията.\r\nМенда Стоянова – председател на Комисията по бюджет и финанси в 44-тото Народно събрание, – ще се срещне с граждани от 16.00 в централния офис на ПП ГЕРБ на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, - от 16.30 часа в офиса на ПП ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, - от 16.00 часа в партийния офис на ул. „Стефан Стамболов” № 21.\r\nСпас Гърневски - заместник-председател на Комисията за борба с корупцията, конфликт на интереси и парламентарна етика, - от 16.00 в офиса на ПП ГЕРБ на ул. „Коста Паница” № 5.", "date": "2017.12.04", "title": "Пловдив: Народните представители от ГЕРБ ще проведат приемни с граждани"}
{"url": "http://www.focus-news.net/news/2017/12/04/2463606/nedyalko-slavov-oblasten-upravitel-na-smolyan-uspokoyava-se-situatsiyata-v-devin-i-smolyan-no-bedstvenoto-polozhenie-v-dvete-obshtini-ostava.html", "text": "Успокоява се ситуацията в Девин и Смолян, но бедственото положение в двете общини остава. Това каза за Агенция „Фокус“ областният управител на Смолян Недялко Славов във връзка  с обявеното бедствено положение в Община Смолян и Община Девин заради обилните валежи. Той поясни, че бедственото положение ще бъде в сила до окончателното отстраняване на щетите и до осигуряване на достъп до населените места. „Визирам най-вече село Мугла. Там е свлачището е най-сериозно и ще отнеме няколко дена, докато се осигури достъп до селото“, коментира Славов.  Областният управител обясни, че ще се осигури доставка на продукти от първа необходимост за село Мугла. По думите му свлачището е толкова сериозно, че вероятно ще се наложи да се прави заобикаляне по друг маршрут.  Недялко Славов обясни, че  вследствие на валежите има паднали камъни и шофьорите трябва да бъдат внимателни. „На много места поради паднали камъни  преминаването е в едната посока“, посочи Славов.  Той поясни, че температурите в областта са се понижили рязко през нощта и препоръча на хората да бъдат внимателни.  По отношение на бедствието в Община Девин, областният управител коментира, че  там няма нещо сериозно, нито сигнали на граждани през нощта. „За евакуация на хора не можем да говорим“, допълни Славов. Областният управител увери, че няма притеснение за речните нива и населени места без електрозахранване.\r\nДеница КИТАНОВА", "date": "2017.12.04", "title": "Недялко Славов, областен управител на Смолян: Успокоява се ситуацията в Девин и Смолян, но бедственото положение в двете общини остава"}
{"url": "http://www.focus-news.net/news/2017/12/04/2463607/pregled-na-osnovnite-temi-v-starozagorskiya-pechat.html", "text": "„Известен хърватски професор ще оперира днес в УМБАЛ \"Киркович“ е водещо заглавие от страниците на вестник „Старозагорски новини“. Проф. д-р Томислав Баудоин, президент на хърватското общество по ринология и ръководител на Референтния център по детска оториноларингология към Министерството на здравеопазването на Република Хърватска, гостува днес, 4 декември, на Медицинския факултет в Стара Загора, съобщиха от пресцентъра на Факултета. Известният хърватски професор работи в прочутата загребска болница, създадена от Ордена на \"Милосърдните сестри на Свети Викентий\" през 1846 година. Чете лекции в Медицинския факултет в Загребския университет. Сутринта в УМБАЛ \"Киркович\" проф. Баудоин ще оперира жена с хроничен риноситуит с носна полипоза чрез ендоскопска синус хирургия. Според него едно от най-големите постижения в областта на ринологията е постигнато чрез развитието на ендоскопска синусова хирургия, особено навигационна ендоскопична хирургия, която позволява бързо обучение, като същевременно намалява вероятността от усложнения и грешки. Тази хирургия се подпомага от навигационна система, така че хирургическата позиция се следи не само ендоскопски, но и в три равнини на CT изображения, подобно GPS. В клиниката на \"Милосърдните сестри на Свети Викентий\" в Загреб, в сътрудничество с немската компания \"Карл Сторц\", е създаден Център за навигационна ендоскопична синусова хирургия с идеята, че цялата ендоскопична операция на синусите, от най-прости до най-сложни, винаги да е под контрола на навигацията. Това подобрява и увеличава ефикасността на операцията. Над 30 лекари от европейски страни вече са специализирали в Центъра. Следобед от 13:00 часа проф. д-р Томислав Баудоин ще изнесе пред студенти и специализанти лекция на тема: \"Заболявания на носа и околоносните кухини - диагностика и лечение\". В близко бъдеще в УМБАЛ \"Киркович\" - Стара Загора, се очакват и други европейски светила. В края на миналата седмица здравното заведение получи апаратура от дарителската кампания под егидата на президента на Р България - \"Българската Коледа\", която миналата година беше посветена на детското и майчино здравеопазване. Доставената нова апаратура е в областта на кардиологичната и образна диагностика. \r\n„Менте ходжа \"разваля магии\" в Гълъбово“ е друго заглавие от страниците на ежедневника. Самопредставящ се като \"най-младия ходжа в България\" мъж предлага срещу 60 лв. разваляне на черни магии, съдействие за излекуване на бездетство и още всевъзможни \"услуги\" на територията на eнергийния град Гълъбово. Твърдящият, че е роден в село Бенковски, община Златоград, 38-годишен Алейдин Тахиров е дал за връзка два мобилни номера, като е предплатил няколко автоинтервюта в местни електронни медии. В тях той твърди, че открил \"дарбата\" си да лекува и да помага на изпаднали в беда през 2002 година, когато за близо седмица изпаднал в будна кома, макар никога преди това да не е боледувал. \"Лекарите в Златоград дори не вярваха, че ще оживея. Тогава - като на сън, ми се яви един много възрастен човек с бяла дълга брада, който ми проговори не на арабски или турски, а на български - може би защото съм българин-мохамеданин, помак, с което се гордея. Реших, че ми се е явил Господ Аллах, който ми каза: \"Алейдинчо, оттук нататък ще те даря с такава дарба, която ще ти позволява да гледаш на хората, да им помагаш, да откриваш болести, да разваляш магии, но в никакъв случай ти няма да правиш магии\", сърцераздирателно разказва ходжата. И добавя, че е получил специалното си образование в ислямски институт. Тахиров твърди още, че сред потърсилите съдействието му са бившият президент Петър Стоянов, съпругата му Антонина, певиците Николина Чакърдъкова, Поли Паскова, Глория, както настоящи и бивши политици. \"Никога не бих приел Ахмед Доган и Волен Сидеров, защото смятам, че те са най-големите шарлатани и безбожници\", настоява Тахиров, а по телефона уточнява, че може да помогне само при лична среща в Гълъбово, където е отседнал за броени дни. \"Не познавам такъв човек, абсурдно е да твърди, че на неговата възраст 38-39 години е най-младият ходжа, имаме съвсем млади имами на по 20, 21 години!\", коментира Районният мюфтия на Стара Загора Турхан Хасан. Той лично остана изненадан от появата на подобен лечител, още повече и дипломиран свещенослужител. \"Този човек не ме е търсил, в Гълъбово нямаме нито джамия, нито мечет, не зная да имаме и вярващи мюсюлмани. Това е някакъв самозванец от тези, дето ги показват по телевизиите и те се гаврят с мъката на хората, като измъкват лесни пари от затъналите в грижи!\", коментира Хасан. Бегло проследяване на името на Тахиров в интернет показва, че по аналогичен начин той се е подвизавал далеч назад във времето почти из цялата страна, като е използвал един и същ платен рекламен текст, в който само сменя имената на селищата, където е \"помогнал\" на нуждаещи се. \r\n„Обжалваха в Европейския съд загробващия въглищните ТЕЦ-ове Референтен документ на ЕК“, пише още изданието. Полша и Еврокол са внесли жалбите си в законоустановения срок. Въпреки обещанията, от българското МОСВ няма хабер. За отмяна на решението за налагане на по-високи екологични норми на Големите горивни инсталации, регламентирани в Референтния документ на ЕК, приет на 28 април в Брюксел, са настояли в жалбите си до Съда на Европейския съюз Република Полша и Европейската асоциация по въглища и лигнити Еврокол. Жалбите са били внесени в законоустановения срок до 10 ноември и са на основание чл. 263 във връзка с чл. 256 от Договора за функционирането на Европейския съюз. В тях са цитирани нарушения на редица членове и параграфи на екологичната евродиректива 2010/75/ЕС и други нормативни актове. Целта на обжалването е спасяването на действащите въглищни ТЕЦ-ове, за които приетите нови екологични норми са неизпълними понастоящем, а огромните инвестиции за постигането им биха довели до икономически и социални последствия, надхвърлящи очакваните ползи за околната среда. Първата жалба в Европейския съд е депозирана от Полша. В резюмето на съдебния й иск са посочени шест вида нарушения на европейски нормативни актове, довели до крайното решение, залегнало в Референтния документ, което поставя под въпрос съществуването на въглищните ТЕЦ-ове (Големи горивни инсталации с мощност над 50 MW). В едно от тях се атакуват така наречените най-добри налични техники, които са в основата на приетите екологични норми в Референтния документ. \"При оценката на Република Полша някои стойности на нивата на емисиите, свързани с най-добрите налични техники за емисии във въздуха от изгарянето на въглища, са определени въз основа на неточни или непредставителни данни. Това засяга нивата на емисиите от азотни оксиди (NOx), живак (Hg) и хлороводород (HCl) от изгарянето на въглища или лигнит в типовете инсталации, както и нивата на емисиите за серен диоксид (SO2), NOx, Hg и HCl по отношение на така наречените peaking plants (централи за върхово натоварване). Приемането на тези нива противоречи на критериите за най-добри налични техники, определени в Директива 2010/75/ЕС, и на изискванията в Решение за изпълнение 2012/119/ЕС\", се казва в жалбата. В нея изрично е подчертано, че приетите еконорми не са подходящи за постигане на целите, посочени в Директива 2010/75/ЕС, и не са необходими, тъй като идентични ползи за околната среда могат да бъдат постигнати и чрез приемането на по-малко строги нива на емисиите. \"Постигането на строгите нива на емисиите, свързани с най-добрите налични техники, ще доведе до значителни негативни последици за енергийния сектор, както и за другите икономически оператори и домакинствата, които последици надхвърлят очакваните ползи за околната среда\", посочват от полска страна и уточняват, че приемането им не е било предшествано от изготвянето на оценка на въздействието. Най-съществен момент в жалбата на Полша са нарушенията, допуснати по време на самото приемане на Референтния документ на ЕК на 28 април в Брюксел. Медията припомня, че става въпрос за внесено в последния момент и гласувано предложение от страна на Комисията (б.р. съставена от представители на екологичните министерства на страните-членки на ЕС) за отлагане средно с десетилетие на екологичните изисквания спрямо Големи горивни инсталации, работещи с нефт или дизелово гориво на острови. Това нерегламентирано предложение де факто беше в полза на Гърция, което реши и изхода на гласуването на 28 април. В жалбата на Полша се твърди, че въпросните действия на Комисията са нарушение на член 13, параграф 4 и член 13, параграф 5 от Директива 2010/75/ЕС и член 291, параграф 2 от Договора за функциониране на Европейския съюз, което де юре и де факто \"представлява заобикаляне на разпоредбите на Директивата\", както и нарушение на чл. 3, параграф 3 и 4 от Регламент No 2011/182 на ЕС. \"По инициатива на Комисията съществената промяна, свързана със съоръженията, работещи с нефт или дизелово гориво, намиращи се на острови, е представена в самия ден на гласуването. Внасянето на това изменение е осъществено без предварително обсъждане на предложението, въпреки исканията за провеждането на такъв дебат от страна на членовете на Комисията\", се казва в жалбата на Република Полша. Подобно е съдържанието и на жалбата на Европейската асоциация за въглища и лигнити Еврокол, към която са се присъединили и още няколко организации. От Еврокол (в която от България членува единствено въгледобивното дружество \"Мини Марица-изток\") са наели международна юридическа кантора, която е депозирала искането им пред Европейския съд и която ще ги представлява по време на делото. Ако Европейският съд отмени решението, заложено в Референтния документ на ЕК, това означава, че всички въглищни централи в Европа ще бъдат съхранени без резки движения за огромни инвестиции, които дори и да бъдат направени, няма гаранция за съществени промени в околната среда, а единственият реален резултат ще бъде повишаването на цената на тока, на която милиони домакинства няма да издържат, а хиляди средни и дребни предприятия ще фалират. Отмяната безспорно касае и комплекс \"Марица изток\", за чието гарантирано бъдеще на 7 юли т.г. се клеха всички водещи наши политици от целия политически спектър, но към настоящия момент е известно само, че единствената наклонена плоскост, по която работи МОСВ, е издействането на дерогации (отлагания в изпълнението на заложените в Референтния документ еконорми) за въглищните ни топлоцентрали. При това ни се внушават, че дерогациите щели да бъдат пожизнени, въпреки че такова понятие не съществува в Директива 2010/75/ЕС. Същото това министерство (чиито представители - участници в Комисията, проспаха години, за да се стигне до срамния факт, че България научи за готвената секира не от платените му чиновници, а от Еврокол) обеща, че страната ни ще се присъедини към Полша в обжалването на Референтния документ.", "date": "2017.12.04", "title": "Преглед на основните теми в старозагорския печат"}
{"url": "http://www.focus-news.net/news/2017/12/04/2463608/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. В понеделник във връзка с подмяна на спирателни кранове на бул. „Христо Ботев“, Център, се налага спиране на водоподаването от 09:00 до 21:00 часа на клиентите на „Софийска вода”, живеещи по бул. „Христо Ботев“ от ул. „Алабин“ до  бул. „Александър Стамболийски“, района между бул. „Александър Стамболийски“, ул. „Братя Миладинови“, ул. „Позитано“ и бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с бул. „Христо Ботев“.\r\nВ понеделник във връзка с реконструкция на уличен водопровод на ул. „Стефан Стамболов“ в с. Бистрица се налага спиране на водоподаването от 09:00 до 21:00 часа на клиентите на „Софийска вода”, живеещи по ул. „Стефан Стамболов“, ул. „Просвета“, ул. „Бреза“, ул. „Никола Крушкин – Чолака“, Цонкова махала. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Крушкин – Чолака“ ъгъла с ул. „Стефан Стамболов“.\r\nВ понеделник във връзка с диагностика на уличен водопровод на ул. „Плиска“ в кв. „Вердикал“ се налага спиране на водоподаването от 10:00 до 16:30 часа на клиентите на „Софийска вода”, живеещи по ул. „Ручей“ от ул. „Варна“ до края на улицата, ул. „Плиска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ручей“ ъгъла с ул. „Бряст“.\r\nВ понеделник във връзка с реконструкция на уличен водопровод на ул. „Слатин дол“ в с. Кокаляне се налага спиране на водоподаването от 10:00 до 17:30 часа на клиентите на „Софийска вода”, живеещи по ул. „Орниче“ и ул. „Слатин дол“ от №4 до №30. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Орниче“ ъгъла с  ул. „Слатин дол“.", "date": "2017.12.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/04/2463609/denyat-4-dekemvri-v-balgarskata-istoriya.html", "text": "2013 г.\r\nСъздадена е временна анкетна комисия за проверка и установяване на всички обстоятелства около сделката за продажбата на летище \"Божурище\" през 2005 г., както и процедурата по обявяване на летището за паметник на културата през 2008 г. и 2010 г.\r\n2009 г.\r\nПрезидентът присъжда Орден „Стара планина” на д-р Клаус Фабиян извънреден и пълномощен посланик на Република Австрия в Република България - първа степен „за изключително големите му заслуги за развитието на българо-австрийските отношения и по повод окончателното му отпътуване от страната.“\r\n2004 г.\r\nПразнува се 190-та годишнина от построяването на храма в с. Варвара. Всяка година на този ден, селото се посещава от много гости от съседните села и градове. В храма богослужението на празничната Света Литургия се отслужва от свещеници, които идват от други населени места (Брацигово, Ново село, Ветрен дол, Розово, Пазарджик), за да уважат празника. На този ден се приготвя традиционното безмесно ястие — бурения, приготвено от кисело зеле, ориз, сухи червени чушки, праз и подправки. Пече се в тава (на фурна). Ястията, приготвени за този ден са постни.\r\n2002 г.\r\nСъстои се първият полет на новата българска авиокомпания Балкан Ер Тур. Месец след фалита на авиокомпания “Балкан” кабинетът \"Сакскобургготски\" създава държавната \"Балкан Ер Тур\" с лизингови самолети. Впоследствие компанията е преименувана на \"България ер\".\r\n2000 г.\r\nПрезидентът присъжда Орден „Стара планина” на:\r\n1. Константинос Симитис, министър-председател на Република Гърция – първа степен\r\n2. Апостолос Какламанис, председател на парламента на Гърция – втора степен\r\n3. Григориос Ниотис, заместник-министър на външните работи на Република Гърция – втора степен\r\n1952 г.\r\nПриключва съдебния процес срещу седем католически свещеници, обвинени в създаване на \"нелегална контрареволюционна организация, агентура на папското и империалистическото разузнаване\". Д-р Петко Ив. Момчилов е осъден на смърт. На другите подсъдими са издадени присъди за задържане под стража. Същата година в България се провежда още един процес срещу католически свещеници.  От 29 септември до 3 октомври  се състои така наречения \"голям католически процес\" срещу 40 души, от които 27 свещеници и една монахиня, са обвинени в създаване на \"шпионска и заговорническа католическа организация в България\", работила в услуга на Ватикана и други чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора. \r\nПри посещението си в България през май 2002 г. папа Йоан Павел Втори обявява  Камен Вичев, Павел Джиджов и Йосафат Шишков за блажени.\r\nЕпископ Евгений Босилков е обявен за блажен още през март 1998 г. Той е първият български католически светец. Процедурата по издигането на Евгений Босилков за светец започва през 1985 г., когато е обявен за раб Божий и е признато мъченичеството му за католическата вяра.\r\n1947 г.\r\nШестото ВНС приема Конституция на Народна република България. Присъстващите 364 депутати (включително тези от опозиционната БРСДП) единодушно я одобряват. Тя влиза в сила на 6 декември 1947 г. и закрепва промените след 9 септември 1944 г. и републиканското устройство на страната.\r\nВ историческото си развитие България има 4 конституции: Конституция на Българското княжество, изработена от Учредителното събрание в Търново 1879 г. , поради което е известна като Търновска конституция; Конституция на Народна република България 1947 г., известна още като Димитровска конституция; Конституция на Народна република България 1971 г., известна още като Живкова, и Конституция на Република България, изработена от VII Велико народно събрание 1991 г.\r\n1936 г.\r\n\"Петорката\", Демократическата партия и Националното социално движение се договарят за единодействие, избират акционен комитет в състав: проф. Георги Данаилов, Борис Павлов и Тончо Цанков. В края на месеца е обнародвано \"Всенародно искане до царя на българите\" за възстановяване на конституцията и на парламентарното управление.\r\nСлед извършения на 19 май 1934 г.  преврат от политическия кръг \"Звено\" и Военния съюз Търновската конституция е отменена, разпуснато е Народното събрание, забранени са политическите партии и националнореволюционните организации. През януари 1935 г. цар Борис Трети успява да наложи оставката на правителството и да назначи нов кабинет начело с ген. П. Златев. \r\nПрез пролетта на 1936 г. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча 1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на Константин Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили.\r\n1922 г.\r\nЧети на ВМРО начело с Панчо Михайлов-Чавдар, Иван Бърльо и Мите Опилски завземат Кюстендил, но армията не се намесва. Военният министър Коста Томов начело на въоръжен отряд след преговори с войводите възстановява контрола над града. След два дни в Кюстендилски окръг е въведено военно положение, отменено в Дупнишка и Радомирска околия на 5 януари 1923 г.\r\n1921 г.\r\nПровежда се Учредителен конгрес на Македонската федералистична емигрантска организация, възникнала на основата на Временната комисия. Участват 27 дружества с идеята за независима Македония, която ще има федеративно устройство и ще е съединително звено между балканските държави. Начело на легалното движение застава архитект Никола Юруков, а на революционното - д-р Филип Атанасов, който още на 1 декември подписва протокол в Тирана с ген. Александър Протогеров за обща революционна дейност с ВМРО и със съдействието на албанците.\r\n1908 г.\r\nВ София е открит първият български киносалон \"Модерен театър\", който е втори в Европа.\r\n1904 г.\r\nВ София се открива първото частно Музикално училище. Училището  е открито с подкрепата на просветния министър проф. Иван Шишманов.  През 1913 г. става държавно. През 1921 г. министърът на просветата Омарчевски преустроява училището. То е наречено Музикална академия.\r\n1877 г.\r\nВ хода на Руско-турската освободителна война Западният отряд отбива последните опити на турците да пробият руските позиции при Арабаконак. Мехмед Али е принуден да отстъпи командването на Орханийската армия на Шакир паша. Същия ден турски части под командването на Сюлейман паша предприемат настъпателни действия в района на Елена.На тази дата са родени: \r\n1941 г.\r\nРоден е Елиезер Давид Алфандари - български журналист, педагог. Завършва \"Българска филология\"в СУ “ Св. Климент Охридски ”. Работи във в. \"Еврейски вести\" (1965-1969 г.), в. \"Вечерни новини\" (1969-1971 г.). Научен сътрудник е в Научния център по печата при Комитета по печата към МС (1971-1973 г.) , научен сътрудник е в секция \"Медии и култура\" в НИИ по културата при БАН (1973-1980 г.), заместник-главен редактор е на сп. \"Български журналист\" (1980-1985 г.), заместник-директор (1985-1990 г.) и директор (1990-1991 г.) на Центъра за журналистически изследвания при СБЖ, главен редактор е на в. \"Еврейски вести\" (1990 г.).\r\n1924 г.\r\nРоден е Любен Николов Станев - български писател, белетрист. Завършва медицина в Пловдив (1949 г.). Работи като военен лекар до 1959 г. Редактор и главен редактор е в Студията за игрални филми (1953-1971 г.), сценарист във II творчески колектив “Младост” (от 1971 г.). Дебютира с разкази през 1939 г. Създател и председател е на Съюза на писателите лекари в България, вицепрезидент е на Международния съюз на писателите лекари, член е на ЮНЕСКО.\r\n1881 г.\r\nРодена е Елисавета Георгиева Консулова-Вазова – българска художничка, съпруга на д-р Б. Вазов. Завършва живопис в Държавното рисувално училище в София (дн. Художествена академия, 1902 г.) в класа на Я. Вешин. Специализира в Мюнхен (1909-1910 г.) при Х. Книр. Някой от нейните творби: “Автопортрет” (1905 г.), “Портрет в бяло” (1911 г.), “Иван Вазов на почивка” (1917 г.), “Иван Вазов на разходка” (1917 г.), “Портрет на писателя Стоян Михайловски” (1918 г.), “Добри Христов” (1919 г.), “Портрет на момченце” (1920 г.), “Портрет на д-р Борис Вазов” (“Човекът с лулата”) (1954 г.) и др. Организаторка и редакторка е на сп. “Беседа” (1934-1940 г.), на сп. “Дом и свят” (1940-1944 г.). Занимава се с художествена критика и популяризиране на българското и чуждото изобразително изкуство. Превежда научна и художествена литература от немски, френски и английски език. Умира на 29 август 1965 г. в София.\r\n1878 г.\r\nРоден е Никола Георгиев Данчов  - български писател, енциклопедист, син на Г. Данчов (Зографина). Заедно с брат си Иван Г. Данчов съставя през 1936 г. \"Българска енциклопедия\". Завършва Историко-филологическия факултет на СУ “Св. Климент Охридски”. Сътрудник е на сп. \"Мисъл\", \"Български преглед\", \"Българска сбирка\", \"Знание\" и др. Печата разкази, обединени в сборник \"Дъждовни капки\" (1901 г.), \"Когато слънцето захождаше\" (1911 г.), \"Ева\" (1923 г.) и др. Поставя в Народния театър пиесата си \"Аз искам да живея\" (1903 г.). За разлика от прозата филологическите му постижения са по-големи: автор е на статии по езиковедски въпроси, на \"Правописен речник на българския книжовен език\" (1945 г., в съавторство с Ив. Г. Данчов). Умира на 11 май 1964 г. в София.\r\n1852 г.\r\nРоден е Сава Атанасов Муткуров  - първият български генерал (1890 г.), политик. Роден е в Търново. Завършва 2 класа на Военномедицинското училище в Цариград (1868 г.) и Одеското военно пехотно училище (1872 г.). Служи в руската армия и участва в Сръбско-турската (1876 г.) и в Руско-турската война (1877-1878 г.). След Освобождението е командирован в Българската земска войска и служи в ХХ Пловдивска пеша дружина. Един от ръководителите на Съединението на Източна Румелия с Княжество България (1885 г.) и член на Временното правителство на Източна Румелия. По време на Сръбско-българската война (1885 г.) командва лявата колона и центъра при превземането на Пирот. След детронацията на Александър I (1886 г.) заедно със Ст. Стамболов организира контрапреврат и арестува детронаторите. Член е на регентството (25 август 1886 г. – 2 август 1887 г.). Като министър на войната (20 юли 1887 г. – 4 февруари 1891 г.) извършва реорганизация на армията, превъоръжаване с пушки “Манлихер” (обр. 1885 г.) и внася в Народното събрание първия проект за военен закон. Умира на 3 март 1891 г. в Неапол.\r\n1848 г.\r\nРоден е Ради Иванов - български общественик, участник в национално-освободителното движение. Завършва Русенското класно училище. По-късно работи в кантората на Петкович в Букурещ. Владее румънски и френски език. Един от организаторите е на Русенския революционен комитет (1871 г.), негов член-секретар. Арестуван е през пролетта на 1872 г. в Русе. Освободен е, емигрира в Румъния и се включва в дейността на българската революционна емиграция. По-късно е учител в Плевен. През 1873-1874 г. обхожда някои райони за създаване и укрепване на революционни комитети. През 1874-1876 г. служи в Източните железници на барон Хирш като началник на гарите в Харманли, Фере и Софлу, участва в подготовката на Старозагорското (1875 г.) и Априлското въстание (1876 г.). Преследван е от турските власти, избягва през Одрин, Цариград и Марсилия в Швейцария. Прехвърля се в Сърбия и участва в Сръбско-турската война (1876 г.). Преводач е във 2. пехотна гвардейска дивизия по време на Руско-турската война (1877-1878 г.). След Освобождението живее в Русе и София. Назначен е на поста директор на пощите и телеграфите и др. Превежда от френски език първото ръководство в България за работа с морзовия апарат. Български представител е на Международния конгрес на пощите и телеграфите в Лисабон (1885 г.). Предлага идеята за основаване на спестовна пощенска каса в България. Умира на 1 април 1899 г.На тази дата умират: \r\n1988 г.\r\nУмира Владимир Полянов (псевдоним на Георги Иванов Тодоров) - български драматург, режисьор, белетрист. Роден е на 6 май 1899 г. в Русе. Следва медицина в СУ “Св. Климент Охридски” (1919-1921 г.), в университетите в Грац, Австрия (1921 г.) и Мюнхен (1922-1923 г.) и философия във Виенския университет (1922 г.). Завършва Свободния университет в София (1928 г.) и режисьорския отдел на Държавния институт за театрално изкуство във Варшава (1939 г.). Работи като секретар на Главната дирекция на железниците (1924-1934 г.). От 1937 г. до 1941 г. е в Министерството на народната просвета. Директор е на Народния театър в София и на Държавната театрална школа (1942-1944 г.). От 1946-1959 г. е режисьор на драматичните театри в Русе, Бургас, Народния театър за младежта в София, Кукления театър в Пловдив, театрите в Перник, Сливен, Разград, Смолян. Поставя над 60 пиеси. Един от основателите и секретар (1926-1932 г.) на българския ПЕН клуб. Печата за първи път в сп. \"Сила\". Творчеството му е повлияно от диаболизма, а темите в него са от градския живот: \"Смърт\" (1922 г.), \"Детето\" (1926 г.), \"Момичето и тримата\" (1926 г.), \"Крадецът\" (1927 г.), \"Звезда в прозореца\" (1935 г.), \"Ръцете на приятеля\" (1974 г.), \"Случаят Иван Андреев\" (1978 г.), \"Хроника на узряването\" (1979 г.), \"Срещи по дългия път\" (1988 г.). Автор е на пиеси: \"Човекът в огледалото\" (1931 г.), \"Двете страни на медала\" (1934 г.), \"Слънчеви петна\" (1961 г.) и др. Превежда от английски и немски език.\r\n1979 г.\r\nУмира Петя С. Дубарова - българска поетеса. Родена е на 25 април 1962 г. в Бургас. Публикува за първи път в сп. \"Родна реч\" на 14 години стихотворения, импресии, есета, кратки разкази. Самоубива се на 17-годишна възраст в началото на един твърде обещаващ творчески път. Книги: \"Аз и морето\", стихотворения (1980 г., 2. издание1981 г.), \"Поезия\", съставители Н. Йорданов и Г. Константинов (1984 г.), \"Лястовица\", стихове и разкази, съставител Г. Константинов (1987 г.), \"Най-синьото вълшебство\", сборник, съставител В. Андреев (1988 г.), \"Ученическа тетрадка\", стих. (1990 г.), \"Из писмата, дневника, творчеството £”, сборник, съставител В. Андреев (1991 г.), \"И светла, и истинна\", избрани стихотворения и импресии (1996 г.).\r\n1945 г.\r\nУмира Димитър Георгиев Бабев  - български поет, публицист и литературен критик. Роден е на 25 октомври 1880 г. в Търново. Работи като драматург на Народния театър. Съставя антология \"Френски поети\" (1920 г.) и издава \"Избрани произведения от А. С. Пушкин\" (1937 г.).\r\n1915 г.\r\nУмира Георги Нешов Тиханек  - български революционер. Роден е през 1845 г. в Копривщица. Участник е в Априлското въстание (1876 г.). Член е на революционния комитет и началник на тайната полиция (комитетската стража). Тиханек е в групата въстаници, която трябва да превземе конака, и дава първия изстрел във въстанието (20 април 1876 г.), като убива турското заптие. След въстанието е заловен, откаран в София, където престоява 3 месеца. След това е заточен на о-в Родос. Освободен е след Руско-турската война (1877-1878 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.04", "title": "Денят 4 декември в българската история"}
{"url": "http://www.focus-news.net/news/2017/12/04/2463610/vitsepremierat-krasimir-karakachanov-dps-da-se-nauchat-da-boravyat-s-gaechen-klyuch-predi-da-pravyat-opiti-za-demontazh-na-patriotite.html", "text": "Това каза Красимир Каракачанов, вицепремиер и министър на отбраната, председател на ВМРО с Илиана Беновска в седмичното обзорно политическо предаване „Беновска пита” по „Канал 3” и „Радио К2”, заяви позиции по следните теми:\r\nПлатформа за сигурност между Албания, Македония и България; Коридор №8; Танц със саби и царските имоти. Това съобщиха от екипа на предаването. \r\nИнтервюто бе проведено по телефона, защото Каракачанов пътуваше от Македония и започна с въпрос към Каракачанов – „С каква новина се връщате от Македония? Какво значи това, че започвате да работите по изграждане на платформа по сигурността между Албания, Македония и България?” Министърът на отбраната обясни, че една от целите на правителството е изграждането на коридор №8, който транспортно и икономически свързва Черно море с Адриатика и е полезен за икономиката на трите държави. През него минава най-бързият път на стоки и хора от Средна Азия за Адриатическото крайбрежия. Каракачанов обясни, че покрай изграждането на коридора и амбициите на България да работи за интегрирането на Западните Балкани в Европейските структури по време на Европредседателството се е родила идеята за по-тясно сътрудничество в областта на сигурността и отбраната, тъй като и трите страни са засегнати от емигрантски потоци и мюсюлманско население пребивава на териториите им, което е обект на опит за влияние от страна на религиозни фактори. Министърът отбеляза, че правителството приема тази цел и я разработва, защото други български правителства  са занемарили тази идея. \r\nСаудитска Арабия , танцът съ саби на Борисов и Кобургготски и износън.т на българско оръжие за кралстовото\r\nБеновска попита Каракачанов защо той не е танцувал със саби, както Борисов и Сакскобургготски. Той отговори, че сигурно не е имало свободни саби, а и всеки има своите предпочитания. Беновска образно каза, че „докато те  са танцували със саби, в България ВМРО е „наточила” сабя срещу Сакскобургготски и до някаква степен и срещу правителството с декларация озаглавена „Ламтежът за царските имоти е неуважение към България”, с която ВМРО се противопоставя на опитите за  цитат:„мълчаливо и лекомислено отстъпване на т.нар. Царски имоти по посока на фамилията Сакскобургготски” – водят се съдопроизводства,  някои са приключили, но е поискано временно спиране по настоящи. Каракачанов обясни, че „сабята на ВМРО“ е наточена от около 10 години по темата, защото през периода 2005-6-7-8 година, характерен с казуса с придобиването на хиляди декари гори в Рила и на имоти, които са били държавна собственост, но са управлявани от интендантството на царското правителство, са били върнати по спорен начин, а според съда по незаконен начин, на Сакскобургготски. Каракачанов припомни, че тогавашният областен управител на София-област е представил проект за нотариален акт като оригинален нотариален акт и именно правителството на Борисов през 2009 година е наложило мораториум с разпореждането на царските имоти. След това са се водили съдебни дела и три от тях са заведени от правителството и са спечелени на 3-та инстанции, а четвъртото на 2-ра. Каракачанов обясни, че колегите му от ВМРО явно са сметнали, че се случва нещо, което не е в интерес на държавата. Беновска попита дали декларацията е изготвена с неговото незнание. Каракачанов потвърди и обясни, че е нормално при положение, че не е бил в България, но подчерта, че ВМРО е достатъчно демократична организация и когато председателят отсъства от страната неговите заместници поемат дейността.\r\nКоалиционен съвет; Имоти на царе – Фердинанд, Борис, Симеон Сакскоблургготски и наследници; Получаване на българско гражданство\r\nВодещата каза - по повод изказване на Каракачанов в друго предаване – че е говорил за свикване на Коалиционен съвет ГЕРБ-ДП и  че ако не свикат съвет преди 11 часа на 4-ти декември в Министерството на правосъдието ще има брифинг на тема „Становище на работната група към министерство на правосъдието относно собствеността на имотите на семействата на починалите царе Фердинанд I, Борис III и третите наследници с участието на правосъдния и регионалния министри Цачева и Нанков. Каракачанов каза, че би попитал министерството на правосъдието, което е толкова активно за имотите на починалите царе – как създаде работна група и започна да работи по тема, която не е дискутирана в коалицията нито в правителството. Той подчерта, че от 8 месеца очаква министерството на правосъдието да започне да спазва закона и да спре да тормози българите от Македония, Украйна, Молдова, когато става въпрос за получаване на българско гражданство, при положение, че майката има гражданство, но синовете ѝ не могат да получат, или обратното. Каракачанов призова да се организира група по този въпрос, който според него е чисто български. Беновска изреди тези, които ще участват в брифинга – Цецка Цачева, министърът Николай Нанков и Атанас Кирчев – началник на кабинета на министъра на земеделието, храните и горите и попита дали въпросът за царските имоти и казусът с българското гражданство са обсъждани с Борисов. Каракачанов отговори, че не е говорено и обясни и че ако започне да обсъжда всичко с премиера Борисов ,той от своя страна, ще му припомни, че е коалиционен партньор и ще го попита защо го занимава с това. Министърът на отбраната обясни, че от ВМРО са изготвили писмо до министерството на правосъдието и копие до премиера и е изпратено преди повече от 2 седмици. Беновска попита дали контраатакуват Борисов и ГЕРБ  с казуса за гражданството заради царските имоти или едното предхожда другото. Каракачанов отговори, че писмото за българското гражданство е изпратено отдавна, а темата се коментира от 20 години и не  контраатакуват ГЕРБ, а ги поздравяват за 11-годишнината на партията.„Ще искате ли утре коалиционен съвет утре, преди брифинга на министерството на правосъдието?” попита Беновска. Каракачанов отговори, че преди брифинга няма как да има съвет и няма смисъл от излишна истерия. Той отново повтори, че не разбира идеята на тази работна група, при положение, че българския съд е взел решение. Беновска го прекъсна и го попита дали смята, че публичните му изяви ще достигнат до съответните хора в ръководството на ГЕРБ и ще бъдат  достатъчни за изясняване на неговата позиция. Министърът на отбраната отговори, че комуникацията му с премиера не се нуждае от извънредни неща и ако закон по темата за имотите влезе в парламента, то трябва да има кой да гласува за него.\r\n Опит за демонтаж от страна на ДПС\r\n„Страх ли Ви е, че ще Ви демонтира- ОП-  ДПС от управлението?” зададе Беновска. Каракачанов иронично отговори, че не го е страх, а даже ще им даде френския ключ и други ключове от колата си, за да се научат да работят с тях, защото за последните 25 години ДПС не са се научили как се държи гаечен ключ. „За да тръгнат да демонтират ВМРО или ОП, няма как да го направят по начина, по който те си го представят. Като дойдат следващите избори, ако те са толкова добри и предлагат толкова добри идеи на България- българските граждани ще гласуват за тях, но на последните избори те утредиха 4-то място за ДПС и 3-то място за ОП”.\r\nТака завърши разговорът между Илиана Беновска и Красимир Каракачанов в седмичното обзорно политическо предаване „Беновска пита” по „Канал 3” и „Радио К2” на 3 декември 2017 година.", "date": "2017.12.04", "title": "Вицепремиерът Красимир Каракачанов: ДПС да се научат да боравят с гаечен ключ, преди да правят опити за демонтаж на Патриотите"}
{"url": "http://www.focus-news.net/news/2017/12/04/2463611/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на Столична община.  Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва: \r\n-\tОт 8.00 до 19.30 часа на 4 декември 2017 г. и от 8.00 до 19.30 ч. на 05 декември 2017г. на ул.“Съборна“ между пл. “Света Неделя4 и ул.“Цар Калоян“; \r\n-\tОт 10.00 до 19.30 ч. на 19 декември 2017г. на ул.“Съборна“ между пл.“Св.Неделя“ и ул.“Цар Калоян“.", "date": "2017.12.04", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/12/04/2463612/dobrich-narodnite-predstaviteli-ot-pp-gerb-shte-provedat-priemni-s-grazhdani.html", "text": "Народните представители в 44-ото Народно събрание от ПП ГЕРБ от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще приемат граждани от избирателния си район в понеделник и вторник, 4 и 5 декември 2017 г. Това съобщиха от пресцентъра на ПП ГЕРБ. 4 декември 2017 г.\r\n9,00 часа - с. Ведрина, община Добричка\r\n11,00 часа – с. Батово, община Добричка\r\n14,30 часа – среща с управителя на „Пътно строителство” АД и председател на Областната строителна камара инж. Валентин Зеленченко.\r\n16,00 часа – с. Свещарово, община Добричка5 декември 2017 г.\r\n10,00 часа – с. Стожер, община Добричка\r\n12,00 часа – сдружение на хора с увреждания „ХобиСклуб”\r\n13,00 часа – с. Опанец, община Добричка\r\n15,00 часа – с. Владимирово, община Добричка.", "date": "2017.12.04", "title": "Добрич: Народните представители от ПП ГЕРБ ще проведат приемни с граждани"}
{"url": "http://www.focus-news.net/news/2017/12/04/2463613/blagoevgrad-patnite-nastilki-sa-mokri-i-hlazgavi-v-oblastta-po-usoynite-mesta-zaledeni-i-obraboteni.html", "text": "Пътните настилки са мокри и хлъзгави в областта, по усойните места заледени и обработени. Това съобщи за Радио „Фокус” – Пирин дежурният в Областно пътно управление – Благоевград.  Повишена е опасността от падащи камъни в Кресненското дефиле и по второкласен път – 19 Симитли – Гоце Делчев, затова шофьорите трябва да карат внимателно. В Област Благоевград няма въведени ограничения за движението на моторни превозни средства. Водачите на автомобили трябва да имат предвид, че по третокласен път – 198 Гоце Делчев – Катунци – Петрич при км 38+380, в село Горно Спанчово, движението се извършва в лявата лента, поради разрушена подпорна стена с дължина 15 метра, заради което дясното платно за движение е подкопано. Преминаването е урегулирано с необходимите пътни знаци. Предстои изготвяне на инвестиционен проект за укрепване на пътя до 15 април 2018 година. С особено внимание трябва да се извършва и преминаването по третокласен път – 1972 Сатовча – Доспат  при км 7+700, в участъка от село Блатска до село Абланица. Движението в района се извършва в една лента, поради активизирало се свлачище. Тук също предстои изготвяне на инвестиционен проект за укрепване на пътя в срок до 15 април 2018 година.\r\nЛора КАЛЧЕВА", "date": "2017.12.04", "title": "Благоевград: Пътните настилки са мокри и хлъзгави в областта, по усойните места заледени и обработени"}
{"url": "http://www.focus-news.net/news/2017/12/04/2463614/stara-zagora-dobrovoltsi-i-pozharnikari-shte-provedat-savmestna-trenirovka.html", "text": "Община Стара Загора и Районната служба „Пожарна безопасност и защита на населението“ ще отбележат Международния ден на доброволчеството 5 декември със съвместна тренировка на екип от пожарната и доброволци от формированието към общината. Това съобщиха от пресцентъра на Община Стара Загора.. Те ще участват в ликвидиране на пожар в сградата на Професионална гимназия по електротехника „Георги Раковски” на ул. „Ген. Столетов” №185 и евакуация на учениците от сградата. Тренировката ще се проведе на  от 14.00 до 15.00 часа.\r\nПрактическото занятие ще има за цел да се усъвършенстват уменията на  екипа доброволци за съвместно участие в гасене на пожар в училище, където е необходима евакуация на ученици и изнасяне на пострадали при нужда, както и редът на действие при оказване на първа помощ на пострадали. Ще бъде проверен редът за оповестяване чрез мобилните телефони и готовността на доброволците, сключили договор с общината, за участие в дейности по ликвидиране на последствия при бедствия, аварии и пожари.", "date": "2017.12.04", "title": "Стара Загора: Доброволци и пожарникари ще проведат съвместна тренировка"}
{"url": "http://www.focus-news.net/news/2017/12/04/2463615/burgas-rayonnata-prokuratura-predade-na-sad-25-godishniya-mazh-koyto-ritna-vazrastna-zhena-na-avtobusna-spirka-v-grada.html", "text": "Районна прокуратура – Бургас предаде на съд 25-годишния Живко К. от град Бургас, съобщиха от пресцентъра на прокуратурата. Живко К. е подсъдим за това, че на 9 май в бургаския квартал „Изгрев“ на автобусна спирка пред бл.61 чрез нанасяне на удар с крак в областта на таза причинил на В.К. средна телесна повреда, изразяваща се в закрито пертрохантерно счупване на дясно бедро, което е довело до трайно затрудняване на движението на десен долен крайник, като деянието е извършено по хулигански подбуди – престъпление по чл. 131, ал. 1, т. 12, вр. чл. 129, ал. 2, вр. ал. 1 НК. \r\nОколо 15.00 часа на 9 май пострадалата В.К. чакала автобус на спирката пред блок № 61 в ж.к. „Изгрев“. По същото време на същото място се намирал и подсъдимият Живко К. Той чакал автобус, седейки на пейка на спирката и държейки пластмасова чаша с кафе. Пострадалата също седнала на пейката. Изведнъж подсъдимият изхвърлил чашата с кафе на тротоара, поради което пострадалата го погледнала. Живко К. се ядосал и безпричинно ѝ отправил репликите „Махай се!“, „Ставай!“, „Изчезвай!“. Пострадалата се изплашила и застанала да чака автобуса права. Няколко минути след това, подсъдимият станал от пейката и без да казва нищо на пострадалата я ударил с крак в областта на таза. Вследствие на удара, пострадалата паднала на земята и започнала да вика от болка. Тези действия на подсъдимия били възприети от чакащите на спирката лица, които се възмутили и скандализирали от неговото поведение. Веднага след това Живко К. взел камък и замахвайки с него започнал да обижда пострадалата и да ѝ се заканва, че ще ѝ счупи зъбите. Около пострадалата се събрали няколко човека, които се развикали и подали сигнал на тел. 112. Подсъдимият се качил на следващия пристигнал автобус. \r\nРайонен съд – Бургас е насрочил заседанието си от 14.30 часа.", "date": "2017.12.04", "title": "Бургас: Районната прокуратура предаде на съд 25-годишния мъж, който ритна възрастна жена на автобусна спирка в града"}
{"url": "http://www.focus-news.net/news/2017/12/04/2463616/desislava-atanasova-gerb-nyama-da-podsladya-ninova-s-torta-za-11-iya-rozhdeni-den-na-gerb-zashto-ne-e-vnesla-700-000-po-tehnoimpeks-i-ne-e-proveryavana-spored-tsatsarov.html", "text": "Няма да подсладя Нинова с торта за 11-ия рождени ден на ГЕРБ, защо не е внесла 700 000$ по „Техноимпекс“ и не е проверявана според Цацаров. Tова каза Десислава Атанасова от ГЕРБ в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nДесислава Атанасова подари на Илиана Беновска торта и бонбони по повод 11 години от създаването на ГЕРБ. Водещата от своя страна ѝ подари ябълка, но не лично на нея, а не ГЕРБ с пожеланието: „Нека на ГЕРБ да не му гние ябълката!“.\r\n„Дали няма да занесете една такава торта в Народното събрание в сряда, когато вероятно ще бъдете нападната от председателя на БСП Корнелия Нинова за това, че в едно телевизионно предаване изнесохте документи, които по безспорен начин доказват, че онова, което тя говори за приватизацията на „Техноимпекс“ и за проверките срещу нея не е вярно? Нали знаете как се честити рожден ден – тортата се мята в лицето, дали няма да го направите това за г-жа Корнелия Нинова?“, попита водещата Илиана Беновска. Десислава Атанасова отговори: „Не, не мисля, че когато фактите са неоспорими има нужда от подслаждане с торта!“. „Тогава да си продължа мисълта, ще й подарите една торта, за да я почерпите за 11-та годишнина на ГЕРБ, да й е сладка новината, че е участвала в „Техноимпекс“ и не е проверявана, така ли?“, продължи водещата. Народният представител от ГЕРБ отговори, че това не е новина. Според нея председателят на БСП прекрасно знае, че е участвала в приватизацията на „Техноимпекс“ с РМД-то „Техноимпекс“ 98, че се е задължила по договора за приватизация да плати 700 000 долара и че е платила 70 000 долара. \r\nНа въпроса защо е платила само толкова Десислава Атанасова отговори, че тези и други любопитни факти трябва да ги разкаже самата Корнелия Нинова. „Но как е по закон, това може ли да се доприватизира само с една авансова вноска, която е в размер на 10%?“, настоя да получи отговор водещата. Събеседникът й отговори, че в писмото на главния прокурор пише, че за тези 18 години, които са изтекли от приватизацията на „Техноимпекс“, никога Корнелия Нинова не е била проверявана във връзка с тази приватизация, нито самото дружество. „Тоест всички твърдения от нейна страна са лъжа – че трима прокурори са правили проверка на това дружество! Тя го каза в една друга национална телевизия в ефир. И смятам, че е крайно време истината да се чуе!“, категорична бе Десислава Атанасова. \r\n„Лъжа! Вас още не Ви съди Корнелия Нинова, доколкото разбрах, но съди Бойко Борисов, че я е нарекъл „Госпожа лъжа“. Сега да не си образувате и Вие едно производство?“, попита водещата Илиана Беновска. Десислава Атанасова отговори, че днес във фейсбук е видяла изказване на ген. Решетников, направено преди време на днешната дата, в което той казва, че „Корнелия Нинова лъже и обижда“. Тоест ,това не е само констатация на български политици или опоненти в политическия живот, а вече Корнелия Нинова е известна и на международната сцена със своите твърдения. \r\n„Тоест, в момента давате знак на г-жа Нинова, че ако ще съди всички, които твърдят, че тя има неверни твърдения, да не се изразявам с думата „лъжа“, трябва да ги поосъди, може би и ген. Решетников, това ли й подсказвате?“, попита водещата Илиана Беновска. Гостът й отговори: „Може би и него, може би и г-н Румен Петков, който в друго интервю каза почти същото. Сещам се и за един неин коалиционен партньор вътре в коалицията, преди както бяха на предните избори! Така че хората, които твърдят, че г-жа Нинова наистина не си служи често или никога с истински проверени и доказани факти и обстоятелства, мисля, че са много!“. На настояванията на водещата да уточни за кой точно коалиционен партньор става дума, Десислава Атанасова отговори, че е имала предвид Цветелин Кънчев. \r\n„Вие се учудихте, че не се сещам в момента името на коалиционния партньор на Нинова, но явно съзнанието има и желание да отхвърля агресивния език и езика на омразата в политиката, който стана ежедневие. Аз даже започнах в началото коментара си с въпроса кой, кога и как ще го спре този език на омразата. Ние в момента с Вас правим ли го, защото ще го прочетем сигурно, че езикът на омразата говори, когато говорим по тези факти?“, попита водещата Илиана Беновска. Десислава Атанасова беше категорична, че няма как гостуването й да бъде определено по този начин. Според нея когато казваш истината и никой не може да те опровергае, това не е език на омразата. „Истината не може да бъде определена по никакъв друг начин. Аз казвам истината и не само, доказвам го документално!“, категорична бе тя. \r\n„И какво ще последва от това, че Вие доказахте документално, че Корнелия Нинова наистина не е била проверявана, в писмото на главния прокурор Сотир Цацаров това пишеше, по сделката с „Техноимпекс“, че аз не разбрах, ако Вие знаете отговора кажете, как е приватизирано това предприятие, след като са внесени само 70 000 долара от 700 000 дължими от Корнелия Нинова?“, попита водещата Илиана Беновска. Десислава Атанасова отговори, че не знае какво ще последва, но е факт, че безнаказаността най-много дразни хората. Сигурно е обаче, че Корнелия Нинова много се притеснява от разговора за приватизация и корупция. От ГЕРБ са категорични, че този разговор трябва да се проведе между всички политици за целия преход. „Да – и за концесиите, и за обществените поръчки, и за властта, и за хората във властта и хората, вземащи решения, облечени във власт. Готови сме за този разговор!“, категорична бе Десислава Атанасова. \r\n„А ГЕРБ притеснявате ли се от разширяването на темата, поискано от Корнелия Нинова, тя иска преглед на целия преход – концесии, РМД-та, обществени поръчки, има ли начело на властта представители на силови групировки?“, попита водещата Илиана Беновска. Десислава Атанасова отговори, че когато БСП са заявили, че това са темите от техния дневен ред, от ГЕРБ са заявили, че са съгласни да говорят по тях. След това обаче БСП са имали конгрес, на който са решили, че няма да подкрепят такава тема за дебат. Те са предложили Корнелия Нинова да подпише предложението за промяна на Конституцията, но в пленарна зала да се гласува против.\r\n„Корнелия Нинова малко се направи на Ахмед Доган-  така ДПС преди време даваха знаци, че по принцип подкрепят нещо, но с някакви нюанси!“, отбеляза водещата Илиана Беновска. Десислава Атанасова отговори, че председателят на БСП никога не би могла да се сравни с Ахмед Доган. Водещата отговори: „Благодаря Ви за иронията, но нямам такава преценка за нея!“. Гостът продължи, че всъщност ГЕРБ няма нужда от подписа на Нинова, защото разполага с достатъчно народни представители, за да инициира промени в Конституцията, а подкрепа ще има и от останалите парламентарни групи. Необходим е обаче гласът на Нинова в пленарна зала, за да се извърви процедурата за конституционни промени. Според Атанасова решението на БСП да не подкрепи в зала промените е ясен знак, че се страхуват от този дебат. \r\nНо успоредно с вас и ДПС правят подобна подписка и яко трябва да бъда съвсем честна преди няколко недели вечерта преди вие да обявите началото на тази подписка, Йордан Цонев тук на Вашето място съобщи новината, че ДПС инициират такава подписка в понеделник!“, отбеляза водещата Илиана Беновска. Десислава Атанасова отговори, че ако трябва да се брани авторството на идеята, то ГЕРБ още в миналото Народно събрание са инициирали темата за дебат. Тогава коментарите по темата за приватизацията не са били толкова чести. Така с приключването на 43-то Народно събрание тази тема е останала малко встрани. Народният представител изрази мнение, че е радостно, че и в други политически сили се вижда желанието този дебат за прехода да бъде проведен.\r\n„Но, колегата Ви в Народното събрание, Тома Биков заяви, че ще има лидерска среща, каквато Корнелия Нинова предложи по темата само ако БСП покаже свой законопроект!“, отбеляза водещата Илиана Беновска. Десислава Атанасова отговори, че така е логично, в противен случай не е ясно защо трябва да се провежда тази среща. „А вие готови ли сте с вашия законопроект?“, продължи водещата. Гостът й отговори, че ГЕРБ са готови от 2 седмици. Той засяга промяна на Конституцията по отношение на приватизацията. Ако има и допълнителни теми, то ГЕРБ са готови на всякакъв дебат. „Ние в ГЕРБ оценяваме, че премълчаването на темата и на темите от прехода може би тежи на много хора. На нас обаче не тежи и при нас страхливци няма!“, категорична бе Атанасова. \r\n„Направи ли Ви впечатление, че след като експредседателят на 44-то Народно събрание Димитър Главчев подаде оставка, Корнелия Нинова изрази задоволство, че това се е случило, защото Димитър Главчев изгонил, цитирам почти дословно, „лидера на опозиционна партия”? За пръв път в историята на БСП, поне аз не помня нито по времето на Първанов, нито по времето на Станишев, нито по времето на Лилов, нито дори по времето на Тодор Живков никога не съм чула някой от тях да се нарече лидер. Връзвам го с това, че този път тя не поиска с Борисов „да се разберат по мъжки,”, както се изразяваше, не знам защо не иска „женски”, но тя така си избира, а иска лидерска среща, няма ли някаква тяга за самономинация?”, попита водещата Илиана Беновска. Десислава Атанасова отговори: „Когато останалите не те възприемат по един начин – звучи комично ти да се самопредлагаш или самоопределяш!”. Тя продължи, че няма нищо лошо в собствената преценка на нещата, трябва обаче човек да е наясно колко е обективна. \r\nДесислава Атанасова изрази мнение, че може би БСП са постигнали малка политическа победа с оставката на Главчев, но това се дължи не толкова на БСП, колкото на решението на самия Главчев. Тя попита какво щеше да се случи, ако експредседателят на парламента не беше взел решение да подава оставка. Водещата отговори, че социалистите нямаше да влязат при речта на Таяни, на което Атанасова отговори, че това не е било заявено категорично.\r\nДесислава Атанасова заяви, че в лидерските срещи няма нищо лошо, стига това да води до прагматичен диалог или консенсус. Тя продължи, че Корнелия Нинова е излязла с такава заявка след един КСНС, когато е поискала всички политически лидери да подпишат искане за обявяването на имената на политиците, които са имали финансови взаимоотношения с КТБ. От тази инициатива обаче не е произлязло нищо. \r\n„Даже се заговори, че някои хора и то от висшите ешелони на БСП са имали доста активни взаимоотношения не само със самата банка, а и с банкера-беглец Цветан Василев!”, отбеляза водещата Илиана Беновска. Гостът й се съгласи и добави, че често инициативите на Корнелия Нинова не водят до нищо. Тя припомни, че председателят на БСП е искал да инициира и промяна в изборния закон, но нищо не се е случило. \r\n„Като захапахте Корнелия Нинова, че не са внесли предложение за промяна на Изборния кодекс, дали това няма да се случи, след като БСП спечелят вота на недоверие, който сега се гласят да внесат срещу ГЕРБ?”, попита водещата Илиана Беновска. Десислава Атанасова отговори, че БСП още не са си изяснили кога ще внесат вота и на каква тема ще бъде той. Единственото ясно е, че той ще бъде неуспешен. Тя продължи, че дори и математически БСП и ДПС нямат необходимите гласове за успешен вот на недоверие. Беновска  отбеляза, че ДПС не са заявявали, че ще подкрепят вота, а разговори с ДПС- БСП предстоят и добави: „ДПС си имат своя линия на поведение - те не искат оставка на правителството, те искат „демонтаж” на „Патриотите” от правителството! Не е редно да ги присъединявате към БСП като единна опозиция.”. Народният представител отговори, че в такъв случай вотът е още по безсмислен, просто ще се изгубят няколко часа парламентарно време. \r\n„Тази изостреност на диалозите, които вече прехвърлят мярката, карат ли ви да надградите над ценностната система на ГЕРБ, ако не звучи твърде предизвикателно това, и да консолидирате повече енергия, за да работите в интерес на България и българските избиратели?”, попита водещата Илиана Беновска. Десислава Атанасова отговори, че ценностните системи на ГЕРБ и БСП са твърде различни и има различни примери, които го доказват. Примери за това са двете оставки на Бойко Борисов като премиер, както и случаите, когато ГЕРБ са били безкомпромисни.\r\nПо отношение на това дали ще продължи конфронтацията, народният представител категорично заяви, че ГЕРБ не търси конфронтация. Неслучайно в началото на мандата председателското място на Народното събрание е било предложено на Корнелия Нинова, което обаче не е било предложение за коалиция. Предложено е било и министерско място на Деница Златева. „Ние ще продължим да бъдем все така отговорни към обществото ни, да браним националния интерес. Ако те узреят, че трябва заедно всички политически партии, дори и през тези 6 месеца, които предстоят, да търсим подкрепа и от нашите европейски партньори, да представим България в най-добрата светлина. Защото преди мен г-н Караниколов разказа за всички проекти, които правителството инициира, за всички международни проекти, които ще се проведат в България!”, обясни Десислава Атанасова.\r\n„За каква „заедност” говорите, когато на 4-ия си конгрес вие заявихте, че няма да правите коалиция с БСП?”, попита водещата Илиана Беновска. Десислава Атанасова отговори, че тук не става дума за коалиция, тук говорим за национални приоритети, които засягат избирателите на всички партии.\r\n „Но знаете, че БСП отидоха сами при европосланиците и ги запознаха с визията на БСП за приоритетите ни за европредседателството, как ще го изтълкувате?”, продължи водещата. Десислава Атанасова отговори, че според нея това е била грешна стъпка. За радост обаче БСП са проявили разум и в петък целият парламент е гласувал обща позиция за следващите 6 месеца. Водещата добави, че автор на голяма част от тези позиции е бил и Кристиан Вигенин от БСП. \r\nДесислава Атанасова обясни, че предстои разглеждането на антикорупционния закон. Идната сряда ще бъде разгледан от Комисията по правни въпроси. До края на годината ще бъде гледан и в пленарна зала. „Ще назначава ли президента ръководителя на този антикорупционен орган?”, попита водещата Илиана Беновска. Гостът й отговори, че според нея това няма да се случи. „Тоест може да очакваме вето?”, продължи водещата. Събеседникът й отговори, че всичко е възможно. \r\n„Очаквам с края на тази година може би да си вземем поука от всичко, което си причинихме и като народ, и всичко, което дори и природата ни причини. Очаквам да бъдем по-смирени, очаквам да бъдем по-обединени, очаквам една по-добра 2018 г!”, пожела Десислава Атанасова. \r\n„Щях да забравя, то е в празничен аспект, радвате ли се, че президентът Плевнелиев е влюбен и демонстрира публично своята влюбеност?”, попита в края на разговора водещата Илиана Беновска. Гостът й отговори, че никога не се е вълнувала от личния живот на хората. „Мисля, че всеки сам може да реши дали да сподели и дали достатъчно публично пред обществото да покаже любовната си тръпка, както се случи през тази седмица! Всеки има право на личен живот, дали ще го демонстрира или не е негово право!”, завърши Десислава Атанасова разговора си с Илиана Беновска в предаването „Беновска пита” по „Канал 3“ и „Радио К2 на 3 декември 2017 г.", "date": "2017.12.04", "title": "Десислава Атанасова, ГЕРБ: Няма да подсладя Нинова с торта за 11-ия рождени ден на ГЕРБ, защо не е внесла 700 000 $ по „Техноимпекс“ и не е проверявана според Цацаров"}
{"url": "http://www.focus-news.net/news/2017/12/04/2463617/sofiya-vavezhda-se-organizatsiya-na-dvizhenieto-vav-vrazka-s-postavyane-na-koledna-ukrasa.html", "text": "Въвежда се организация на движението във връзка с поставяне на коледна украса. Това съобщиха от пресцентъра на Столична община.   \r\nОт 00.30 часа до 4.30 ч. на 4 декември 2017г. и на 5 декември 2017г. се забранява влизането на пътни превозни средства в двете посоки по бул.“Кн.Александър Дондуков“ между бул.“Цар Освободител“ и ул.“Веслец“ и между ул.“Бачо Киро“ и ул.“Г.С.Раковски“.", "date": "2017.12.04", "title": "София: Въвежда се организация на движението във връзка с поставяне на коледна украса"}
{"url": "http://www.focus-news.net/news/2017/12/04/2463618/denyat-4-dekemvri-v-svetovnata-istoriya.html", "text": "2014 г.\r\nПри стълкновение с ислямисти в центъра на Грозни загиват 14 и са ранени 36 полицаи и сътрудници на силите за сигурност.\r\n2013 г.\r\nКсавие Бетел е избран за министър-председател на Люксембург.\r\n2012 г.\r\nТайфунът „Пабло“ отнема над 285 човешки живота на остров Минданао, 191 загинали са намерени около Ню Батаан и Монкайо, като още десетки пропадат без вест. Ветровете достигат скорост от 210 км/час.\r\nВсички страни в Британската общност се съгласяват при наследяване на престола мъжете да нямат предимство пред жените.\r\n2011 г.\r\nВ Русия се провеждат избори за Държавната дума. Фракция „Единна Русия“ взима 70% от гласовете. Останалите три — съответно 12.7%, 8.9% и 8.4%.\r\nВ Словения се провеждат парламентарни избори. Опозиционната коалиция „Листа на Зоран Янкович – Позитивна Словения“, начело със Зоран Янкович, печели 28,54% и съответно 28 места в парламента. Втора е Словенската демократическа партия на бившия премиер Янез Янша с 26,24%, трети са социалдемократите на сегашния министър-председател Борут Пахор с 10,50%.\r\nВ Хърватия се провеждат парламентарни избори. Опозиционната левоцентристка коалиция „Кукурику“ печели абсолютно мнозинство с 83 депутати в 151-членния еднокамарен парламент.\r\n1995 г.\r\nМузикантите от групата “Битълс” записват първата си песен след смъртта на Джон Ленън.\r\nАнглийската рокгрупа е основана в Ливърпул, Англия, в края на 50-те години. Състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г. ), Пит Бест - ударни (до август 1962 г. ). Още през 1955 г. Джон Ленън създава скифл-групата \"Куоримен\", към която се присъединява същата година Пол Маккартни, а през 1958 г. и Дж. Харисън. Сменят названията на групата: \"Johny and the Moondogs\" (1959 г. ), \"Long John and the Silver Beatles\" (1960 г. ). Свирят в ливърпулските клубове \"Казбах\" и \"Кавърн\", правят турне в Шотландия. През август 1960 г. , вече под името “Бийтълс”, заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г. През 1962 Бест е заменен с Р. Стар. Наградени са с ордена на Британската империя през 1965 г. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Групата се разпада през 1970 г.\r\n1991 г.\r\nАмериканският журналист Тери Андерсън е освободен от ливански ислямисти, които го държат за заложник 2454 дни.\r\n1991 г.\r\nУкрайна е призната от Литва и Латвия. Декларация \"За признаване на независимостта на Украйна от Русия\" прави руският президент Борис Елцин.\r\nУкраинците правят три опита, за да се сдобият със суверенна държава - през ХVІІ в. (Освободителната война на Богдан Хмелницкий), в началото на ХХ в. след болшевишкия преврат в Петроград (Украинска Народна Република) и през август 1991 г., когато в Москва се създава ГКЧП. Последният опит е успешен.\r\n1981 г.\r\nПрезидентът на САЩ Роналд Рейгън разширява правомощията на ЦРУ, като му дава разрешение за разследвания на територията на страната.\r\n1980 г.\r\nГрупата “Лед Цепелин” се разпада.\r\n“Лед Цепелин” (Led Zeppelin) е английска рокгрупа, основана през 1968 г. в Лондон. Съставът на групата е: Джими Пейдж - китара; Робърт Плант - вокал; Джон Пол Джонс - бас; Джон (Бонзо) Бонъм - ударни. Led Zeppelin е една от водещите световни групи в стила хард-рок (и хеви-метъл впоследствие). Основана е от Джими Пейдж, който след разпадането на “Ярдбърдс” събира музиканти от обкръжението на Ал. Корнър и под името “Ню Ярдбърдс” предприема турне из скандинавските страни; след завръщането си квартетът приема името “Лед Цепелин”. Стилът им е свързан с блуса, но още със записите за първия си албум налагат нов саунд (пронизителният и енергичен вокал на Робърт Плант в тандем с китарата на Джими Пейдж и гръмотевичния звук на баса и ударните), възприет впоследствие от много групи. Композициите и аранжиментите са дело главно на Пейдж и Плант. Синхронът в записите и концертната дейност е прекъсван често поради злополучия в личния живот на Плант, а когато през 1980 г. умира барабанистът Джон Бонъм, групата се разпада. Ръбърт Плант работи самостоятелно (издава шест албума), а Джими Пейдж участва в различни съвместни проекти (последните са с Дейвид Ковърдийл, 1993 г., и с Робърт Плант, 1994 г.).\r\n1979 г.\r\nЛайза Минели се омъжва за трети път.\r\nЛайза Минели е американската актриса и певица. Родена е на 12 март 1946 година в Лос Анжелис, САЩ. От 1963 г. започва да се снима за телевизията. За изпълнението си  в “Стерилната кукувица” (1969 г.) е номинирана за награда “Оскар”.\r\n1976 г.\r\nАмериканската актриса Елизабет Тейлър се омъжва за седми път.\r\nЕлизабет Тейлър е родена на 27 февруари 1932 г. в Лондон. През 1939 г.  семейството й заминава за Америка. Дебютът в киното на Елизабет Тейлър е на 10-годишна възраст. Голяма популярност й носи филмът “Американска трагедия”. Отличена е с наградата “Оскар” през 1960 г.  През 1966 г. получава втори “Оскар”. Участва във филмите: \"Клеопатра\", \"Кой се страхува от Вирджиния Улф\", \"Укротяване на опърничавата\", \"Синята птица\", \"Тосканини\" и други.\r\n1973 г.\r\nАмериканската станция “Пайъниър-10” става първият космически кораб, преминал близо до Юпитер. Станцията е изстреляна от НАСА през  март 1972 година. Преминава на 131 000 км от Юпитер. През 1983 г. напуска Слънчевата система и е отдалечена на около 11 млрд. км. от Земята. Тази станция, както и изстреляната след нея “Пайъниър 11” предизвикват революция в заснемането отблизо на Юпитер и Сатурн. Двете сонди се движат със скорост от 43 хиляди км/ч.\r\n1958 г.\r\nАмериканските летци Б. Тим и Дж. Кук започват своя опит за рекорд по продължителност на полет със самолет “Чесна”. Те приключват успешно опита след 64 дни без кацане.\r\n1948 г.\r\nДо бреговете на Шанхай китайския параход “Киянг” попада на стара японска мина. Плавателния съд потъва, вследствие на което загиват 2750 души.\r\n1943 г.\r\nЮгославски партизани създават “Антифашистки комитет за национално освобождение на Югославия” с председател Й. Тито.\r\nЙосип Тито е сръбски държавник. Той е генерален секретар на ЮКП . От 1937 г. до смъртта си е министър-председател на СФР Югославия, през 1953-1974 г. е президент, а от 1974 до 1980 г. е пожизнен президент.\r\n1864 г.\r\nВ Румъния на евреите е забранено да изучават и практикуват юридически науки.\r\n1833 г.\r\nВъв Филаделфия (САЩ) е  основано Американско общество за борба с робството.\r\n1808 г.\r\nНаполеон премахва Инквизицията в Испания.\r\nИнквизицията е институция на Католическата цъква. Първоначално, от началото на XI век Инквизицията, като форма за борба с ереса се осъществява без намесата на Ватикана. Тя е въведена от папа Луций III в края XII век по време на Епископския синод през 1184 г. като централизирана институция, независима от Епископските съдилища и подчинена директно на папата. Задачата ѝ е да разследва и същевременно да осъжда случаите на ерес. Според други източници, Инквизицията е учредена от папа Инокентий III през 1204 г., по време на походите срещу албигойците.\r\n1639 г.\r\nЗа първи път е наблюдаван преход на Венера от Йеремия Хорокс и Уилям Крабтрий.\r\n771 г.\r\nСлед смъртта на брат си Карломан, Карл Велики става единствен владетел на Франската държава.\r\nКарл І Велики (Carolus Magnus) е крал на франките (от 768 г.), император (от 800 г.); от династията Каролинги. Роден е на 2 април 742 г. Син е на Пипин Къси. Става едноличен управител на обединената държава от 771 г. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) разширява границите на кралството си. Папа Лъв III го коронясва в Рим за император (800 г.). Империята на Карл І Велики включва различни племена и народности, с различна степен на общественото развитие. Взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл І Велики помага за феодализацията на франкското общество. След смъртта му империята на франките се разпада. Карл І Велики умира през 814 г.На тази дата са родени: \r\n1949 г.\r\nРоден е Джеф Бриджис - американски актьор. Първи филм - \"Тиха нощ, самотна нощ\" (1969 г.). През 1971 г. е номиниран за \"Оскар\" за ролята във филма на Питър Богданович \"Последният филмов спектакъл\". Следват роли във филмите \"Богат град\" (1972 г.), \"Последният американски герой\" (1973 г.), \"Сърцето на Запада\" (1975 г.), \"Срещу всички шансове\" (1984 г.), \"Звезден човек\" (1984 г.), които утвърждават Дж. Бриджис като един от най-уважаваните актьори в Холивуд. Филмография: \"Назъбено острие\" (1985 г.), \"Осем милиона начина да умреш\" (1986 г.), \"На другата сутрин\" (1986 г.), \"Надин\" (1987 г.), \"Такър: човекът и неговата мечта\" (1988 г.), \"Бейкър бойс\" (1989 г.), \"Кралят на рибарите\" (1991 г.), \"Американско сърце\" (1993 г.), \"Взрив\" (1994 г.), \"Големият Лебовски\" (1998 г.), \"Паника на Арлингтън роуд\" (1999 г.), \"К-РАХ\" (2001 г.), \"Masked and Anonymous\" (2003 г.).\r\n1922 г.\r\nРоден е Жерар Филип - френски актьор. В театъра е от 1942 г., а в киното е от 1943 г. - “Малките от кея на цветята”. Първите му успехи в киното са в “Идиот” (1946 г.), “Дяволът в плътта” (1947 г.), “Пармският манастир” (1948 г.) и “Един толкова хубав малък плаж” (1949 г.), “Жулиета, или Ключът към сънищата” (1951 г.) и “Красавиците на нощта” (1952 г.). Снима се в: “Хубостта на дявола” (1950 г.), “Хоровод” (1950 г.), “Фанфан Лалето” (1952 г.), “Горделивите” (1953 г.), “Господин Рипоа” (1954 г.), “Влюбените от вила “Боргезе” (1954 г.), “Червено и черно” (1954 г.), “Ако ми бяха разказали за Версай” (1954 г.), “Големите маневри” (1955 г.), “Ако му бяха разказали за Париж” (1955 г.), “Най-добрата част” (1956 г.). Режисьор (заедно с Йорис Ивънс) и изпълнител е на главната роля в “Тил Ойленшпигел” (1957 г.). В края на 50-те години играе във филмите “Врящото гърне” (1957 г.), “Картоиграчът” (1958 г.), “Опасни връзки” (1959 г.), “Треска в Ел Пао” (1960 г.), успоредно с най-представителните си театрални изяви в “Принц фон Хомбург” (1951 г.), “Сид” (1951 г.), “Лоренцачо” (1951 г.), “Ричард II” (1954 г.), “Руи Блас” (1954 г.) и др. Умира на  25 ноември 1959 г.\r\n1892 г.\r\nРоден е Франко Баамонде - испански генералисимус. Управлява Испания като диктатор (1939-1975 г.). Завършва пехотна академия, участва в колониалните войни на Испания в Африка, командир е на Чуждестранния легион (1921 г.). Началник е на главния щаб на сухопътните войски (1934 г.), командир е на испанския корпус в Африка (Мароко). Организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура, провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили), председател е на министерския съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическото управление, постепенно се оттегля от властта. Умира на 20 ноември 1975 г. в Мадрид.\r\n1842 г.\r\nРоден е Георг Брандес  - датски критик и мислител. Автор е на критическите съчинения: \"Критика и портрети\" (1870 г.), \"Съвременната френска естетика\" (1870 г.), \"Големите литературни течения през ХIХ в.\" (1872-1882 г.). Умира на 12 февруари 1927 г. в Копенхаген.\r\n1835 г.\r\nРоден е Самюъл Бътлър - английски писател. Завършва университет и по семейна традиция приема духовен сан, но по-късно се отказва от свещеническото поприще. В сатирата си \"Едгин\" (анаграма на думата \"никъде\"; \"Еrewhon\", 1872 г.) и в продължението £ - \"Завръщането на Едгин\" (1901 г.), разобличава лицемерния морал на буржоазията. Автор е на романа \"Жизнен път\", издаден посмъртно (1903 г., 1938 г.). Автор е на изследвания върху творчеството на Омир и Шекспир. Умира на 18 юни  1902 г. в Лондон.\r\n1795 г.\r\nРоден е Томас Карлайл - английски публицист, историк, философ, общественик. Завършва Единбургския университет (1814 г.). Идеите му се оформят под влиянието на немския романтизъм и класическия идеализъм (Й. Г. Фихте, Ф. В. Шелинг), в чиито дух е и философският му роман “Сартор Резартус” (1833-1834 г.). Според развитата в романа “философия на облеклото” целият свят и цялата история представляват поредица от сменящи се облекла - емблеми, в които е въплътена вечната Божествена същност, която е единствена реалност. Според Карлайл законите на света се определят от провидението и се откриват само от “избрани”, “герои”, които са единствените действителни творци на историята. Твърди, че “историята на света е биография на велики хора”. Героичното начало в обществото периодично отслабва и тогава скритите в тълпата разрушителни сили избухват навън, докато то отново не открие в себе си “истинските герои” (напр. Кромуел, Наполеон). Според Карлайл това е затвореният кръг на историята. Умира на 5 февруари 1881 г. в Лондон.На тази дата умират: \r\n1988 г.\r\nУмира Владимир Полянов (псевдоним на Георги Иванов Тодоров) - български драматург, режисьор, белетрист. Роден е на 6 май 1899 г. в Русе. Следва медицина в СУ “Св. Климент Охридски” (1919-1921 г.), в университетите в Грац, Австрия (1921 г.) и Мюнхен (1922-1923 г.) и философия във Виенския университет (1922 г.). Завършва Свободния университет в София (1928 г.) и режисьорския отдел на Държавния институт за театрално изкуство във Варшава (1939 г.). Работи като секретар на Главната дирекция на железниците (1924-1934 г.). От 1937 г. до 1941 г. е в Министерството на народната просвета. Директор е на Народния театър в София и на Държавната театрална школа (1942-1944 г.). От 1946-1959 г. е режисьор на драматичните театри в Русе, Бургас, Народния театър за младежта в София, Кукления театър в Пловдив, театрите в Перник, Сливен, Разград, Смолян. Поставя над 60 пиеси. Един от основателите и секретар (1926-1932 г.) на българския ПЕН клуб. Печата за първи път в сп. \"Сила\". Творчеството му е повлияно от диаболизма, а темите в него са от градския живот: \"Смърт\" (1922 г.), \"Детето\" (1926 г.), \"Момичето и тримата\" (1926 г.), \"Крадецът\" (1927 г.), \"Звезда в прозореца\" (1935 г.), \"Ръцете на приятеля\" (1974 г.), \"Случаят Иван Андреев\" (1978 г.), \"Хроника на узряването\" (1979 г.), \"Срещи по дългия път\" (1988 г.). Автор е на пиеси: \"Човекът в огледалото\" (1931 г.), \"Двете страни на медала\" (1934 г.), \"Слънчеви петна\" (1961 г.) и др. Превежда от английски и немски език.\r\n1987 г.\r\nУмира Рубен Мамулян - американски режисьор от арменски произход. Роден е на 8 октомври 1897 г. в Тифлис, дн. Тбилиси. Учи в Московския университет, занимава се с театър в студията на Вахтангов, поставя няколко спектакъла в Тбилиси. От 1919 г. е в емиграция, работи в театрите в Париж и Лондон. В САЩ е от 1923 г. Става известен с режисурата на музикални спектакли и на пиеси на съвременни автори. Атмосферата на театралния живот е възпроизведена в “Аплодисменти” (1929 г.). Успех постига с новаторския си подход в “Улиците на града” (1931 г.) и “Доктор Джекил и мистър Хайд” (1932 г.), “Обичай ме тази вечер” (1932 г.), “Песен на песните” (1933 г.), “Кралица Кристина” (1934 г.), “Живеем отново” (1934 г.), “Беки Шарп” (1935 г.), “Веселият бандит” (1936 г.), “Знакът на Зоро” (1940 г.), “Кръв и пясък” (1941 г.), “Лятна ваканция” (1948 г.). След 1942 г. е в театъра. Опитите му за завръщане в киното през 50-те и 60-те години са безуспешни - отстранен е от работа при снимането на “Порги и Бес” (1958 г.) и “Клеопатра” (1961-1962 г.).\r\n1976 г.\r\nУмира Бенджамин Бритън - един от най-големите английски композитори от средата на XX в. Роден е на 22 ноември 1913 г. в  Лоустофт, Англия. След Симфониета и няколко камерни произведения той създава прочутите си \"Вариации върху тема от Бридж\". По време на Втората световна война написва \"Военен реквием\" (1940 г.). През 1945 г. световна известност му носят \"Вариации върху тема от Пърсел\", както и първата му опера \"Питър Граймз\". Следват оперите: \"Похищението на Лукреция\" (1946 г.), \"Алберт Херинг\" (1947 г.), \"Били Бъд\" (1951 г.), \"Глориана\" (1953 г.), \"Завъртането на винта\" (1955 г.), \"Смърт във Венеция\" (1973 г.) и др. Автор е на оркестрови произведения, на балет, преработва опери.\r\n1975 г.\r\nУмира Хана Аренд - немски политолог. Родена е на 14 октомври 1906 г. в еврейско семейство в Хановер и отраснала в Кьонигсберг и Берлин. Аренд учи философия с Мартин Хайдегер в Марбургския университет. В Хайделберг Аренд пише своята дисертация на темата за любовта в трудовете на Св. Августин (354–430 г.) под ръководството на философа и психолог-екзистенциалист Карл Ясперс. Тя разкрива в \"Тоталитаризмът\" механизмите на действие на тоталитарното управление, поставяйки под общ знаменател фашизма и комунизма. Отразява процеса срещу Айхман за сп. \"Ню Йоркър\". Репортажите й по-късно са събрани в книгата \"Айхман в Ерусалим\", в който се прокарва идеята за баналността на злото.\r\n1963 г.\r\nУмира Лев Иванович Жиров - руски езиковед. Роден е на 19 март 1885 г. в Москва. Специалист е по кавказки (предимно дагестански) и ирански езици. Изследванията му са в областта на общото и приложното езикознание, създава азбуки, разработва граматики, речници за народи в състава на СССР. Съчинения: \"Граматика на аварския език\" (1924 г.), \"Граматика на даргинския език\" (1926 г.), \"Персийски език\" (1927 г.), \"Аварско-руски речник\" (1936 г.), \"Граматика на лезгинския език\" (1941 г.), \"Лингвистичен речник\" (1946 г.), \"Табасарански език. Граматика и текстове\" (1948 г.), \"Лакски език\" (1955 г.).\r\n1932 г.\r\nУмира Густав Майринк (псевдоним на Густав Майер) -  австрийски писател, представител на експресионизма. Роден е на 19 януари 1868 г. във Виена. Завършва търговската академия в Прага. От 1903 г. е сътрудник на сп. “Симплицисимус”. Увлича се от мистичното, гротескно-фантастичното, а по-късно - от окултизма и теософията. Автор е на сатирическия сборник “Вълшебният рог на немския еснаф” (1913 г.), романите “Голем” (1915 г.), “Зеленото лице” (1916 г.) и др. Създава няколко драми със сътрудничеството на Рода-Рода.\r\n1828 г.\r\nУмира Робърт Ливърпул - английски политик, министър-председател на Великобритания (1812-1827 г.), от партията на торите. Роден е на 7 юни 1770 г. в Лондон. Министър е на вътрешните работи (1804-1806 г., 1807-1809 г.), а от 1809 г. до 1812 г. е военен министър и министър на колониите. Неговото правителство воюва срещу национално-освободителното движение в Ирландия и работническото движение. Води борба с наполеонова Франция.\r\n1798 г.\r\nУмира Луиджи Галвани  -  италиански анатом и физиолог. Роден е на 9 септември 1737 г. в Болоня Един от създателите на учението за електричеството, основоположник на електрофизиологията. Получава образование в Болонския университет, преподава медицина. Първите изследвания прави в областта на сравнителната анатомия. Започва опити по изследване на електричеството в животните (1771 г.), изследва способността на мускулите на жабата да се свиват под въздействието на електрически ток. Опитите на Галвани са обяснени от А. Волта, помагат да изобрети нов токоизточник - галваничен елемент.\r\n1679 г.\r\nУмира Томас Хобс - английски философ материалист. Роден е на 5 април 1588 г.  в Малмсбъри в семейство на свещеник. Получава образование в Оксфордския университет (1608 г.). Възгледите му се оформят под влиянието на идеите на Ф. Бейкън, Г. Галилей, П. Гасенди, Р. Декарт. Автор е на философската трилогия: “Основи на философията” (“За телата”, 1655 г., “За човека”, 1658 г.; “За гражданина”, 1642 г.) и “Левиатан, или Материя, форма и власт на църковната и гражданската държава” (1651 г.). Според него моралният дълг на човека по съдържание съвпада с гражданските задължения, произтичащи от обществения договор.\r\n1642 г.\r\nУмира Арман Жан дю Плеси Ришельо - френски държавник, защитник на абсолютизма, пръв министър, кардинал (от 1622 г.). Роден е на 9 септември 1585 г. През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политическите привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция открито влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. Основава Френската академия (1635 г.).\r\n1586 г.\r\nКралицата на Шотландия Мария Стюарт е екзекутирана по обвинение в заговор. Мария Стюарт е шотландска кралица от 1542 г. до 1567 г. Съпруга е на Франсоа II. Като претендентка за английския престол организира таен заговор срещу Елизабет I Тюдор. Мария Стюарт  е привърженичка на католицизма. Пленена е от въстаналите калвинисти в Шотландия през 1567 г. и принудена да се отрече от престола. Екзекутирана е след 19 годишен престой в затвор в Англия.\r\n1334 г.\r\nУмира Йоан XXII (Жак Д'Юз) – 194 - ят Папа (7 август 1316 г. – 4 декември 1334). Роден е  през 1245 г. в Каор. Учи право в Париж и Орлеан. Ръкоположен е за епископ на Фрежу (1330 г.) от папа Бонифаций VIII, за епископ на Авиньон (1310 г.) и кардинал-епископ на Прото (1312 г.). Обявява Людовик Баварски за еретик (1324 г.). Способен администратор и консервативен теолог относно светските дела на Църквата. През понтификата му Папската курия се реорганизира, като се обръща специално внимание на приходите и е съставен първият пълен опис на активите на Папството. Променя границите на диоцезите. Автор е на популярната молитва Anima Christi.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.04", "title": "Денят 4 декември в световната история"}
{"url": "http://www.focus-news.net/news/2017/12/04/2463619/pazardzhik-patnite-nastilki-sa-predimno-mokri-po-usoynite-mesta-zaledeni-i-obraboteni.html", "text": "Пътните настилки са предимно мокри, по усойните места заледени и обработени, съобщи дежурнияj в Областно пътно управление-Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.04", "title": "Пазарджик: Пътните настилки са предимно мокри, по усойните места заледени и обработени"}
{"url": "http://www.focus-news.net/news/2017/12/04/2463620/kyustendil-narodniyat-predstavitel-ot-gerb-kiril-kalfin-organizira-iznesena-priemna-v-obshtina-rila.html", "text": "Народният представител и областен координатор на ГЕРБ - Кюстендил Кирил Калфин организира изнесена приемна за граждани в община Рила. Това съобщиха от пресцентъра на ПП ГЕРБ. Приемният ден на Кирил Калфин ще се състои днес. Гражданите ще могат да се срещнат и да поставят своите казуси пред народния представител във времето от 11.00 до 12.30 часа в Заседателната зала на Община Рила.", "date": "2017.12.04", "title": "Кюстендил: Народният представител от ГЕРБ Кирил Калфин организира изнесена приемна в община Рила"}
{"url": "http://www.focus-news.net/news/2017/12/04/2463621/rosen-karadimov-liderat-na-opozitsiyata-korneliya-ninova-disha-vav-vrata-na-ministar-predsedatelya-borisov-i-toy-tryabva-da-otgovarya.html", "text": "Лидерът на опозицията Нинова диша във врата на  министър-председателя Борисов и той трябва да отговаря. Това каза Росен Карадимов, юрист, бивш депутат от ПГ на БСП, функционер на Евролевицата и настоящ председател на Управителния съвет на „Институт за нов икономически напредък”, в разговор с Илиана Беновска в предаването „Беновска пита” по „Радио К2” и „Канал 3”, заяви позиции по следните теми:\r\nЗавръщане в политиката. Това съобщиха от екипа на предаването. \r\n„Защо се връщате в политиката, г-н Карадимов?”, обърна се водещата Илиана Беновска към своя събеседник. Той отрече, че има подобни амбиции и сподели, че е отминало романтичното време на прехода, в което се е занимавал с активна политика, за която вече се чувства изхабен. „Идва един период, в който насищаш пространството до степен, до която трябва да поемеш друга роля.”, довери Росен Карадимов.\r\n„Подозират Ви, че сте се върнал като задкулисен „рицар” на Корнелия Нинова”, провокира водещата Илиана Беновска. Бившият член на ПГ на БСП от 36-то Народно събрание, отговори, че няма институционално качество в рамките на БСП и се чувства реализиран във функцията си на председател на Управителния съвет на „Институт за нов икономически напредък”.\r\n„Вие  сте бил винаги в лявото пространство. Не е ли естествено да се помисли, че Вие ще искате да помогнете на процесите в ляво?”, попита водещата Илиана Беновска. Гостът заяви, че има желание да помогне на ляво-ориентираните политически формации и води ползотворен диалог с ръководни фактори в БСП, в лицето на  Корнелия Нинова, Драгомир Стойнев и Кирил Добрев. Росен Карадимов окачестви настоящото ръководство на левицата като реформаторско и заслужаващо кредит на доверие, защото е върнало реномето на БСП като реална опозиция. Роля, чието проявление се вижда във формулираните приоритети на столетницата, законите, срещу които гласуват депутатите й, подготовката на алтернативен бюджет, алтернативни политики и концепцията за приоритетите на България в еврочленството й, анализира бившият консултант на правителството на Сергей Станишев. „От 2009 г., откакто управлява, г-н Борисов никога не е имал реална опозиция, това разглези ГЕРБ, това ги направи лениви и затова влизането на реална, истинска опозиция в парламента създава усещането за самоцелен сблъсък”, допълни той.\r\nВотът на недоверие и политическата кондиция на БСП.\r\n„Нали сте спортист? Човек се явява готов на състезание. Докъде бяха готови БСП с вота на недоверие, за да го проектират и да го искат?”, попита водещата Илиана Беновска. „Има един основен принцип, който в една парламентарна държава следва да се спазва – между лидера на опозицията и министър-председателя тече оста на основния дебат. Той не се състоя. Това започна он президентските и продължи на парламентарните избори. ГЕРБ натрапчиво пускат хора, които вместо министър-председателя поемат този дебат”, коментира Росен Карадимов. За него няма съмнение, че в момента се създава впечатлението, че парламентът е само декор. \r\n„Тогава, защо преди година и половина ,когато избраха Нинова  начело на БСП  Корнелия Нинова предложи на Бойко Борисов – „излез, ела да се разберем „по мъжки“, а не му каза – излез, ела да се разберем „по лидерски“? Едва сега, тя иска „лидерска среща= по повод промените в Конституцията за приватизацията”, контрира водещата Илиана Беновска. Събеседникът отговори, че въпросната реплика е била произнесена за първи път, когато Корнелия Нинова е била редови депутат и не е била в качеството си на партиен ръководител, допълвайки, че предложението за лидерска среща е адекватен и силен политически ход. За Росен Карадимов е очевиден факта, че лидерката на БСП винаги е търсила лидерски формат на междупартийния дебат. „Лидерският дебат не се инициира с нарочни писма, той трябва да се състои в парламента. Лидерският дебат е, когато лидерът на опозицията диша във врата на министър-председателя и той трябва да отговаря”, убеден е политическият наблюдател, пояснявайки, че този резонен антагонизъм се избягва, защото вместо Бойко Борисов отговарят негови представители. \r\n„Нищо ненормално няма, ако лидерът на управляващите Борисов, ако не счита, че това не е ниво за него и да пуска на Нинова свои заместници”, изрази мнение водещата. Гостът не се съгласи със съждението на Илиана Беновска, давайки пример с лидерските диспути в английския парламент, където разстоянието между премиера и лидера на опозицията е „един меч” и се води редовен и регламентиран дебат.\r\n„Ще успее ли да мине парламентарен вот на недоверие? Готова ли е БСП да спечели една парламентарна битка срещу ГЕРБ?”, попита водещата Илиана Беновска. Росен Карадимов заяви, че целта на вота на недоверие, като политически инструмент, се състои в инспирирането на дебати по определени политики и опозицията е длъжна да го използва, независимо дали има шанс за успех. Анализаторът счита, че допреди началото на управленския мандат на Корнелия Нинова, в БСП не е имало нито реална парламентарна опозиция, нито опити за победа, защото левицата не е била готова да управлява. „Оставката на председател на парламент не е шега работа – това е ход от киндерамата (шахматен термин за най-простия и лесен мат – бел.авт.), защото отсрещната страна отдавна е загубила идеята да играе шах- отговори Карадимов на въпрос на Беновска играе ли шах и може ли да го пренесе в политиката. „Борисов ще трябва да развие рефлекса публично и в диалог да може да оборва и да опонира с лидера на опозицията”, констатира дипломираният юрист. „Най-вероятно гласовете на БСП, ако бъдат добавени гласовете на ДПС – няма да са достатъчни това правителство да бъде свалено. Не мога да предвидя вота на българския народ”, прогнозира Росен Карадимов хипотетичните резултати от вота на недоверие и предсрочни парламентарни избори.\r\n„Как ще се справи Корнелия Нинова с вътрешната опозиция?”, попита водещата Илиана Беновска. Гостът отговори, че това е една от причините, поради които БСП не била готова да управлява. Въвеждането на мандатност за депутатите от 12 години изострило страстите, но подкрепата от 92%, изразена към Корнелия Нинова на 49-я конгрес на партията, свидетелства, че тя е на прав път. „БСП е много сложен организъм, там трудно се взимат еднолични решения. Аз предполагам, че поне година и половина  на нея (Корнелия Нинова – бел.авт.) още са й необходими, за да може да мотивира и да консолидира БСП така че да е готова да отиде на парламентарни избори”, завърши Росен Карадимов разговора си с Илиана Беновска в ефира на „Радио К2” и „Канал 3” на 3 декември 2017 година.", "date": "2017.12.04", "title": "Росен Карадимов: Лидерът на опозицията Корнелия Нинова диша във врата на  министър-председателя Борисов и той трябва да отговаря"}
{"url": "http://www.focus-news.net/news/2017/12/04/2463622/konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-vmtsa-varvara-v-s-varvara-na-praznika-na-velikomachenitsata.html", "text": "На 4 декември всяка година Православната църква прославя св. вмца Варвара. По този повод в посветения на нея храм в едноименото село Варвара, Пазарджишко,  на Пловдивска епархия, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия, предаде репортер на Агенция \"Фокус\". Началото е от 9.00 часа. \r\nНикола ПЕТКОВ", "date": "2017.12.04", "title": "Константийският епископ Яков ще оглави архиерейска света Литургия в  храм \"Св. вмца Варвара \",  в с. Варвара, на празника на великомъченицата"}
{"url": "http://www.focus-news.net/news/2017/12/04/2463623/eksperti-na-ek-shte-predstavyat-v-sofiya-podrobnosti-za-prietoto-saobshtenie-za-badeshteto-na-prehranata-i-selskoto-stopanstvo.html", "text": "Експерти на Европейската комисия (ЕК) ще представят подробности за приетото съобщение за \"Бъдещето на прехраната и селското стопанство\" от 9:00 часа, в Дома на Европа на ул. \"Г. С. Раковски\" 124 в София. Това съобщиха от Представителството на ЕК в България. Събитието ще бъде открито от Марио Милушев, директор на дирекция „Развитие на селските райони и пред-присъединителна помощ“ в Генерална дирекция „Земеделие и развитие на селските райони“ и Вергиния Кръстева, заместник- министър на земеделието, храните и горите на България. \r\nВ представянето ще се включат също редица други представители на Европейската комисия и на Министерството на земеделието, храните и горите.", "date": "2017.12.04", "title": "Експерти на ЕК ще представят в София подробности за приетото съобщение за \"Бъдещето на прехраната и селското стопанство\""}
{"url": "http://www.focus-news.net/news/2017/12/04/2463624/stara-zagora-narodnite-predstaviteli-ot-pp-gerb-organizirat-priemni-za-grazhdani-v-oblastta.html", "text": "Народните представители от ПП ГЕРБ организират приемни за граждани в областта. Това съобщиха от пресцентъра на ПП ГЕРБ. През декември народните представители от ПП ГЕРБ от Старозагорски избирателен район ще проведат приемни дни за граждани в Стара Загора, Казанлък и Гурково. Графикът е следният:Стара Загора\r\nНа 4 декември от 9:00 до 11:00 часа приемна ще проведе Радостин Танев. Записвания за приемните дни и повече информация може да получите на тел. 042/ 635 197, 0885 023 919 – технически сътрудник Ивелина Андреева, или на място в офиса на партията: бул. „Митрополит Методий Кусев” №5.Гурково\r\nНа 11 декември от 9:00 до 11:00 часа в НЧ „Войвода Генчо Къргов – 1920” ще се проведе съвместна приемна на народните представители Борис Кърчев и Радостин Танев. \r\nЗаписвания и информация на тел.: 0899 906 311.Казанлък\r\nНа 11 декември от 12:00 до 14:00 часа ще се проведе съвместна приемна на Борис Кърчев и Радостин Танев. Записвания и информация на тел. 0885 023 905 – технически сътрудник Мара Пеева или на място в офиса на партията: ул. „Климент Охридски” №1.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” №5. За записвания и повече информация – 042/ 635 197, 0885 023 919 – технически сътрудник Ивелина Андреева.", "date": "2017.12.04", "title": "Стара Загора: Народните представители от ПП ГЕРБ организират приемни за граждани в областта"}
{"url": "http://www.focus-news.net/news/2017/12/04/2463625/faz-gsdp-se-podgotvya-za-klyuchov-partien-kongres.html", "text": "Няколко дни преди началото на годишния конгрес на Германската социалдемократическа партия (ГСДП), ръководството на политическата сила, водена от Мартин Шулц, се събира на ключова среща в Берлин, на която ще обсъди по-нататъшния ход в преговорите за съставяне на новото германско правителство, припомня националният ежедневник Die Frankfurter Allgemeine Zeitung. \r\nОчаква се партийните лидери да проведат срещата си преди обедните часове на деня. Предстоящият конгрес на ГСДП по всяка вероятност ще бъде белязан от ожесточени сблъсъци по въпроса за евентуалното участие на партията в нова голяма коалиция със Съюза (ХДС/ХСС). Същевременно в редиците на партията нарастват опасенията за вътрешно- и външнополитическите последици от проточилите се вече месеци на преговори за формиране на федерално правителство.Тереза Герова", "date": "2017.12.04", "title": "FAZ: ГСДП се подготвя за ключов партиен конгрес"}
{"url": "http://www.focus-news.net/news/2017/12/04/2463626/hasan-ademov-dekonstruktsiyata-na-gerb-obedineni-patrioti-za-dps-e-osnovna-tsel-evropredsedatelstvoto-ne-e-alibi-za-natsionalistite-vav-vlastta.html", "text": "”Деконструкцията” на ГЕРБ- \"Обединени патриоти\" за ДПС е основна цел, европредседателството не е алиби за националистите във властта. Това каза д-р Хасан Адемов, ДПС, в разговор с Илиана Беновска в предаването “Беновска пита” по Радио К2 и Канал 3, заяви позиции по следните теми: Разменените подаръци. Това съобщиха от екипа на предаването.  Хасан Адемов подари на Беновска зелена ябълка. Той я попита дали се чуди защо е зелена на червения фон. Тя отговори: „Чудя се дали не искате да ми вкиселите живота?!”. Гостът й обясни, че иска да даде зелена светлина на политиките за хората с увреждания. Той продължи, че днес е 3-ти декември, а на този ден ООН приема конвенция за хората с увреждания. Двамата решиха да консолидират усилията на депутата и Радио К2 и Канал 3 за помощ за хората с увреждания. Водещата подари на госта си червена ябълка с пожеланието: „Пожелавам Ви да сте жив и здрав и наистина да Ви е червена и здрава българската ябълка и в политиката, и в живота!”.\r\nВотът на недоверие.\r\n„Предният събеседник Росен Карадимов непрекъснато искаше да консолидира вашите гласове заедно с гласовете на БСП във вота на недоверие. Аз прецизно разграничих нещата и казах, че вие все още нямате завършени преговори, нали така? И второ – БСП искат едно, вие искате друго. Вие, засега, вербализирате, че искате, по думите на вашия председател Карадайъ, „демонтаж” на правителството от „Обединените патриоти”. Между другото, преди малко, Каракачанов каза, че има едни френски и други гаечни ключове в колата си и ще ви ги даде да се научите да монтирате и демонтирате, защото сте били малко несръчна партия. Та, кажете на какъв етап е този преговорен процес за вот на недоверие, ще се съюзите ли с БСП?”, попита водещата Илиана Беновска. Хасан Адемов отговори, че освен всичко изброено от водещата, има и още нещо, а то е, че ДПС е самостоятелна партия със самостоятелна политика и в никакъв случай не може да бъде прикачвана към която и да е партия. ДПС в никакъв случай не може да бъде в ролята на присъдружна партия. Що се отнася до етапа на преговорите, народният представител обясни, че има контактни групи, които ще финализират разговорите, защото приемането на бюджета вече е минало. „Според нас няма секторна политика, която да не плаче за вот на недоверие!”, категоричен бе Хасан Адемов.\r\n„Но, все пак, остават около 20 дни до Коледните празници, тук и вие- ДПС, и БСП, отново ви разделям и не ви обединявам, не ви прилепям като единна опозиция, заявихте, че до Коледа трябва да се реши въпроса с вота на недоверие от страна на БСП или с „деконструкцията” на правителството по ваше искане!”, поясни водещата. Хасан Адемов отговори, че ДПС има решение на своя Централен съвет за „демонтаж” на управляващата коалиция по отношение на участието на националистите във властта. \r\n„Но, Вие, сте много опитен политик и ясно си давате сметка, че самите ДПС с „демонтаж”-  с или без гаечни ключове-  сами не можете да постигнете. Давате си сметка, че БСП сами също не могат да постигнат вот на недоверие без вас, пък дори и вие да се прибавите - може да не им достигнете. Е, тогава каква е алтернативата?”, попита водещата Илиана Беновска. Гостът й отговори, че вот на недоверие се внася не само, за да свалиш правителството от власт, това е и форма на диалог между управляващи и опозиция. „Защото това, което се случва в България, го няма никъде в Европа, говорим като управленски формат!”, обясни народният представител.\r\n   „Но Бойко Борисов няма еднакво отношение към ДПС и към БСП. И вие също заявявахте нееднократно, че все още не сте оттеглили съвсем подкрепата си от Бойко Борисов, а имате забележки към „Патриотите”!-  заявихте го още, когато ГЕРБ спечели изборите, че принципно подкрепяте ГЕРБ в добрите начинания за България, нали така?”, попита водещата Илиана Беновска. Хасан Адемов отговори, че участието на националистите във властта е със съгласието на ГЕРБ - те са казали, че това е единственият възможен формат за управление. От ДПС твърдят, че има и други възможности, те са четири на брой, а сегашната управленска формула не е европейска. Освен това ДПС има подкрепа в Европа, доказателство за това е и избора на Илхан Кючюк за вицепрезидент на АЛДЕ и застъпването на председателя Мустафа Карадайъ за Шенген. За съжаление обаче отношението в България на управляващите към ДПС е съвсем различно.\r\nИмало ли е корупция по време на участието на ДПС във властта преди?\r\n„Кое за вас е най-важното нещо? БСП казват „корупция“ за темата на вота, но това звучи доста общо!”, попита водещата Илиана Беновска. Събеседникът й отговори, че настина звучи  общо, но корупцията, по принцип, е патент на управляващите. „Демек и в тройната коалиция НДСВ-БСП- ДПС е имало корупция, така ли?”, продължи с въпросите си водещата. Хасан Адемов отговори: „Въпросът е, че корупцията не може да бъде доказана от Вас, от мен или когото и да било - има си органи, които доказват!”. „Не се измъквайте от отговора, имаше ли корупция, според Вас, след като казахте, че е патент на всички управляващи, в тройната коалиция, след като участваше и ДПС?”, настоя да получи отговор водещата. Народният представител отговори, че ДПС е най-проверяваната партия. \r\n„Но ви обвиняват, че винаги добре се нагласяте и интересите ви са защитени. Даже, наскоро чух нова транскрибция за „порциите, които разпределяла всяка власт” – думите на Ахмед Доган, че той всъщност е визирал порочността на корупционния механизъм във всяка власт? - попита водещата Илиана Беновска. Хасан Адемов отговори, че за съжаление този механизъм е бил прехвърлен единствено на ДПС. „Защото Доган го изрече, но може би не беше добре разбран!”, поясни водещата. Събеседникът й отговори, че почетният председател на ДПС може би умишлено не е бил добре разбран, за да може ДПС да бъде посочено с пръст като единственият източник на корупция. \r\nИма ли противоречия между ДПС и ГЕРБ по отношение на геополитиката и приоритетите по време на европредседателството?\r\n„Кой посочи ДПС, на кого не сте удобни? Имате ли с ГЕРБ някакви противоречия по отношение на геополитиката, на етническия  модел, на ценностната система?”, попита водещата Илиана Беновска. Хасан Адемов отговори, че ако става дума за геополитика би казал, че ДПС има малко по-различна позиция от приетата декларация от Народното събрание за приоритетите ни за европредседателството. ДПС са внесли свой вариант, в който се визират и отношенията към Република Турция, защото те са наши важни съседи и трябва да поддържаме добри отношения.\r\n„Защо възникнаха там противоречия?”, попита водещата Илиана Беновска. Хасан Адемов отговори: „Отговорът е лесен – заради този, който стои във властта и говори за „гаечни ключове“,/ Каракачанов- б.р./ без да е държал такива в ръцете си!”. „За да бъдат запазени „националистите”, както ги наричате, „Обединените патриоти” във властта, този абзац не трябваше да бъде приет в приоритетите?”, попита водещата. Хасан Адемов отговори, че това е точно така. Той поясни, че в абзаца е трябвало да пише, че „преговорите за членство с Турция трябва да продължат докато те не отговорят на изискванията на ЕК4. \r\n„Но Борисов проявява доста усилия по оста Турция – България!”, отбеляза водещата Илиана Беновска. Гостът й отговори, че това е така и точно затова ДПС са внесли своята декларация – за да поставят пред изпитание управляващото мнозинство и да видят, дали, то държи на демократичните принципи. Освен това ДПС са имали сериозни възражения за начина, по който се е стигнало до декларацията. Тя е трябвало да обедини всички партии в Народното събрание, а това не се е случило. \r\nВъзможно ли е ДПС да се откаже от исканията си за „демонтаж” на управляващата коалиция заради европредседателството? \r\n„Но, какво ще предприемете, за да запазите достойнството на ДПС, защото сте заявили нещо вече – искате „демонтаж”? А да не рухне цялата държава преди европредседателството? Защото и това би било проява на достойнство – националната отговорност, която ДПС демонстрира винаги. И от трета страна да бъдете правилно разбрани на принципна основа, но да не бъдете прилепени към БСП!”, попита водещата Илиана Беновска. Хасан Адемов отговори, че тези, които не харесват позициите на ДПС, ги пришиват или към БСП, или към ГЕРБ. „Но забележете, ГЕРБ взеха решение, че няма да се коалират никога с БСП или поне не на този етап категорично, а за ДПС дума не стана! Това е един жест!”, отбеляза водещата Илиана Беновска. Гостът й отговори, че ГЕРБ си имат собствена стратегия. Тези 22 милиона лева за общини, в които управляват кметове на ДПС, е част от тази стратегия – да купуват влияние. „Купиха ли ви?”, попита водещата. Събеседникът й отговори, че тук става въпрос за политическо влияние сред избирателите на ДПС, защото, когато се инвестират тези средства с постановление на МС е ясно, че го прави управляващата партия. ДПС пък държи това да става през Закона за държавния бюджет, но предложенията на ДПС не са били приети. „Сега какво излиза, че лично премиера и МС са тези, които мислят за регионите, а партиите, които представляват регионите, не са на тази позиция!”, категоричен бе народният представител от ДПС.  „Разбирам Ви много добре и спорът беше гнусен, БСП се опита по един много некоректен начин, уж, да ви подкрепи!”, отбеляза водещата Илиана Беновска. Гостът й отговори, че това е много сериозен аргумент в подкрепа на това, че няма как БСП и ДПС да бъдат събрани на едно място. \r\n„Но как ДПС ще си запазите достойнството, ако, както изглежда в момента, искането ви за „деконструкция” на правителството с „Обединените патриоти” няма да се състои?”, попита водещата Илиана Беновска. Гостът й отговори, че с колегите му са длъжни да се борят за това, защото ДПС е проевропейска формация. „Но искате ли да ми кажете за финал, че ако не се състои тази деконструкция, вие ще подновите подобни искания едва след като изтече европредседателството?”, попита водещата Илиана Беновска. Хасан Адемов отговори: „”Деконструкцията” за ДПС е основна цел, европредседателството няма никакво значение и не може да служи като алиби за участието на националистите във властта!”, с което завърши участието си в предаването „Беновска пита” по „Канал 3“ и „Радио К2 на 3 декември 2017 г.", "date": "2017.12.04", "title": "Хасан Адемов: ”Деконструкцията” на ГЕРБ- \"Обединени патриоти\" за ДПС е основна цел, европредседателството не е алиби за националистите във властта"}
{"url": "http://www.focus-news.net/news/2017/12/04/2463627/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemen-den-v-grada.html", "text": "Народните представители от ГЕРБ - Монтана Дилян Димитров и Ирена Димова организират приемна за граждани в Монтана. от 10.00 до 12.00 часа. Това съобщиха от пресцентъра на ПП ГЕРБ. Приемната ще се проведе в офиса на ГЕРБ, намиращ се на адрес: Монтана, бул. „Трети март“ №39, ет.1. Записвания се правят на тел. 096 30 00 66, 0884 800 049 и 0884 800 104.", "date": "2017.12.04", "title": "Монтана: Народните представители от ГЕРБ Дилян Димитров и Ирена Димова организират приемен ден в града"}
{"url": "http://www.focus-news.net/news/2017/12/04/2463628/stara-zagora-zapochva-remont-na-uchilishte-i-dve-detski-gradini-v-grada.html", "text": "След разработени и спечелени проекти по Оперативна програма „Региони в растеж” Община Стара Загора започва изпълнението им. Това каза Иванка Сотирова, зам.-кмет по хуманитарни дейности, съобщиха от пресцентъра на Община Стара Загора. Проектите са за саниране и ремонт на Средно училище „Железник”, Детска градина №58 и Детска градина №1 „Звънче”. От 4 декември образователните институции ще бъдат пребазирани на нови адреси. Средно училище „Железник” временно се пребазира в сградата на ХI-то основно училище „Николай Лилиев“, там ще водят занятия 394 ученици от 4-ти до 12-ти клас. В сградата на ХIII–то основно училище „Св. Паисий Хилендарски“ ще бъдат настанени за провеждане на учебни часове 240 ученици от 1-ви до 3-ти клас. \r\nДецата от Детска градина №1 „Звънче“ временно се преместват в Детска градина №24 „Радост“ – първа и двете втори групи. В Основно училище „Георги Райчев“ ще бъдат настанени децата от трета и четвърта група, а яслената група отива в детска ясла „Боровец“. Децата от Детска градина №58 „Звездица“ ще бъдат временно преместени за срока на ремонта на сградата в ДГ №31 „Слънце“ - трета А и първа А и Б групи, в ДГ №34 „Райна княгиня“ – яслена група, втора А, четвърта А, в ДГ №68 “Патиланско царство“ – трета Б и втора А, както и във филиала в село Богомилово – смесена група. \r\n„Кметът на Община Стара Загора Живко Тодоров лично се ангажира с осигуряване на подходящ график на обществения транспорт за извозване на учениците от СУ „Железник” до ХI-то основно училище „Николай Лилиев” и ХIII основно училище „Св. Паисий Хилендарски”, информира още Сотирова. От понеделник автобусите по линии №3 и №8 ще тръгват от спирката пред Второ районно управление „Полиция” в кв. „Железник” сутрин в 7.35 часа и ще водят учениците до ХIII-то основно училище. В 17.00 часа те ще тръгват от ХII-то основно училище в посока кв. „Железник”. \r\nУчениците, които ще пътуват до ХI-то основно училище могат да ползват тролейбусни линии №1, 26 и 36, както и автобусни линии №13, 3 и 8. Всички учащи трябва да бъдат снабдени с карти за градския транспорт, които струват 10 лв. на месец.", "date": "2017.12.04", "title": "Стара Загора: Започва ремонт на училище и две детски градини в града"}
{"url": "http://www.focus-news.net/news/2017/12/04/2463629/sofiya-premiera-na-knigata-na-prof-hristo-pimpirev-antarktida-studeniyat-yug-shte-se-sastoi-v-su-sv-kliment-ohridski.html", "text": "В СУ \"Св. Климент Охридски“ ще се състои премиера на книгата на проф. Христо Пимпирев „Антарктида – Студеният юг“. Това съобщиха от Българския антарктически институт. Организатори на събитието са проф. д.н. Христо Пимпирев и издателство „Авлига“. Представянето ще бъде днес от 18:00 часа в Аулата на СУ \"Св. Кл. Охридски“.\r\nКнигата представлява фотоалбум и поетичен разказ на проф. Пимпирев за Ледения континент. С нея се отбелязва четвъртвековният юбилей на България като полярна страна, която заедно с още 28 държави управлява 1/10 от нашата планета.\r\nЛуксозното двуезично издание предлага на читателите информация за всички досегашни експедиции, последни данни за полярната ни база „Св. Климент Охридски”, както и разказ за достигането до Южния полюс. Даден е пълен списък на участниците в досегашните 25 експедиции със снимки на хората, благодарение на които България е уважавана полярна нация.", "date": "2017.12.04", "title": "София: Премиера на книгата на проф. Христо Пимпирев „Антарктида – Студеният юг“ ще се състои в СУ \"Св. Климент Охридски“"}
{"url": "http://www.focus-news.net/news/2017/12/04/2463630/sitel-makedoniya-dvama-sloventsi-sa-zaginali-pri-tezhka-katastrofa-mezhdu-avtomobil-i-avtobus-s-turisti-v-avstriya.html", "text": "При сблъсък между автобус и автомобил в австрийската провинция Бургенланд са загинали двама граждани на Словения, предава скопският телевизионен канал „Сител“.\r\nСлед удара в автомобила, автобусът се е ударил в стена, в резултат на което са пострадали тежко двама души, а 23 други са получили по-леки наранявания. Съгласно разпространената информация, жертвите – мъж и жена – са пътували в колата. В тежко състояние са водачите на двете превозни средства. \r\nСигналът за пътнотранспортното произшествие е подаден малко след 22 часа в неделя (местно време). В автобуса са пътували туристи, които са посетили традиционния коледен базар в австрийската столица Виена. Тяхната националност не се уточнява. \r\nРазчистването на трасето е приключило малко след полунощ, но движението по пътя е станало възможно едва в ранните часове на понеделник. Тереза Герова", "date": "2017.12.04", "title": "„Сител“ (Македония): Двама словенци са загинали при тежка катастрофа между автомобил и автобус с туристи в Австрия"}
{"url": "http://www.focus-news.net/news/2017/12/04/2463631/mvr-dvama-dushi-sa-zaginali-a-21-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са ранени при катастрофи в страната през изминалото денонощие. Това съобщиха от пресцентъра на МВР. 15 са регистрираните пътни инциденти в страната в отчетения период. В столицата са станали 101 леки пътнотранспортни произшествия и 4 тежки. При тях са ранени 5 души.", "date": "2017.12.04", "title": "МВР: Двама души са загинали, а 21 са ранени при катастрофи в страната през изминалото денонощие"}
{"url": "http://www.focus-news.net/news/2017/12/04/2463632/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ в град Пловдив ще проведат приемни с гражданите от 4 до 7 декември, съобщиха от пресцентъра на партията.\r\n Понеделник, :\r\nДаниела Дженева, от 17 до 18:00 часа в офиса на ПП ГЕРБ в район „Южен”, ул. „Академик Петър Динеков”№ 1А\r\nСпартак Николов, от 17:00 до 18:30 часа в офиса на ПП ГЕРБ в район „Източен” на ул. „Коста Паница”№5\r\nВихър Захов,  от 17:00 до 18:30 часа в офиса на ПП ГЕРБ в район „Източен” на ул. „Коста Паница”№ 5\r\nВера Тоскова, от 16 до 18:00 часа в офиса на ПП ГЕРБ в район „Тракия” в жк. „Тракия”бл.91.\r\nАлександър Радев, от 17:30  до 19:00 часа в офиса на ПП ГЕРБ в район „Централен” на ул. „Прага” № 2. \r\nАтанас Узунов, от 17:30  до 19:00 часа в офиса на ПП ГЕРБ в район „Южен” на ул. „Академик Петър Динеков” №1А\r\nОбщинският съветник от ПП ГЕРБ в Общински съвет – Пловдив Иван Вичков ще приема граждани във вторник, , от 16.00 до 18:00 часа в офиса на ПП ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 6 декември, ще се проведат приемни с граждани на общински от ПП ГЕРБ в Общински съвет - Пловдив:\r\nРадослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nГеорги Василев, от 16 до 18:00 часа в офиса на ПП ГЕРБ в район „Южен” на ул. „Академик Петър Динеков”№1А. \r\nД-р Аргир Аргиров, от 17:30  до 18:30 часа в офиса на ПП ГЕРБ в район „Южен” на ул. „Академик Петър Динеков”№1А. \r\nАни Лафчиева, от 17:00 до 18:30 часа в офиса на ПП ГЕРБ в район „Източен” на ул. „Коста Паница”№5. \r\nЕмил Русинов, от 17:30 до 19:00 часа в офиса на ПП ГЕРБ в район „Източен” на ул. „Коста Паница”№5. \r\nВ четвъртък, , общинските съветници от ПП ГЕРБ в Пловдив ще проведат приемни с гражданите:\r\nПетър Попов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9. \r\nЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. „Царевец” № 9. \r\nГошо Къчков, от 17:30 до 19:00 часа в офиса на ПП ГЕРБ в район „Северен” на бул. „Марица” №91. \r\nПенчо Малинов, от 17:00 до 18:30 часа в офиса на ПП ГЕРБ в район „Източен” на ул. „Коста Паница” №5. \r\nВеселин Маневски, от 16 до 18:00 часа в офиса на ПП ГЕРБ в район „Южен” на ул.  „Академик Петър Динеков” № 1А.", "date": "2017.12.04", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/12/04/2463633/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2017.12.04", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/12/04/2463634/gabrovo-v-ednata-lenta-se-izvarshva-dvizhenieto-mezhdu-selata-chehlevtsi-i-vaglevtsi.html", "text": "В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август 2018. Това   съобщиха за Радио „Фокус” – Велико Търново от  Областно пътно управление-Габрово. Условията за пътуване в Габровска област са нормални. Настилките са мокри, на места има слаби превалявания от дъжд. Трафикът към този част е интензивен. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Пропаднал участък от пътната настилка затруднява движението между селата Палаузово и Стомонеците. Нека водачите се движат с повишено внимание при   км 7+060, където едната пътна лента е стеснена. В района има поставена необходимата сигнализация, а укрепителните дейности трябва да приключат до 31 март 2018 година.\r\nЛуиза ТРАНЧЕВА", "date": "2017.12.04", "title": "Габрово: В едната лента се извършва движението между селата Чехлевци и Въглевци"}
{"url": "http://www.focus-news.net/news/2017/12/04/2463635/burgas-rayonnata-prokuratura-protestira-domashniya-arest-nalozhen-spryamo-mazh-obvinen-v-prichinyavane-na-telesna-povreda-na-fotoreporter.html", "text": "Районна прокуратура – Бургас е внесла протест срещу определение на Районния съд в града, с което е определена мярка за неотклонение „домашен арест“ спрямо Петър Б. (на 36 г. от гр. Бургас). Това съобщиха от пресцентъра на Апелативна прокуратура-Бургас. Той е обвинен за това, че на 26 ноември 2017 г. в гр. Бургас, в „Приморски парк“, по хулигански подбуди причинил на Б.П. лека телесна повреда, изразяваща се в масивен отток и кръвонасядане в слабините, довела до временно разстройство на здравето, неопасно за живота, като му нанесъл два последователни удара с коляно в областта на слабините  – престъпление по чл.131 ал.1, т. 12, вр. чл. 130, ал. 1 от НК.\r\nСъдебното заседание е насрочено за 4 декември 2017г. пред Окръжен съд – Бургас.", "date": "2017.12.04", "title": "Бургас: Районната прокуратура протестира домашния арест, наложен спрямо мъж, обвинен в причиняване на телесна повреда на фоторепортер"}
{"url": "http://www.focus-news.net/news/2017/12/04/2463636/der-spiegel-germaniya-se-e-proiznesla-po-poveche-molbi-za-ubezhishte-otkolkoto-vsichki-ostanali-darzhavi-v-es.html", "text": "През първата половина на 2017 г. германските власти са обработили повече молби за убежище, отколкото всички останали 27 държави в Европейския съюз, съобщава водещото издание Der Spiegel, като изключва Великобритания от статистиката.\r\nСъгласно разпространените в медиите данни, през първата половина на годината в Германия са обработени 357 625 кандидатури за убежище. В останалите страни от Общността броят им е 199 405 – значително по-малък.  Освен това, по-голямата част от молбите са получили положителен отговор, става ясно от друг доклад, базиран на данни от Европейската статистическа служба (Евростат). \r\nОт януари до юли 2017 г. в германските съдилища е обжалвано почти всяко второ решение на Федералната агенция по миграцията и бежанците. За сравнение през предходната 2016 г. в съда е преразглеждано едно на всеки десет решения. От редакцията уточняват, че в случай на загуба по делото, Федералната служба по миграцията и бежанците заплаща съдебните разноски. До 21 ноември 2017 г. тази сума е възлизала на 19 млн. евро – с над седем милиона повече, отколкото през 2016 г. Тереза Герова", "date": "2017.12.04", "title": "Der Spiegel: Германия се е произнесла по повече молби за убежище, отколкото всички останали държави в ЕС"}
{"url": "http://www.focus-news.net/news/2017/12/04/2463637/smolyan-shte-badat-zapaleni-svetlinite-na-kolednata-elha-v-grada.html", "text": "Светлините на коледната елха ще бъдат запалени на амфитеатъра на Новия център в Смолян. Това съобщиха от пресцентъра на Общината. Тържеството ще започне в 16.30 часа. Кметът Николай Мелемов ще запали светлините на 6 метровото изкуствено коледно дърво заедно с малчугани от детските градини. Ще има и изненада за тях - ще пристигне и Дядо Коледа.\r\nЗа поредна година, Мелемов реши средствата от поздравителните картички, които изпраща администрацията за Коледните и Новогодишните празници да се използват за подаръци на децата. Най-малките жители на града ще получат лакомства на 4 декември, когато се палят светлините на елхата. Новогодишните поздравления до съответните институции ще бъдат изпратени в електронен вариант. \r\nСлужители на Община Смолян вече приключват с коледната украса по улиците и кварталите в града. Поставени са  гирлянди, светещи завеси и друга пищна украса. Предстои украсяването на градската елха и коледните дръвчета  на Стария център в Смолян, кварталите „Райково” и „Устово”.  \r\nКметът Мелемов кани смолянчани и гостите на града на паленето на светлините на градската елха. Събитието ще се превърне в празник за смолянските деца, защото Коледа и Нова година са едни от светлите празници.", "date": "2017.12.04", "title": "Смолян: Ще бъдат запалени светлините на коледната елха в града"}
{"url": "http://www.focus-news.net/news/2017/12/04/2463638/pencho-markishki-ban-geminidi-e-nay-atraktivniyat-meteoren-potok-prez-esenta-i-zimata-i-shte-bade-aktiven-ot-4-do-17-dekemvri.html", "text": "Геминиди е най-атрактивният метеорен поток през есента и зимата. Това заяви за Агенция „Фокус“ Пенчо Маркишки – физик от Института по астрономия с НАО към БАН. „Той е активен от около 4 до 17 декември, като в момента на неговия максимум (около 14 декември) при добри метеорологични условия и в отсъствието на Луната могат да се наброят близо 120 метеора за час. За 2017 г. неговият максимум ще бъде на 14 декември около 08:30 часа българско време, което означава, че най-близкото до максимума удобно за нас време за наблюдение ще бъдат последните часове на нощта 13 срещу 14 декември. През същата нощ Луната ще изгрее в 03:50 часа за София, с 15% осветен диск, стара като изтъняващ сърп и затова няма да възпрепятства осезаемо наблюденията“, увери Пенчо Маркишки. По думите му един от главните параметри, описващи даден метеорен поток, е местоположението на неговият радиант – точката от небето, спрямо която изглежда, че метеорите се разлитат във всички посоки наоколо. „Радиантът на потока Геминиди е близо до звездата Кастор – α (най-бляскавата) от съзвездието Близнаци. Тази звезда е видима веднага след свечеряване, много ниско над североизточния хоризонт. С напредването на нощта условията за наблюдение на Геминиди ще се подобряват – съзвездието Близнаци ще се издига и в полунощ то ще бъде на височина около 60° над източния хоризонт. Това обаче не означава, че наблюдателите трябва да съсредоточат вниманието си само към района на съзвездието Близнаци – вероятността от поява на метеори ще бъде висока за всяка част от небето“, разказа още физикът. Той обясни, че Геминидите са ярки метеори, често болиди, затова привличат вниманието на мнозина любители на звездното небе. „Тези, които решат да наблюдават явлението, е препоръчително да излязат под открито небе в нощта на 13 срещу 14 декември, ако небето е ясно, от около полунощ до зазоряване. На 14 декември Слънцето ще изгрее в 07:49 часа за София, така че ефективни наблюдения ще могат да се извършват до около 06:30 часа. Тези, които плануват да извършват фотографски наблюдения, трябва да предвидят време за подготовка на техниката си. Нужно е да се избере място достатъчно отдалечено от светлините на градове и селища, а предвид сезона – наблюдателите трябва да бъдат подходящо екипирани. Тъй като сам човек не може да обхване с поглед едновременно цялата небесна полусфера, препоръчваме един традиционен метод, доказал ефективността си при организирани метеорни наблюдения - няколко души застават (сядат) с гръб един към друг, така че всеки от тях да наблюдава само определена област от небето. Общият брой забелязани метеори се уточнява в хода на наблюдението“, разясни Пенчо Маркишки. Той разказа още, че Геминиди  се считат за породени от облаци частици (метеорни роеве), разхвърляни в космическото пространство от астероида 3200 Фаетон. Това отличава този метеорен поток от останалите популярни като Персеиди, Леониди, Ориониди и др., които се пораждат от метеорни роеве, отделящи се в процеса на разпадане на различни комети.", "date": "2017.12.04", "title": "Пенчо Маркишки, БАН: Геминиди е най-атрактивният метеорен поток през есента и зимата и ще бъде активен от 4 до 17 декември"}
{"url": "http://www.focus-news.net/news/2017/12/04/2463639/kyustendil-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.12.04", "title": "Кюстендил: Мокри и хлъзгави са пътните настилки в областта"}
{"url": "http://www.focus-news.net/news/2017/12/04/2463640/radio-svobodna-evropa-makedoniya-dva-mesetsa-sled-sreshtata-vav-varna-liderite-na-balgariya-gartsiya-rumaniya-i-sarbiya-se-sabirat-v-belgrad.html", "text": "Два месеца след разговорите във Варна, в петък лидерите на България, Гърция, Румъния и Сърбия се събират в Белград за нова четиристранна среща на върха, отбелязва  Радио „Свободна Европа“ в македонската си редакция. Държавният глава на Сърбия Александър Вучич ще бъде домакин на премиерите на България, Гърция и Румъния.\r\nЧетиримата лидери се събират за втори път, за да потвърдят ангажимента си за сътрудничество в полза на своите страни, но и на останалата част от Балканите. Фокусът на разговорите помежду им ще бъде поставен върху икономиката, транспорта, запазването и укрепването на регионалната стабилност и европейската перспектива на държавите от региона.Тереза Герова", "date": "2017.12.04", "title": "Радио „Свободна Европа“ (Македония): Два месеца след срещата във Варна – лидерите на България, Гърция, Румъния и Сърбия се събират в Белград"}
{"url": "http://www.focus-news.net/news/2017/12/04/2463641/blagoevgrad-obshtinskiyat-kuklen-teatar-predstavya-premierno-spektakala-prikaznite-razkazvachi.html", "text": "Общински куклен театър-Благоевград представя премиерно спектакъла „Приказните разказвачи“ от Ана Попинс. Това съобщиха от пресцентъра на Община Благоевград. Представлението ще се играе на 4 декември в салона на Куклен театър /в бившия Младежки дом/. Сценографията и костюмите са дело на Деница Аргиропулос, музиката е на Георги Красимиров-Герасим, а постановката - на Борвелс. \r\nАктьорите Десислава Чардаклиева и Виктор Кападжиев ще представят пред малките зрители една забавна разходка из света на фантазията. Една история за обичта и приятелството, за доброто и злото, за разума и силата на чувствата. Неочакваната среща между двамата чудати герои ще пренесе малките зрители в удивителен приказен свят, за да им покаже, че никой не може да бъде по-силен от този, който носи вярата и любовта в сърцето си. Това е спектакъл за малки и големи, за деца и родители, за момчета и момичета и за всички, които обичат да ходят на театър.", "date": "2017.12.04", "title": "Благоевград: Общинският куклен театър представя премиерно спектакъла „Приказните разказвачи”"}
{"url": "http://www.focus-news.net/news/2017/12/04/2463642/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил - „Зона Кюстендил” ще говорим за общинския бюджет за следващата 2018 година. Какви процедури са извършени до момента, какви са сроковете за неговото съставяне и какви ще бъдат основните приоритети? Отговор на тези въпроси ще ни даде зам.-кметът на Община Кюстендил Надя Каратова. \r\nВ предаването ще обърнем внимание на Международния ден на доброволеца, отбелязван всяка година на 5 декември. Събеседник по темата ще бъде директорът на Български Червен Кръст – Кюстендил д-р Емилия Кацарска. \r\nВ началото на месец декември ще ви запознаем с изготвения културен календар и включените в него събития. По темата ще чуем Дима Укалска, началник на отдел „Култура и духовно развитие“ към Община Кюстендил. \r\nГрадът е избран за домакин на Международната научна конференция „Първата световна война на Балканите и участието на България в нея през 1917 година”. На конференцията ще бъдат представени повече от 60 доклада на учени от България и чужбина. По темата ще говорим с историка гл. асистент доктор Ангел Джонев. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.12.04", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/12/04/2463643/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Шуменска област, предаде репортер на Радио „Фокус“-Шумен. Времето е облачно, с превалявания от дъжд. Видимостта е нормална. Няма ремонтни дейности по републиканската пътна мрежа. Организацията на движение остава без промяна. \r\nВърбишки проход е затворен за всички видове пътни превозни средства. Без ограничения е движението през Ришки проход. Интензивно е движението по автомагистрала „Хемус“ в посока Варна. Сред натоварените участъци по републиканската пътна мрежа в областта е пътен възел „Белокопитово“, кръговото кръстовище на 7-ми км и кръстовището за кв. \"Макак\" в Шумен по главен път София – Варна.\r\nИвелина ИВАНОВА", "date": "2017.12.04", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2017/12/04/2463644/pravoslavnata-tsarkva-pochita-svetata-machenitsa-varvara.html", "text": "Православната църква почита светата мъченица Варвара. За св. Варвара легендата разказва, че била римска девойка, която приела християнската вяра. Разярен, баща й я завел при местния префект, който осъдил Варвара на смърт чрез обезглавяване. Баща й изпълнил присъдата, но на път за вкъщи бил поразен от светкавица. Затова народът вярвал, че св. Варвара пази от светкавици. B народните вяpвaния Вapвapa e сестрата на св. Caвa и св. Никола и нeйният ден e подготовка за тexнитe: \"Вapвapa вapи, Caвa пeчe, Никола гости поcpeща\".\r\nШироко разпространено е поверието, че св. Варвара е покровителка на детските болести (и на шарката). Представата за нея е като грозна, куца и разчорлена стара баба, която се подпира на патерица. С нея тя удря децата и те се заболяват. Празнува се за здравето на децата и стоката. \r\nВ някои краища св. Варвара е приета и за покровителка на домашните птици. Също така в отделни региони от рано сутринта по къщите обикалят дружини от девойки, облечени с нови дрехи. Те благославят стопаните и пеят обредни песни за здраве и плодородие. Момите се наричат варварки, а самият празник - женска Коледа, защото в него участват само момичета. \r\nНякъде три, пет или седем деца отиват на бунището като носят на гърба си дърва и боб. Там те го варят и го оставят \"за баба Шарка\". \r\nЗа здраве и за омилостивяване на болестите жените месят пресни погачи, приготвят и обредно вариво и го раздават с мед по махалата. Момичетата се надпреварват коя първа ще раздаде погачите си; прието е, че която спечели, ще се омъжи първа през годината. Именничките посрещат гости през целия ден. \r\n>В образа на светицата Варвара се откриват много предхристиянски черти; в известен смисъл тя персонифицира болестите чрез външния си вид и част от функциите си. От друга страна тя символизира плодородието, покровителствайки домашните животни, здравето и брака. \r\nВ това отношение св. Варвара е близка до св. Екатерина и въобще - до народните представи за християнските женски божества. Двойствеността на нейния образ обаче е значително по-засилена, защото празникът й \"попада\" в ярко изразената гранична зона, когато \"денят се изравнява с нощта\". Тези представи обуславят амбивалентността на обредните практики: омилостивяване чрез житна жертва на хтоничното начало и осигуряване на плодородна година (в природен и социален план). \r\nТук, както и в по-голямата част от народния ни календар, се преплитат отношение към тайнствени езически божества и към християнски светци. Обредите имат важна защитна роля, но и гадателна, и женитбена насоченост. Самият празник е неделим от комплекса Сава и Никулден, както и от предхождащия го Андреевден.\r\nДнес празнуват: Варвара, Варка, Варя, Барбара, Варадин.", "date": "2017.12.04", "title": "Православната църква почита светата мъченица Варвара"}
{"url": "http://www.focus-news.net/news/2017/12/04/2463645/mvr-normalizirana-e-obstanovkata-v-oblastite-zasegnati-ot-obilni-valezhi.html", "text": "Нормализирана е обстановката в областите, засегнати от обилни валежи. Това съобщиха от пресцентъра на МВР, като информацията е към 8.00 часа.Кюстендил\r\nОбстановката на територията областта е нормализирана, продължава обявеното частично бедствено положение за община Кюстендил. Нивото на р. Бистрица се понижава. Няма застрашени и бедстващи хора.Перник\r\nНормализирана е обстановката на територията областта. Няма застрашени и бедстващи хора.София град\r\nОбстановката на територията на столицата е нормализирана. Няма застрашени хора.Смолян\r\nОбстановката на територията на областта е нормализирана. Продължават обявеното бедствено положение на територията на цялата община Смолян и частично бедствено положение за община Девин.\r\nВодните количества в язовирите, микроязовирите и хвостохранилищата са в норми. Водите в речните корита са повишени, но няма преливане на водоеми.\r\nНяма застрашени и бедстващи хора.Монтана\r\nНяма застрашени и бедстващи хора на територията на областта, обстановката е нормализирана.\r\nВалежите са спрели, създадена организация за ежечасно наблюдение на критичните участъци на реки и язовири.Кърджали\r\nОбстановката на територията на областта е нормализирана. Създадена организация за ежечасно наблюдение на критичните участъци на реки и язовири.", "date": "2017.12.04", "title": "МВР: Нормализирана е обстановката в областите, засегнати от обилни валежи"}
{"url": "http://www.focus-news.net/news/2017/12/04/2463646/sofiya-dvizhenieto-na-avtomagistrala-hemus-pri-km-16-v-posoka-varna-se-osashtestvyava-v-aktivnata-lenta-poradi-remont.html", "text": "Движението на автомагистрала \"Хемус\" при км 16, в посока Варна, се осъществява в активната лента, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.\r\n--", "date": "2017.12.04", "title": "София: Движението на автомагистрала \"Хемус\" при км 16, в посока Варна, се осъществява в активната лента, поради ремонт"}
{"url": "http://www.focus-news.net/news/2017/12/04/2463647/kmetat-na-smolyan-nikolay-melemov-nyama-dostap-do-selata-gorovo-i-mugla.html", "text": "Две населени места в Община Смолян остават без достъп. Това съобщи в сутрешния блок „Добро утро, България“ на Радио „Фокус“ кметът на Смолян Николай Мелемов. По думите му водата намалява, но остава да бъде решена ситуацията със свлачищата. „Последните три дни с интензивните валежи земята е попила и скатовете започнаха да се свличат. Има две населени места, където няма достъп - Горово и Мугла. Има и по-малки свлачища, които вчера са разчистени, но при тези две населени места нещата са сложни и тежки и ситуацията няма да бъде лесно решена. Денонощно има телефонна връзка с дежурен, на разположение са всички. Гражданите са запознати с телефоните, на които могат да ни търсят и няма опасност на някого да не бъде обърнато внимание“, уточни градоначалникът. Николай Мелемов увери, че няма бедстващи в общината.", "date": "2017.12.04", "title": "Кметът на Смолян Николай Мелемов: Няма достъп до селата Горово и Мугла"}
{"url": "http://www.focus-news.net/news/2017/12/04/2463648/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Превалява слаб дъжд, духа слаб до умерен вятър. Сутрешните температури са от – 6 градуса до плюс 3-4. Лифтовите съоръженията не работят. Няма регистрирани инциденти в планините през изминалото денонощие. Информация за обстановката в планините може да намерите на . Телефоните на ПСС са: 02/ 9632000 и 088 1470.", "date": "2017.12.04", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/04/2463650/pazardzhik-kmetat-na-peshtera-nikolay-zaychev-se-sreshtna-s-chlenovete-na-kluba-na-horata-s-uvrezhdaniya-v-obshtinskiya-tsentar.html", "text": "Кметът на Пещера Николай Зайчев се срещна с членовете на Клуба на хората с увреждания в Пещера, съобщиха от Общината. Поводът бе Международния ден на хората с увреждания. По инициатива на Николай Зайчев за втора поредна година членовете на клуб „Оптимист“, дружество „Надежда“-Радилово, дружество „Вяра“ в Капитан Димитриево и Клубът на хората с психични заболявания, получиха хранителни пакети. 530 човека бяха обхванати от дарението, което включва основните хранителни продукти. „Хората с увреждания винаги са имали специално място за мен, когато говорим за подкрепа и взаимопомощ. Един хранителен пакет няма да реши техните проблеми, но с този жест искам да усетят, че не са сами, че могат да разчитат на своя кмет и общинското ръководство. Разбира се, помагал съм и преди да стана кмет. Сигурен съм, че ще имат моята подкрепа и когато вече не съм кмет. Това е въпрос на усещане“, сподели градоначалникът Николай Зайчев. 3 декември е обявен през 1992 година от Генералната асамблея на ООН за международен ден на хората с увреждания. Оттогава това е ден за засилване на дискусията по темата за свободния и независим живот на хората с увреждания, за тяхното пълноправно участие в обществото.", "date": "2017.12.04", "title": "Пазарджик: Кметът на Пещера Николай Зайчев се срещна с членовете на Клуба на хората с увреждания в общинския център"}
{"url": "http://www.focus-news.net/news/2017/12/04/2463651/die-sueddeutsche-zeitung-horst-zeehofer-shte-se-kandidatira-za-predsedatelskiya-post-na-hss-no-se-otkaza-ot-izborite-za-ministar-predsedatel-na-bavariya.html", "text": "Хорст Зеехофер ще се кандидатира за председателския пост на Християнсоциалния съюз, изборите за който ще бъдат проведени в рамките на годишния партиен конгрес на 15 и 16 декември. Същевременно той се отказа от участие в следващите избори за министър-председател на най-голямата германска провинция – Бавария, съобщава ежедневникът Die Sueddeutsche Zeitung.\r\nВ късните часове на неделя след среща на ръководството на ХСС в Мюнхен стана ясно, че Зеехофер се отказва от нов мандат като баварски министър-председател. Същевременно обаче бе разпространена информация, че лидерът на ХСС ще бъде назначен на министерски пост в новото федерално правителство – ако такова бъде създадено. \r\nЗеехофер призова ХСС към единство, след като резултатите от изорите за Бундестаг през септември 2017 г. предизвикаха криза в редиците на партията заради историческия спад на подкрепата на гражданите за нея. \r\n„Опитваме се възможно най-бързо да се завърнем към легендарните сплотеност и единство, с които десетилетия наред се отличава ХСС“, отбеляза лидерът на партията. \r\nВ медийното пространство вече се обсъжда оживено възможният наследник на Зеехофер на поста министър-председател на Бавария. Сред спряганите имена са това на регионалния финансов министър Маркус Зьодер и на вътрешния министър Йоахим Херман. Решението ще бъде взето в рамките на конгреса в Нюрнберг следващата седмица. Тереза Герова", "date": "2017.12.04", "title": "Die Sueddeutsche Zeitung: Хорст Зеехофер ще се кандидатира за председателския пост на ХСС, но се отказа от изборите за министър-председател на Бавария"}
{"url": "http://www.focus-news.net/news/2017/12/04/2463649/pregled-na-osnovnite-temi-vav-velikotarnovskiya-pechat.html", "text": "„Авария на парното остави великотърновци на студено“, е заглавие от първа страница на областния всекидневник „Янтра Днес”.  Сериозна авария на главен топлопровод на ул. „Филип Тотю“, възникнала на 30 ноември, остави голяма част от Велико Търново без парно до 8 декември, съобщиха от „Топлофикация ВТ“ АД.  \r\n„Общината ще помага на хората от блока на „Йоновка“, който се наводнява“, е друго заглавие от днешното издание. Община Велико Търново ще направи всичко, което е в нейните законови правомощия, за да помогне на живущите в блока на ул. „Йоновка“, който се наводнява от подпочвени води, заяви на последното заседание на местния парламент кметът инж. Даниел Панов по повод питане от общинските съветници Мария Илчева, Николай Илчев и Стоян Витанов. \r\n„Велико Търново беше домакин на национална младежка среща“, пише още вестникът. Нaд 45 млaдeжи oт Вeликo Tъpнoвo и peгиoнa взeхa yчacтиe във втopaтa oт пopeдицaтa нaциoнaлни млaдeжки cpeщи, кoитo пpoтичaт пoд мoтoтo „Млaдeжкo пpeдпpиeмaчecтвo и зaeтocт“. Сpeщитe ce opгaнизиpaт oт Сдpyжeниe „Мoят гpaд“ пo Пpoгpaмa Еpaзъм+. \r\n„Работник задигна гумите на служебен автомобил, монтира ги на своя“, е новина от криминалната хроника. \r\nНа страниците на вестника ще откриете статия, разказваща за историята на болницата в старата столица, като поводът е 150-годишнината от създаването й. \r\n„Горнооряховци продават конски суджук и магарешка пастърма онлайн“, е заглавие от другия областен ежедневник - „Борба“. Домашен конски пресен суджук се предлага от събота в един от най-популярните родни електронни сайтове за търговия. Продавачът е от Горна Оряховица, а обявата гласи, че човекът събира заявки по телефона. \r\n„Роди се бебе N1000 в старата столица“, е друга тема от вестника. Момиченце е хилядното родено бебе в търновската болница „Д-р Стефан Черкезов“ научи „Борба“. Госпожицата се появила на бял свят в сутрешните часове от последния ден на ноември. \r\n„90 безработни младежи се сдобиха с професия по проект на дружество „Мисъл“, е друга тема от всекидневник. 90 безработни младежи от Велико Търново, Горна Оряховица и Лясковец са завършили курс за професионално обучение по проект на Дружество за разпространение на знания „Мисъл“. \r\n„Разработват находище на варовици край Балван“, пише още ежедневникът. По 40 хил. кубически метра варовици годишно е планирано да се добиват от ново находище край Балван.\r\nНа страниците на  днешното издание е поместена и статия, разказваща за Коледното градче, което отвори врати във Велико Търново.", "date": "2017.12.04", "title": "Преглед на основните теми във великотърновския печат"}
{"url": "http://www.focus-news.net/news/2017/12/04/2463652/d-r-yordan-gospodinov-aprp-bg-fish-sharanat-i-pastarvata-sa-nay-predpochitanite-vidove-riba-za-nikulden.html", "text": "Шаранът и пъстървата са най-предпочитаните видове риба за Никулден. Това каза в интервю за Агенция „Фокус“ изпълнителният директор и представляващ Асоциацията на производителите на рибни продукти „БГ ФИШ“ д-р Йордан Господинов във връзка с наближаващия празник Никулден и консумацията на риба. „Шаран ще има достатъчно и най-вече пъстърва. Все пак тя е най-добрата риба. Мисля, че няма да има проблем с пазара. Който обича вносните рибни продукти, той пак ще си консумира. Типично българските риби ще присъстват на пазара“, коментира Господинов. По думите му има опасност от недостиг на рибата заради проблеми в съседните държави. „Там има едно заболяване, което води до смъртност при рибите и шаранът е малко. Когато една суровина, цената се повишава и нищо чудно голяма част от нашите производители да тръгнат да изнасят риба. Но пазарът не търпи празно и  риба ще има. Внасяме над 200 вида риби. У нас в морето се ловят 30-35 вида, от които 10-12 вида в по-големи, стопански количества. Произвеждаме около 20 вида топлолюбиви риби. Има достатъчно пъстърва, шаран и др.“, увери той. Според него, ако даден магазин не може да се снабди с риба, значи става въпрос за слаба организация. „Договорите са сключени, от миналата година се знае кой магазин какви количества продава и са заявени за тази година. Риба ще има за всички – качествена, безопасна и на нормални пазарни цени. Пазарът определя цената и качеството – никой няма да си купи втори път некачествена храна от едно и също място“, категоричен бе Йордан Господинов.\r\nЛюба АЛЕКСИЕВА", "date": "2017.12.04", "title": "Д-р Йордан Господинов, АПРП „БГ ФИШ“: Шаранът и пъстървата са най-предпочитаните видове риба за Никулден"}
{"url": "http://www.focus-news.net/news/2017/12/04/2463653/burgas-33-godishen-velosipedist-e-pochinal-v-bolnitsa-sled-kato-e-blasnat-ot-avtomobil-v-primorsko.html", "text": "На 3 декември т.г. около 12.20 ч. на ул. \"Трети март\" в Приморско, на около 30 м. след кръстовището с ул. \"Азине\" с посока пътя Царево – Бургас, лек автомобил \"Опел Омега\", с пернишка регистрация, управляван от 59-годишния В.К. от София, навлиза в лентата за насрещно движение и блъска насрещно движещия се велосипедист – Е.Д., 33-годишен от Приморско. Това съобщиха от ОДМВР-Бургас. След катастрофата водачът на автомобила напуска местопроизшествието с цел да се укрие, като е установен допълнително в двора на почивна база В.К. е тестван в 14.17 ч. с дрегер за употреба на алкохол, като апарата отчел - 2.22 промила - взета му е кръв за химичен анализ/. Пострадалият велосипедист е откаран в УМБАЛ – Бургас, където малко по-късно починал. Екип на отдел «Криминална полиция» към ОДМВР – Бургас извършил оглед на мястото на катастрофата, на автомобила «Опел Омега», извършено е претърсване и изземване в почивната база, иззети са видеозаписи, веществени доказателства, установени и разпитани са свидетели. Работата по случая се продължава от служители на Районно управление - Приморско и отдел отдел «Криминална полиция» към ОДМВР – Бургас.", "date": "2017.12.04", "title": "Бургас: 33-годишен велосипедист е починал в болница, след като е блъснат от автомобил в Приморско"}
{"url": "http://www.focus-news.net/news/2017/12/04/2463654/dnevni-avaz-bosna-i-hertsegovina-yohanes-han-pristiga-na-poseshtenie-v-saraevo-za-obsazhdane-na-evropeyskite-perspektivi-na-stranata.html", "text": "Комисарят по европейската политика за съседство и преговорите за разширяване Йоханес Хан пристига в понеделник в Сараево, където ще обсъди реформите и процеса на европейска интеграция на Босна и Херцеговина с представители на политическия елит и държавните институции на страната, съобщава електронното издание Dnevni Avaz.\r\nВ сутрешните часове на деня ще се състои срещата между Хан и премиера Денис Звиздич, на която ще присъстват също финансовият министър Векослав Беванд и министърът за външна търговия и икономически отношения Мирко Сарович. След това австриецът ще бъде приет за разговор от членовете на председателството на Босна и Херцеговина. \r\nКомисарят Хан ще открие и нова сграда на Прокуратурата на Босна и Херцеговина, финансирана от Европейския съюз, след което ще участва в планирана пресконференция, съобщиха от Сараево.Тереза Герова", "date": "2017.12.04", "title": "Dnevni Avaz (Босна и Херцеговина): Йоханес Хан пристига на посещение в Сараево за обсъждане на европейските перспективи на страната"}
{"url": "http://www.focus-news.net/news/2017/12/04/2463655/smolyan-90-godishna-zhena-e-pochinala-pri-pozhar-v-grada.html", "text": "- Около 01.20 ч. тази нощ в Районно управление на МВР-Смолян чрез тел. 112 е получен сигнал за пожар, възникнал в апартамент на жилищен блог в гр. Смолян, ул. \"Паисий Хилендарски\". Това съобщиха от ОДМВР-Смолян. При гасене на пожара огнеборци установяват, че в апартамента има починала 90-годишна жена от гр. Смолян. При пожара е унищожено домашно имущество и са опушени 50 кв.м стени. Спасена е жилищната сграда от екип на РС ПБЗН - Смолян. На местопроизшествието е извършен на оглед от дежурна оперативна група при ОД МВР и РУ-Смолян. Причината за възникване на пожара е в процес на изясняване. Тялото на починалата е транспортирано за извършване на аутопсия в МБАЛ - Смолян. По случая е образувано досъдебно производство.", "date": "2017.12.04", "title": "Смолян: 90-годишна жена е починала при пожар в града"}
{"url": "http://www.focus-news.net/news/2017/12/04/2463656/burgas-6-000-lv-i-srebarni-nakiti-sa-otkradnati-ot-apartament-na-48-godishna-zhena-ot-grada.html", "text": "На 3 декември т.г. в Първо Районно управление - Бургас е получено съобщение от 48-годишна жена от Бургас за това, че чрез натиск върху врата на терасата на спалното помещение е проникнато в апартамента й, разположен на първия етаж на ул. \"Иван Богоров\", откъдето е извършена кражба на сумата от 6 000 лв. и сребърни накити. Това съобщиха от ОДМВР-Бургас. Работата по случая продължава от служители на Първо Районно управление – Бургас.", "date": "2017.12.04", "title": "Бургас: 6 000 лв. и сребърни накити са откраднати от апартамент на 48-годишна жена от града"}
{"url": "http://www.focus-news.net/news/2017/12/04/2463657/odmvr-smolyan-8-signala-vav-vrazka-s-obilnite-dazhdove-i-silni-vetrove-sa-polucheni-v-pochivnite-dni-nyama-postradali-i-bedstvashti-hora.html", "text": "През изминалите почивни дни в РДПБЗН – Смолян на РЦ \"112\" са получени общо 8 сигнала за нужда от аварийно-спасителна дейност и помощни операции във връзка с метеорологичните условия в областта – обилни дъждове и силни ветрове. Това съобщиха от ОДМВР-Смолян. Няма пострадали и бедстващи хора.", "date": "2017.12.04", "title": "ОДМВР-Смолян: 8 сигнала във връзка с обилните дъждове и силни ветрове са получени в почивните дни, няма пострадали и бедстващи хора"}
{"url": "http://www.focus-news.net/news/2017/12/04/2463658/burgas-3-850-leva-sa-otkradnati-ot-baza-betonov-vazel-kam-chastna-firma-v-grada.html", "text": "На 1 декември т.г. около 07.45 ч. във Второ Районно управление - Бургас е получено съобщение за кражба, осъществена от база \"Бетонов възел\" към частна фирма, разположена на ул. \"Крайезерна\". Това съобщиха от ОДМВР-Бургас. Установено е, че в нощта на 30.11/01.12.т.г., чрез демонтаж на секция от оградата на обекта и отключване на входната врата на офис-помещението е извършена кражба на метална кутия, съдържаща сумата от 3 850 лева. Работата по случая продължава от служители на Второ Районно управление – Бургас.", "date": "2017.12.04", "title": "Бургас: 3 850 лева са откраднати от база \"Бетонов възел\" към частна фирма в града"}
{"url": "http://www.focus-news.net/news/2017/12/04/2463659/petar-paunov-kmet-na-kyustendil-nyama-bedstvashti-hora-v-selo-garlyano-situatsiyata-v-obshtinata-se-normalizira.html", "text": "Няма бедстващи хора в кюстендилското село Гърляно, където беше обявено частично бедствено положение. Това каза в сутрешния блок „Добро утро, България“ на Радио „Фокус“ кметът на Кюстендил Петър Паунов. По думите му река Бистрица вече се е прибрала в коритото си и ситуацията се нормализира. „Ситуацията е овладяна към момента. Няма застрашени нито хора, нито постройки. От тук нататък започва сериозна работа по отстраняване на щетите. Всички граждани могат да бъдат спокойни, метеорологичните прогнози за щастие също са положителни. Надявам се, че няма да има повече проблеми“, обясни той. Петър Паунов добави, че най-много щети бедствието е нанесло по инфраструктурата в общината. При предишно подобно наводнение компетентните органи не са извършили най-адекватните действия за обезопасяване на река Бистрица, като сега предстои всички специалисти и комисии да се заемат с това, залесявайки и обезопасявайки местността, за да не се повтаря ситуацията, каза още кметът.", "date": "2017.12.04", "title": "Петър Паунов, кмет на Кюстендил: Няма бедстващи хора в село Гърляно, ситуацията в общината се нормализира"}
{"url": "http://www.focus-news.net/news/2017/12/04/2463660/api-dvizhenieto-po-pat-i-1-sofiya-kulata-v-uchastaka-ot-tunel-zheleznitsa-do-otklonenieto-za-s-oshtava-se-osashtestvyava-v-edna-lenta-poradi-remont.html", "text": "Движението по път I-1 София – Кулата в участъка от тунел Железница до отклонението за с. Ощава, се осъществява в една лента, поради частични ремонтни дейности на асфалтовата настилка. Това съобщиха от пресцентъра на Агенция \"Пътна инфраструктура\" (АПИ). Движението се регулира от служители на пътно-поддържащата фирма.", "date": "2017.12.04", "title": "АПИ: Движението по път I-1 София – Кулата в участъка от тунел Железница до отклонението за с. Ощава, се осъществява в една лента, поради ремонт"}
{"url": "http://www.focus-news.net/news/2017/12/04/2463661/burgas-kmetat-dimitar-nikolov-shte-otkrie-moderen-ucheben-tsentar-akademiya-evropa-v-dvora-na-ou-lyuben-karavelov-v-zhk-vazrazhdane.html", "text": "От 11.30 часа кметът Димитър Николов ще открие модерен учебен център „Академия Европа“ в двора на ОУ „Любен Каравелов“ в ж.к. „Възраждане“ в Бургас. Това съобщиха от пресцентъра на Общината. Сградата на старата баня и пространството около нея са напълно обновени. Постройката е с положена хидроизолация и въведени мерки за енергийна ефективност. \r\nУчебният център разполага с кабинети по изкуства и други видове занимания по интереси за децата, една многофункционална зала, компютърна читалня с електронна библиотека и достъпна среда за хора с увреждания. \r\nОбектът е изпълнен в рамките на проект „Подобряване качеството на образованието чрез модернизиране на образователната инфраструктура в град Бургас- І етап“ ДБФП № BG16RFOP001-1.004-0001-C01 по Оперативна програма „Региони в растеж“ 2014-2020.", "date": "2017.12.04", "title": "Бургас: Кметът Димитър Николов ще открие модерен учебен център „Академия Европа“ в двора на ОУ „Любен Каравелов“ в ж.к. „Възраждане“"}
{"url": "http://www.focus-news.net/news/2017/12/04/2463662/api-dvizhenieto-po-pat-i-1-pernik-sofiya-pri-krastovishte-dragichevo-v-posoka-sofiya-se-osashtestvyava-v-edna-lenta-poradi-katastrofa.html", "text": "Движението по път I-1 Перник - София при кръстовище Драгичево, в посока София, се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.04", "title": "АПИ: Движението по път I-1 Перник - София при кръстовище Драгичево, в посока София, се осъществява в една лента, поради катастрофа"}
{"url": "http://www.focus-news.net/news/2017/12/04/2463663/nimh-ot-nachaloto-na-valezhniya-period-v-kirkovo-e-padnalo-nay-golyamo-kolichestvo-dazhd-295-l-kv-m.html", "text": "От началото на валежния период в Кирково е паднало най-голямо количество дъжд – 295 л/ кв. м. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН).  Информацията за валежите е от 20.00 часа на 30 ноември 2017 до 8.00 часа на 3 декември. 162 л/кв. м. са падналите количества валежи в Златоград, 91 л/кв. м. във Вършец, 83 в Дупница и 73 в Кюстендил. Под 70 л/кв. м. са отчетени в Ново село, Видин, Монтана и Драгоман. В София валежите през периода са били 39 л/кв. м. От 20.00 часа на 3 декември до 8.00 часа на 4 декември са отчетени 2 л/ кв. м. в София и Шабла.\r\nДеница КИТАНОВА", "date": "2017.12.04", "title": "НИМХ: От началото на валежния период в Кирково е паднало най-голямо количество дъжд – 295 л/ кв. м."}
{"url": "http://www.focus-news.net/news/2017/12/04/2463664/veliko-tarnovo-vremenna-organizatsiya-na-dvizhenieto-shte-bade-vavedena-v-grada-na-8-dekemvri.html", "text": "Временна организация на движението ще бъде въведена във Велико Търново на 8 декември. Това съобщиха от пресцентръра на Община Велико Търново.\r\nВъв връзка с Празника на българските студенти ще бъде излъчен Аудио-визуалният спектакъл \"Царевград Търнов - звук и светлина\", заради което на 8 декември /петък/ за времето от 18,45 до 19,30 ч. ще бъде затворен за движение на МПС Площад \"Цар Асен I\", както и прилежащите улици: \"Иван Вазов\", \"Никола Пиколо\", \"Св. Климент Охридски\".", "date": "2017.12.04", "title": "Велико Търново: Временна организация на движението ще бъде въведена в града на 8 декември"}
{"url": "http://www.focus-news.net/news/2017/12/04/2463665/hristo-smolenov-ekspert-po-antiterorizam-sluzhbite-edva-li-shte-uspeyat-da-predotvratyat-teroristichnata-zaplaha-v-evropa-po-vreme-na-kolednite-i-novogodishni-praznitsi.html", "text": "Службите едва ли ще успеят да предотвратят терористичната заплаха в Европа по време на коледните и новогодишни празници. Това прогнозира в сутрешния блок „Добро утро, България“ на Радио „Фокус“ експертът по антитероризъм Христо Смоленов.  „Германия е показателна в случая. Боя се, че Коледните празници ще бъде по някакъв начин помрачени там. Спомнете си атаката срещу коледния базар в Берлин. Припомням и че терористът, окървавил коледния базар, успя да избяга през Хамбург и може би през Франция стигна чак до Италия. Какво става в Европа? Нима традиционните институции, призвани да се борят с тази опасност, са толкова слаби?“, коментира експертът. Според Христо Смоленов по време на Българското председателство на съвета на ЕС трябва да постави въпросът за създаването на единна европейска агенция за антитероризъм и противодействие на радикализацията.", "date": "2017.12.04", "title": "Христо Смоленов, експерт по антитероризъм: Службите едва ли ще успеят да предотвратят терористичната заплаха в Европа по време на коледните и новогодишни празници"}
{"url": "http://www.focus-news.net/news/2017/12/04/2463666/sofiya-dvizhenieto-na-avtomagistrala-hemus-pri-km-24-v-posoka-varna-se-osashtestvyava-v-aktivnata-lenta-poradi-remontni-deynosti-na-mantinela.html", "text": "Движението на автомагистрала \"Хемус\" при км 24, в посока Варна, се осъществява в активната лента, поради ремонтни дейности на мантинела. Това съобщиха от пресцентъра на Агенция \"Пътна инфраструктура\".", "date": "2017.12.04", "title": "София: Движението на автомагистрала \"Хемус\" при км 24, в посока Варна, се осъществява в активната лента, поради ремонтни дейности на мантинела"}
{"url": "http://www.focus-news.net/news/2017/12/04/2463667/new-europe-ep-pochete-pokoyniya-gratski-premier-konstantinos-mitsotakis.html", "text": "Европейският парламент отдаде почит на покойния министър-председател на Гърция и почетен председател на партията „Нова демокрация“ Константинос Мицотакис, като кръсти на негово име един от секторите в заседателната зала на органа, отбелязва електронното издание New Europe.\r\nСпециалната церемония в Брюксел бе проведена още миналата седмица, а на нея присъстваха дъщерята и синът на покойния гръцки премиер – Дора Бакоянис и Кирякос Мицотакис, който е настоящият лидер на „Нова демокрация“. Участие в събитието взеха също европейският комисар по въпросите за миграцията Димитрис Аврамопулос и комисарят по хуманитарна помощ и управление на кризи Христос Стилианидис, а също и евродепутати от няколко политически партии. \r\nГерманският евродепутат и председател на Европейската народна партия (ЕНП), Манфред Вебер, заедно с председателят на ЕП Антонио Таяни, разкриха мраморна плоча.\r\nВебер описва Константинос Мицотакис като „велик политик, който посвети живота си на Гърция и на Европа\", като допълни, че „за мен бе чест да участвам в откриването“ на плочата.\r\nГоворейки от името на семейството, Кирякос Мицотакис заяви, че баща му е служил на обществения интерес и е осъзнавал, че обединението на Европа може да донесе мир и просперитет на континента.\r\nПлочата, монтирана пред един от секторите на залата на ЕП, съдържа цитати Костис Паламас, Виктор Юго и Йохан Волфганг фон Гьоте.\r\n„Беше страхотен ден за нас, за „Нова Демокрация“ и за Гърция\", заяви Дора Бакоянис. „Баща ми обичаше поезията и аз вярвам, че трите цитата... напълно изразяват душата и характера му\".\r\nКонстантинос Мицотакис е избран за първи път в гръцкия парламент през 1946 г. Той е министър-председател на Гърция от април 1990 г. до октомври 1993 г. Почина през май 2017 г. на 98-годишна възраст. Тереза Герова", "date": "2017.12.04", "title": "New Europe: ЕП почете покойния гръцки премиер Константинос Мицотакис"}
{"url": "http://www.focus-news.net/news/2017/12/04/2463668/adelina-stefanova-hram-vavedenie-bogorodichno-v-narodnoto-saznanie-sveta-varvara-e-zakrilnitsa-na-bolnite-ot-sharka.html", "text": "Православната църква почита Света Варвара. Това каза за Радио „Фокус“ Пирин Аделина Стефанова, уредник в храм „Въведение Богородично“-Благоевград. Тя уточни, че от гръцки език „Варвара“ означава чуждоземка. „По времето на император Максимилиан в Илиопол живял знатен мъж на име Диоскор. Той имал много хубава дъщеря, която държал далеч от хората. Все пак Варвара веднъж излязла сред тях и попаднала на християнин, след което и тя станала поклонница на вярата му. Баща й бил езичник и я завел при управителя на града, който я осъдил на смърт, а присъдата била изпълнена от самия баща. Виновните за смъртта на Варвара – управителят и нейния баща, скоро били поразени от гръм“, посочи уредникът. Стефанова посочи, че всички тези събития са приети от хората като Божие наказание и знак за светостта на мъченицата. По думите й местните погребали Варвара по християнски обичаи, а след време издигнали храм на гроба й. Тя посочи, че днес мощите на светицата почиват в Киев, а част от тях се намират в софийската църква „Свето Преображение“ в квартал „Лозенец“. „В народното съзнание Света Варвара е закрилница на болните от шарка. Тази болест е била доста често гостенка на народите в Средновековието. За да я умилостивят някъде я оприличават на светица, макар в тежките дни да я наричат стара баба, грозна и куца. Жени приготвят специално пресни питки, намазани с мед, и ги раздават по приятели и близки за здраве и късмет. Трапезата е постна“, добави още Аделина Стефанова.\r\nЛора КАЛЧЕВА", "date": "2017.12.04", "title": "Аделина Стефанова, храм „Въведение Богородично“: В народното съзнание Света Варвара е закрилница на болните от шарка"}
{"url": "http://www.focus-news.net/news/2017/12/04/2463669/pernik-zhena-e-postradala-pri-katastrofa-na-patya-pernik-sofiya-pri-dragichevo.html", "text": "Жена е пострадала при катастрофа  на пътя Перник - София при Драгичево. Това съобщиха за Агенция „Фокус“ от ОДМВР – Перник. Пострадалата жена е закарана за преглед в болница. По първоначални данни не става въпрос за тежка катастрофа. Инцидентът е станал между два автомобила и е регистриран към 8.00 часа. \r\nДеница КИТАНОВА", "date": "2017.12.04", "title": "Перник: Жена е пострадала при катастрофа на пътя Перник - София при Драгичево"}
{"url": "http://www.focus-news.net/news/2017/12/04/2463670/nikola-chanev-oblasten-upravitel-na-kardzhali-nyama-seriozni-porazheniya-sled-obilnite-valezhi-v-oblastta.html", "text": "Няма сериозни поражения след обилните валежи в областта. Това каза за Агенция „Фокус” областният управител на Кърджали Никола Чанев. „Животът в общината и областта се нормализира. Има единствено леки поражения по инфраструктурата в община Кирково –  засегнати са пътища, които обаче не са централни. Имаше и залят мост в община Ардино в района на село Русалско, но водата вече започва да се оттича. Достъпът до селото временно се извършва по друг мост само с леки автомобили, но и този проблем всеки момент ще се отстрани“, обясни Чанев.\r\nЦветилена СИМЕОНОВА", "date": "2017.12.04", "title": "Никола Чанев, областен управител на Кърджали: Няма сериозни поражения след обилните валежи в областта"}
{"url": "http://www.focus-news.net/news/2017/12/04/2463671/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В понеделник, 4 декември, електронното издание New Europe публикува като водеща статия, посветена на решението на Европейският парламент да отдаде почит на покойния министър-председател на Гърция и почетен председател на партията „Нова демокрация“ Константинос Мицотакис, като кръсти на негово име един от секторите в заседателната зала на органа.\r\nСпециалната церемония в Брюксел бе проведена още миналата седмица, а на нея присъстваха дъщерята и синът на покойния гръцки премиер – Дора Бакоянис и Кирякос Мицотакис, който е настоящият лидер на „Нова демокрация“. Участие в събитието взеха също европейският комисар по въпросите за миграцията Димитрис Аврамопулос и комисарят по хуманитарна помощ и управление на кризи Христос Стилианидис, а също и евродепутати от няколко политически партии. \r\nГерманският евродепутат и председател на Европейската народна партия (ЕНП), Манфред Вебер, заедно с председателят на ЕП Антонио Таяни, разкриха мраморна плоча.\r\nВебер описва Константинос Мицотакис като „велик политик, който посвети живота си на Гърция и на Европа\", като допълни, че „за мен бе чест да участвам в откриването“ на плочата.\r\nГоворейки от името на семейството, Кирякос Мицотакис заяви, че баща му е служил на обществения интерес и е осъзнавал, че обединението на Европа може да донесе мир и просперитет на континента.\r\nПлочата, монтирана пред един от секторите на залата на ЕП, съдържа цитати Костис Паламас, Виктор Юго и Йохан Волфганг фон Гьоте.\r\n„Беше страхотен ден за нас, за „Нова Демокрация“ и за Гърция\", заяви Дора Бакоянис. „Баща ми обичаше поезията и аз вярвам, че трите цитата... напълно изразяват душата и характера му\".\r\nКонстантинос Мицотакис е избран за първи път в гръцкия парламент през 1946 г. Той е министър-председател на Гърция от април 1990 г. до октомври 1993 г. Почина през май 2017 г. на 98-годишна възраст.\r\n*** Решението на Хорст Зеехофер да се откаже от кандидатура за поста на министър-председател на Бавария е водеща тема за най-големия вестник в Германия - Die Sueddeutsche Zeitung.\r\nХорст Зеехофер ще се кандидатира за председателския пост на Християнсоциалния съюз, изборите за който ще бъдат проведени в рамките на годишния партиен конгрес на 15 и 16 декември. Същевременно той се отказа от участие в следващите избори за министър-председател на най-голямата германска провинция – Бавария.\r\nВ късните часове на неделя след среща на ръководството на ХСС в Мюнхен стана ясно, че Зеехофер се отказва от нов мандат като баварски министър-председател. Същевременно обаче бе разпространена информация, че лидерът на ХСС ще бъде назначен на министерски пост в новото федерално правителство – ако такова бъде създадено. \r\nЗеехофер призова ХСС към единство, след като резултатите от изорите за Бундестаг през септември 2017 г. предизвикаха криза в редиците на партията заради историческия спад на подкрепата на гражданите за нея. \r\n„Опитваме се възможно най-бързо да се завърнем към легендарните сплотеност и единство, с които десетилетия наред се отличава ХСС“, отбеляза лидерът на партията. \r\nВ медийното пространство вече се обсъжда оживено възможният наследник на Зеехофер на поста министър-председател на Бавария. Сред спряганите имена са това на регионалния финансов министър Маркус Зьодер и на вътрешния министър Йоахим Херман. Решението ще бъде взето в рамките на конгреса в Нюрнберг следващата седмица.\r\n*** Британският вестник Independent акценира върху проучване на общественото мнение по въпроса за „бракоразводната сделка“ между Брюксел и Лондон. Около половината британци искат референдум относно сделката за Брекзит, според проучване проведено от „Сървейшън полс“, пише британският Independent. 50% от анкетираните са отговорили положително на въпроса дали подкрепят „организирането на публично допитване, което да определи дали хората одобряват или не сделката“ за излизането на Великобритания от Европейския съюз. Други 34% са се обявили против провеждането на такъв плебисцит, а останалите 16 са маркирали отговор „не съм сигурен“. \r\nВсе пак при един евентуален такъв вот, по-голямата част (54%) от тези, които са ЗА неговото провеждане, биха гласували Лондон да остане в организацията. В същото време, 65% от гласувалите против евентуален плебисцит относно сделката за Брекзит, биха желали Великобритания все пак да напусне Съюза.\r\n*** Лидерът на гръцката партия „Нова демокрация“ Кириакос Мицотакис обеща да не дава управленски постове на свои роднини, ако неговата консервативна формация дойде на власт, пише гръцкото електронно издание Ekathimerini.  \r\n„Знам че е трудно и може би нечестно, особено за Дора, която даде толкова много за партията“, заяви лидерът по време на интервю за изданието, визирайки бившия външен министър Дора Бакоянис, неговата сестра. \r\nВ рамките на интервюто Мицотакис разкритикува остро икономическата политика на премиера Алексис Ципрас, като според него управляващата лява коалиция води страната към „четвърти меморандум“. Консервативният политик припомни, че Ципрас е дошъл на власт обещавайки да скъса меморандумите за международните заеми, но вместо това ги е подписал. „Той наистина предаде всичко на кредиторите и стана молител пред тези, които отричаше в продължение на години“, добави още Мицотакис. \r\n***", "date": "2017.12.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/04/2463672/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-dekemvri.html", "text": "„Софийска вода” временно ще прекъсне водоснабдяването в някои части на столицата на 5 декември 2017 г. (вторник). Това съобщиха от пресцентъра на водоснабдителното дружество.\r\nВъв връзка с изграждане на сградно водопроводно отклонение на ул. „Св. Св. Кирил и Методий“, Център се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Св. Св. Кирил и Методий“ от бул. „Христо Ботев“ до ул. „Цар Самуил“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Св. Св. Кирил и Методий“.\r\nВъв връзка с подмяна на сградно водопроводно отклонение на ул. „Димитър Горов“, Център се налага спиране на водоподаването от 9:00 до 17:30 часа на клиентите на „Софийска вода”, живеещи в район на:\r\n- ул. „Димитър Горов“ от ул. „Св .Св Кирил и Методий“ до ул. „Ангиста“;\r\n- ул. „Св .Св Кирил и Методий“ от бул. „Васил Левски“ до ул. „Чумерна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“№9.\r\nВъв връзка с подмяна на сградно водопроводно отклонение на ул. „Христо Белчев“, Център се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- ул. „Христо Белчев“ от бул. „Патриарх Евтимий“ до ул. „Уилям Гладстон“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Неофит Рилски“.\r\nВъв връзка с реконструкция на уличен водопровод на ул. 5040, жк. „Дружба“1 , се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. 5039, ул. 5041, бул. „Христофор Колумб“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 107.\r\nВъв връзка с прекъсване на сградно водопроводно отклонение на ул. „Георги Парцалев“, вилна зона „Киноцентър“ се налага спиране на водоподаването от 13:00 до 17:00 часа на клиентите на „Софийска вода”, живеещи в района на:\r\n- ул. „Георги Парцалев“ от ул. „Лешникова гора“ до ул. „Свети Кирил“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Парцалев“ №28.\r\nВъв връзка с прекъсване на сградно водопроводно отклонение на ул. „Крушовски връх“, кв. „Овча купел“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Крушовски връх“ от ул. „Народно хоро“ до ул. „Буземска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушов връх“ ъгъла с ул. „Буземска“.\r\nВъв връзка с подмяна на сградно водопроводно отклонение на ул. „Тодор Каблешков“, кв. „Сеславци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Мургаш“, ул. „Еделвайс“, ул. „Св. Св. Кирил и Методий“, ул. „Чавдар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Мургаш“  ъгъла с ул. „Тодор Каблешков“.\r\nВъв връзка с монтаж на пожарен хидрант на ул. „Гео Милев“, вилна зона „Банкя“ се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\n- ул. „Тинтява“ от ул. „Търнов рид“ до ул. „Свобода“, ул. „Ерма“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ерма“  ъгъла с ул. „Търнов рид“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.04", "title": "„Софийска вода” временно ще прекъсне водоснабдяването в някои части на столицата на 5 декември"}
{"url": "http://www.focus-news.net/news/2017/12/04/2463673/krasimir-dimitrov-stolichna-obshtina-nyama-yazoviri-v-kritichno-sastoyanie-na-teritoriyata-na-obshtinata.html", "text": "Няма язовири в критично състояние на територията на Столичната община. Това съобщи в сутрешния блок „Добро утро, България“ на Радио „Фокус“ Красимир Димитров от общинската Дирекция „Аварийна помощ и превенция“. Той увери, че водните обекти се следят и няма опасност от преливане на нито един от тях. „Ситуацията е овладяна, нивата спадат, вече имаме около метър-метър и половина спад. Сутринта бях на язовир Суходол – всичко е нормално за този период. Продължаваме да наблюдаваме специално Южната дъга, бул. „България“, \"Цариградско шосе\" и Владайска и Перловска река“, уточни Красимир Димитров. Той допълни, че вече е спокойна обстановката и в софийското село Мало Бучино, където река Какач преля.", "date": "2017.12.04", "title": "Красимир Димитров, Столична община: Няма язовири в критично състояние на територията на общината"}
{"url": "http://www.focus-news.net/news/2017/12/04/2463674/predsedatelyat-na-pg-na-gerb-i-predsedatel-na-komisiyata-po-vatreshna-sigurnost-v-ns-tsvetan-tsvetanov-zamina-na-rabotno-poseshtenie-v-sasht.html", "text": "Председателят на ПГ на ГЕРБ и председател на Комисията по вътрешна сигурност в Народното събрание (НС) и обществен ред Цветан Цветанов замина на работно посещение във Вашингтон (САЩ). Това съобщиха от пресцентъра на ПП ГЕРБ. По време на визитата си Цветанов ще проведе поредица от срещи. Председателят на ПГ на ГЕРБ ще разговаря с представители както на различните институции на САЩ, така и на неправителствения сектор.\r\nВ столицата на САЩ Цветан Цветанов ще участва и в Парламентарен форум по разузнаване и сигурност, който ще се проведе в сградата на Конгреса. В рамките на конференцията ще бъдат обсъждани теми, свързани с киберсигурност и разузнаване и противодействието на тероризма и незаконното му финансиране. В събитието участват председателят на специалната Комисия по разузнаване Девин Нунес, председателят на подкомисията по тероризъм и незаконно финансиране към Комисията по финансови услуги Стийв Пиърс, председателят на Комисията по вътрешна сигурност Майкъл МакКол, временният председател на Канадския отдел за финансово разузнаване Бари МакКилоп и др.", "date": "2017.12.04", "title": "Председателят на ПГ на ГЕРБ и председател на Комисията по вътрешна сигурност в НС Цветан Цветанов замина на работно посещение в САЩ"}
{"url": "http://www.focus-news.net/news/2017/12/04/2463675/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Няколко дни преди началото на годишния конгрес на Германската социалдемократическа партия (ГСДП), ръководството на политическата сила, водена от Мартин Шулц, се събира на ключова среща в Берлин, на която ще обсъди по-нататъшния ход в преговорите за съставяне на новото германско правителство, припомня националният ежедневник Die Frankfurter Allgemeine Zeitung във водеща статия, публикувана в понеделник, 4 декември.\r\nОчаква се партийните лидери да проведат срещата си преди обедните часове на деня. Предстоящият конгрес на ГСДП по всяка вероятност ще бъде белязан от ожесточени сблъсъци по въпроса за евентуалното участие на партията в нова голяма коалиция със Съюза (ХДС/ХСС). Същевременно в редиците на партията нарастват опасенията за вътрешно- и външнополитическите последици от проточилите се вече месеци на преговори за формиране на федерално правителство.\r\n*** Решението на Хорст Зеехофер да се откаже от кандидатура за поста на министър-председател на Бавария е водеща тема за най-големия вестник в Германия - Die Sueddeutsche Zeitung.\r\nХорст Зеехофер ще се кандидатира за председателския пост на Християнсоциалния съюз, изборите за който ще бъдат проведени в рамките на годишния партиен конгрес на 15 и 16 декември. Същевременно той се отказа от участие в следващите избори за министър-председател на най-голямата германска провинция – Бавария.\r\nВ късните часове на неделя след среща на ръководството на ХСС в Мюнхен стана ясно, че Зеехофер се отказва от нов мандат като баварски министър-председател. Същевременно обаче бе разпространена информация, че лидерът на ХСС ще бъде назначен на министерски пост в новото федерално правителство – ако такова бъде създадено. \r\nЗеехофер призова ХСС към единство, след като резултатите от изорите за Бундестаг през септември 2017 г. предизвикаха криза в редиците на партията заради историческия спад на подкрепата на гражданите за нея. \r\n„Опитваме се възможно най-бързо да се завърнем към легендарните сплотеност и единство, с които десетилетия наред се отличава ХСС“, отбеляза лидерът на партията. \r\nВ медийното пространство вече се обсъжда оживено възможният наследник на Зеехофер на поста министър-председател на Бавария. Сред спряганите имена са това на регионалния финансов министър Маркус Зьодер и на вътрешния министър Йоахим Херман. Решението ще бъде взето в рамките на конгреса в Нюрнберг следващата седмица.\r\n*** Водещото германско издание Der Spiegel публикува като водеща статия любопитна статистика, от която става ясно, че през първата половина на 2017 г. германските власти са обработили повече молби за убежище, отколкото всички останали 27 държави в Европейския съюз, като изключва Великобритания от данните.\r\nСъгласно разпространените в медиите данни, през първата половина на годината в Германия са обработени 357 625 кандидатури за убежище. В останалите страни от Общността броят им е 199 405 – значително по-малък.  Освен това, по-голямата част от молбите са получили положителен отговор, става ясно от друг доклад, базиран на данни от Европейската статистическа служба (Евростат). \r\nОт януари до юли 2017 г. в германските съдилища е обжалвано почти всяко второ решение на Федералната агенция по миграцията и бежанците. За сравнение през предходната 2016 г. в съда е преразглеждано едно на всеки десет решения. От редакцията уточняват, че в случай на загуба по делото, Федералната служба по миграцията и бежанците заплаща съдебните разноски. До 21 ноември 2017 г. тази сума е възлизала на 19 млн. евро – с над седем милиона повече, отколкото през 2016 г.", "date": "2017.12.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/12/04/2463676/mvr-zhena-e-zadarzhana-s-1300-hapcheta-ekstazi.html", "text": "За разпространение на наркотици е задържана 44-годишната А.С. от София. Това съобщиха от пресцентъра на МВР. Специализираната полицейска операция е реализирана на 2 декември (събота) от служители на сектор „Наркотици“ в ГД „Национална полиция“. В действията, осъществени под надзора на Софийската градска прокуратура, са участвали и служители на секторите „Издирване“ и „Разследване“ на главната дирекция. В хода на предприетите действия, на паркинга на голяма търговска верига в кв. „Младост“, в дамската чанта на А.С. били открити два плика с 1300 хапчета екстази. По случая е образувано досъдебно производство за разпространение на наркотици. С постановление на прокуратурата А.С. е задържана за срок от 72 часа.", "date": "2017.12.04", "title": "МВР: Жена е задържана с 1300 хапчета екстази"}
{"url": "http://www.focus-news.net/news/2017/12/04/2463677/smolyan-okolo-100-kub-m-skalna-masa-e-zatvorila-ednoto-platno-na-patya-mezhdu-selata-dolno-vlahovo-i-podvis.html", "text": "Около 100 куб. метра скална маса е затворила за движение едното платно на пътя между селата Долно Влахово и Подвис в община Смолян. Това съобщиха за Радио „Фокус“ – Смолян от Областно пътно управление – Смолян.  Срутището се е активизирало снощи след 22.00 часа, мястото е обозначено с пътни знаци, а днес предстои разчистване на пътя. Пътищата в областта са проходими при зимни условия, настилките са мокри, на места заледени, но обработени. \r\nВремето е с разкъсана облачност, без валежи, единствено в Пампорово вали слаб сняг. Движението по пътя с. Арда – с. Горна Арда е ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна стена вследствие на валежите през събота и неделя, движението между селата Кошница и Могилица се осъществява в едната лента. Мястото е обозначено с пътни знаци. През нощта са получени множество сигнали за паднали камъни и дървета по републиканските пътища в областта, като всички своевременно са отстранени.\r\nВ Смолян автомобилният трафик е интензивен в първия работен ден от седмицата. Пътните настилки са мокри.\r\nНели ГЕРГЬОВСКА", "date": "2017.12.04", "title": "Смолян: Около 100 куб. м скална маса е затворила едното платно на пътя между селата Долно Влахово и Подвис"}
{"url": "http://www.focus-news.net/news/2017/12/04/2463678/pazardzhik-s-litiyno-shestvie-i-kurban-za-zdrave-v-selo-varvara-otbelyazvat-dneshniya-praznik.html", "text": "В село Варвара на днешния ден отбелязваме празника на църквата и на населеното място, каза за Радио „Фокус“ – Пазарджик Петя Пенева, бивш секретар на читалището във Варнара. Тя обясни, че църквата има храмов празник, тъй като носи името „Света Варвара“ и още рано сутринта се разнася празничният звън на църковната камбана. Започва празничната литургия. „В храма служат много свещеници от цялата Пазарджишка област, които участват в тържествената литургия. След нея започва литийното шествие, с иконата на света Вравара и хоругвите на църквата, които се носят от деца. Празникът продължава през целия ден с изпълнения на фолклорни групи. Ястията на този ден са постни. Традиционната гозба, с която се посреща празника в село Варвара е бурения. Това е ястие, което се приготвя от зеле, ориз, праз и сухи червени чушки. Много е вкусно и хората го предпочитат, макар и да е постно“, коментира Пенева. Тя допълни, че освен това се приготвят и много обредни хлябове, а също и постен курбан, който се раздава за здраве на всички, които присъстват на празника.\r\nВаня НИКОЛОВА", "date": "2017.12.04", "title": "Пазарджик: С литийно шествие и курбан за здраве в село Варвара отбелязват днешния празник"}
{"url": "http://www.focus-news.net/news/2017/12/04/2463679/d-r-yordan-gospodinov-aprp-bg-fish-ne-ochakvam-poskapvane-na-ribata-s-nablizhavaneto-na-nikulden.html", "text": "Не очаквам поскъпване на рибата с наближаването на Никулден. Това каза в интервю за Агенция „Фокус“ изпълнителният директор и представляващ Асоциацията на производителите на рибни продукти „БГ ФИШ“ д-р Йордан Господинов във връзка с наближаващия празник Никулден и консумацията на риба. „Специално за рибата отдавна сме усвоили принципите на свободната търговия и европейския пазар. Ако някой реши да повишава цената на рибата, веднага ще се намери вносител, който ще балансира нещата. Буквално за 24 часа се балансират нещата в рибата. Тук нещата са пазарни, европейски, доста напред. Не мисля, че ще има някакво повишаване“, коментира Господинов. Според него отделни търговци могат да качат цените, но не с много. „При условие, че ако не си купите от даден магазин, от следващия ще намерите на пазарни цени. Даже не мога да кажа колко ще бъдат, но вече виждам, че магазините са я пуснали за около 5-6 лв. за кг шаран. Даже може да има и по-ниски цени, ако излезе много стока“, уточни той. \r\nПо думите му сред нелоялните търговски практики са бракониерските риби, уловени без контрол, хранени с некачествен фураж или такива, които са в язовири, в които не се прави сериозен мониторинг. „Лабораторните изследвания на вода, на фураж, на риба струват пари и те обикновено повишават цената. Всеки уважаващ себе си търговец иска да си запази марката и да продължи да продава години напред. Българите трябва да се научат да купуват риба, която е минала през предприятие или борса, окачествена е, етикирана е, почистена е, направена е на шайби. Един жив шаран кой може да каже от къде е? Това е рискът“, подчерта той. Според него големите вериги не си позволяват такива неща, но някои дребни магазини могат да се снабдяват с нелегална риба, което е малък риск. \r\nЛюба АЛЕКСИЕВА", "date": "2017.12.04", "title": "Д-р Йордан Господинов, АПРП „БГ ФИШ“: Не очаквам поскъпване на рибата с наближаването на Никулден"}
{"url": "http://www.focus-news.net/news/2017/12/04/2463680/sport-grigor-dimitrov-veche-ne-e-predstavlyavan-ot-menidzharskata-agentsiya-na-rodzhar-federer.html", "text": "Григор Димитров вече не е представляван от мениджърската агенция на Роджър Федерер – Team 8. Договорът на най-добрия български тенисист, който се присъедини към компанията на 1 януари 2014 г., изтича в края на текущата година и няма да бъде подновен. \r\nПрез последните три години базираната в Кливланд, щата Охайо компания отговаряше за бизнес отношенията и рекламните договори на българина. След изтичането на действието на договора за интересите на Григор Димитров ще се грижи дългогодишният му мениджър Георги Стоименов, с когото българският тенисист работи от началото на професионалната си кариера.\r\nТереза ГЕРОВА", "date": "2017.12.04", "title": "Спорт: Григор Димитров вече не е представляван от мениджърската агенция на Роджър Федерер"}
{"url": "http://www.focus-news.net/news/2017/12/04/2463681/burgas-sbornikat-moreto-v-razkazi-i-stihove-shte-bade-predstaven-v-ekspo-tsentar-flora-na-16-dekemvri.html", "text": "Издателство \"Авиана\" и Мариела Русева канят бургазлии на представянето на сборника \"Морето в разкази и стихове\". То ще се проведе на 16 декември, 13.00 ч., в експо център \"Флора\", зала 1. Това съобщиха от пресцентъра на община Бургас. \"Морето е друг свят, изпълнен със свои трепети. Понякога бурно, понякога спокойно, но винаги обичащо, даряващо живот, мир и хармония и спомнящо ни за нея - човешката душа. Водени от своите морски копнежи, авторите в този сборник ни потапят в омайните води на синия безкрай. Докосваме морето, живеем в него, дишаме чрез него. И хармонията, скрита в малката песъчинка, мидата и слънчевата пътека, вече е част от нас!\", казват съставителите на сборника. Той съдържа творби на 13 автори от страната: Славена Бозовайска, Елена Богданова-Влайкова, Веселина Петрова, Христина Панджаридис, Севинч Картал, Христина Мирчева, Валентин Попов, Сибел Търмазова, Иван Томов, Светлин Трендафилов, Нели Арнаудова, Генка Богданова, Мариела Русева, Наталия Матвеева. Авторът Стефан Цанев участва със свой цитат.", "date": "2017.12.04", "title": "Бургас: Сборникът „Морето в разкази и стихове“ ще бъде представен в Експо център \"Флора\" на 16 декември"}
{"url": "http://www.focus-news.net/news/2017/12/04/2463682/veliko-tarnovo-s-18-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 18 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 278 см. Температурата на водата e 7.3  градуса. Днес над българския участък ще духа силен вятър от северозапад, който ще понижи температурите. Валежи са малко вероятни, но ще се задържи предимно облачно. Максималните ще са между 3° и 8°.", "date": "2017.12.04", "title": "Велико Търново: С 18 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/04/2463683/kyustendil-ostava-v-sila-obyavenoto-chastichno-bedstveno-polozhenie-za-teritoriyata-na-selo-garlyano.html", "text": "Остава в сила обявеното частично бедствено положение за територията на село Гърляно. Това съобщи за Радио „Фокус” – Кюстендил Ивайло Чалъков, експерт „Отбранителна и мобилизационна дейност” към Община Кюстендил. По думите му обстановката в Община Кюстендил е нормализирана. В село Гърляно няма проблеми, реката е в коритото си, но обявеното частично бедствено положение към момента остава. „Правят се обходи от патрулни екипи на общината, „Гранична полиция” и МВР”, каза Ивайло Чалъков. В селото има вода и електрозахранване. По отношение на частично разрушения път за село Сажденик Ивайло Чалъков каза, че има място, през което може да премине високопроходима техника и кметският наместник ще отиде до едно възрастно семейство, което е отказало да напусне къщата си. „Те трябва да подпишат декларация за отказ, ще им бъдат занесени вода и провизии”, каза Ивайло Чалъков. В момента се работи по възстановяване на електрозахранването към къщата.\r\nВенцеслав ИЛЧЕВ", "date": "2017.12.04", "title": "Кюстендил: Остава в сила обявеното частично бедствено положение за територията на село Гърляно"}
{"url": "http://www.focus-news.net/news/2017/12/04/2463684/parvoto-izdanie-na-kanadskite-filmovi-dni-predlaga-na-balgarskata-publika-filmi-s-otlichiya-i-nominatsii-ot-kan-i-toronto.html", "text": "Филми с отличия и номинации от Кан и Торонто, от Американската академия и националните награди „Сезар“ и „Canadian Screen” предлагат на българската публика предстоящите Канадски филмови дни под патронажа на заместник-министър председателя по правосъдната реформа и министър на външните работи Екатерина Захариева. Проявата е първа по рода си у нас и включва четири игрални и две документални творби, както и две представителни анимационни подборки. Те могат да бъдат видени от 8 до 11 декември в столичния Дом на киното. Това съобщиха от пресцентъра на Министерство на външните работи.\r\nСелекцията е дело на изпълнителния директор на Канадския филмов институт Том МакСорли, както и на изключителния аниматор и художник Теодор Ушев, чийто последен филм „Сляпата Вайша“ бе номиниран за „Оскар“ през 2017-та. Те са избрали да покажат на зрителите творби, които са заслужили високата оценка на критиката, фестивалните журита и широката аудитория. \r\n„От многобройните международни успехи на канадските режисьори през последните години, вероятно си мислите, че има нещо специално в тази чиста и студена водя, която тече на север от 49-тия паралел на американския континент. Както тази селекция от впечатляващи нови канадски филми показва, сигурно сте прави!“, подчертава МакСорли. \r\nЗаглавията в програмата представят както нови имена, така и изявени творци с опит и международна слава. Те показват различните региони на страната (от Арктика през Монреал до дивите простори на Британска Колумбия) и ни запознават и с творчеството на интересни женски гласове в съвременното канадско кино.   \r\nВ събота, 9 декември, Ушев е специален гост на проявата, като ще покаже за първи път у нас новата версия на „Сляпата Вайша“ във виртуална реалност, ще даде Майсторски клас и ще представи лично ретроспектива на най-интересните си и награждавани филми. Негова е и селекцията на канадски анимации, номинирани през годините за наградата „Оскар“, която е програмирана за неделя, 10 декември. \r\nПанорамата се организира от Фондация „Арт офис“ и Дома на киното, с подкрепата на Държавния културен институт при Министъра на външните работи, Националния филмов център, Канадското посолство, Филмовия институт и Националния филмов борд на Канада, както и със специалното съдействие на Самсунг и VR Express.", "date": "2017.12.04", "title": "Първото издание на Канадските филмови дни предлага на българската публика филми с отличия и номинации от Кан и Торонто"}
{"url": "http://www.focus-news.net/news/2017/12/04/2463685/biser-mihaylov-oblasten-upravitel-na-blagoevgrad-ponizhilo-se-e-nivoto-na-rekite-mesta-i-struma-prez-izminalata-nosht.html", "text": "Понижило се е нивото на реките Места и Струма през изминалата нощ. Това каза за Радио „Фокус“-Пирин Бисер Михайлов, областен управител на Благоевград. По думите му се нормализира обстановката в областта. „Повсеместно е понижение на нивата на реките през изминалата нощ, както на Струма, така и на Места. Няма постъпили сигнали за кризисни ситуации. Продължават наблюденията на екипите към момента и ситуацията ще бъде стикована с Главна дирекция „Пожарна безопасно и защита на населението“ кога да бъдат преустановени действията на щаба“, каза още Бисер Михайлов.\r\nЛора КАЛЧЕВА", "date": "2017.12.04", "title": "Бисер Михайлов, областен управител на Благоевград: Понижило се е нивото на реките Места и Струма през изминалата нощ"}
{"url": "http://www.focus-news.net/news/2017/12/04/2463686/mehmet-shimshek-vitsepremier-na-turtsiya-nay-loshoto-v-otnosheniyata-mezhdu-berlin-i-ankara-veche-sa-zad-garba-ni.html", "text": "В понеделник, 4 декември, електронното издание Daily Sabah публикува статия, в която акцентира върху изказването на турския вицепремиер Мехмет Шимшек за двустранните отношения между Берлин и Анкара. \r\nИзданието привежда думите на Шимшек, според когото „най-лошите времена“ в турско-германските отношения вече са отминали и връзките между двете страни-партньори в НАТО е на път отново да бъдат активизирани. \r\n„Отношенията между Германия и Турция се подобряват, след като удариха дъното, най-лошото е зад нас, 2018 година ще бъде много по-добра година, надяваме се\", подчерта вицепремиерът в реч, която изнесе пред представители на бизнеса от двете страни. \r\nПодчертавайки дългогодишните бизнес връзки между двете държави, Шимшек отбеляза, че изостреното напрежение в двустранните отношения между Берлин и Анкара в последно време е „просто временен спад“.\r\nНасочвайки вниманието на публиката към скорошните реципрочни опити за възстановяване на връзките, Шимшек коментира, че има положителни сигнали за нормализиране на отношенията.\r\n„Сигурно сте наясно, че има силни положителни сигнали. Президентът [Реджеп Тайип] Ердоган разговаря по телефона с германския президент и с канцлера\", припомни вицепремиерът, допълвайки, че „силният диалог на по-ниско ниво от последните няколко месеца“ също е допринесъл за изглаждане на противоречията между Берлин и Анкара.Тереза Герова", "date": "2017.12.04", "title": "Мехмет Шимшек, вицепремиер на Турция: Най-лошото в отношенията между Берлин и Анкара вече са зад гърба ни"}
{"url": "http://www.focus-news.net/news/2017/12/04/2463687/minen-lovets-tsibar-i-bazov-minochistach-shkval-se-zavrashtat-ot-zadgranichno-plavane.html", "text": "На 5 декември (вторник) от 09.00 ч. в пункт за базиране Варна от състава на Флотилия бойни и спомагателни кораби ще се проведе ритуал по посрещане на минен ловец „Цибър” при завръщането му от участие в учението на противоминните сили на Република Турция „NUSRET 2017”. Това съобщиха от пресцентъра на Военноморските сили (ВМС). На следващия ден - 6 декември (сряда) от 09.00 часа в пункт за базиране Бургас ще се проведе ритуал по посрещане на базов миночистач „Шквал” при завръщането му от участие в състава на Втората постоянна противоминна група кораби на НАТО (SNMCMG2).", "date": "2017.12.04", "title": "Минен ловец \"Цибър\" и базов миночистач \"Шквал\" се завръщат от задгранично плаване"}
{"url": "http://www.focus-news.net/news/2017/12/04/2463688/blagoevgrad-obshtina-gotse-delchev-organizira-tarzhestveno-zapalvane-na-svetlinite-na-kolednata-elha-i-posreshtane-na-dyado-koleda-v-grada-na-7-dekemvri.html", "text": "Община Гоце Делчев организира тържествено запалване на светлините на коледната елха и посрещане на Дядо Коледа в града. Това съобщиха от пресцентъра на Общината. Събитието ще се състои на 7 декември от 17.00 часа на площад „Гоце Делчев”. Светлините на коледната елха в Гоце Делчев и тази година ще бъдат запалени от изявен ученик, възпитаник на учебно заведение в града, който е постигнал големи успехи в учебната и извънкласната дейност. В празника по традиция ще се включат деца от детските градини в град Гоце Делчев.", "date": "2017.12.04", "title": "Благоевград: Община Гоце Делчев организира тържествено запалване на светлините на коледната елха и посрещане на Дядо Коледа в града на 7 декември"}
{"url": "http://www.focus-news.net/news/2017/12/04/2463689/pregled-na-osnovnite-temi-v-shumenskiya-pechat.html", "text": "„Грейнаха коледните светлини на Шумен“, е водещото заглавие във вестник „Шуменска заря“. С детски празник пред сградата на Драматично- куклен театър „Васил Друмев“ в петък вечерта бяха запалени коледите светлини вобластния център. \r\n„Завишава се цената за депониране на тон неопасни отпадъци“, информира ежедневникът. Заседава Общото събрание на Регионалното сдружение за управление на отпадъците на общините от област Шумен. На него беше представен анализ на цената за обезвреждане на неопасни отпадъци. \r\n„Откриват ледената пързалка в парк „Студентски“, пише вестникът. На 7 декември ще бъде открита ледената пързалка, която е с площ  над 400 кв.м. „Студенти от военния факултет получиха тържествено дипломите си“, четем в изданието. За първенеца на „Випуск '2017“ бе обявен студентът магистър Октай Реджеб. \r\n„Абсолвенти тържествено получават дипломите си в Шуменския университет“, е акцент от стр. 5 броя. И тази година церемонията за връчване на дипломите на абсолвентите от Факултета по технически науки завърши с хвърлянето на академичните шапки пред сградата на ректората. Своите дипломи тържествено получиха 84 бакалаври и 63 магистри във факултета по технически науки. Те положиха клетва за вярност към традициите на висшето училище. \r\n„Откриха дългоочаквана детска площадка“ в кв. Дивдядово, съобщава изданието. Тя е подарък на децата от шуменския квартал. Дарението е от „Екопак България“, АД и е на стойност близо 12 000 лв.", "date": "2017.12.04", "title": "Преглед на основните теми в шуменския печат"}
{"url": "http://www.focus-news.net/news/2017/12/04/2463690/stara-zagora-32-godishen-mazh-e-zadarzhan-za-nepristoyni-deystviya-osuetyavane-na-proverka-ot-politseyski-sluzhiteli-i-nanasyane-na-leki-telesni-povredi.html", "text": "Районна прокуратура-Стара Загора привлече като обвиняем Иван К., на 32 г.,  по досъдебно производство за шест обвинения. Това съобщиха от пресцентъра на Апелативна прокуратура-Пловдив. В хода на образуваното срещу Иван К. досъдебно производство е установено, че на 3 декември 2017 г. пътувал по автомагистрала „Тракия“ от гр. София в посока изток. На територия, обслужвана от ОДМВР – Пловдив същият бил спрян за проверка за употреба на алкохол. След извършване на проверката обв. Иван К. се качил в товарния автомобил и избягал.\r\nПо получен сигнал от ОДМВР – Пловдив в ОДМВР – Стара Загора в землището на село Богомилово, общ. Стара Загора, е направен опит да бъде спрян товарния автомобил, управляван от Иван К., който оказал съпротива на полицейските служители и избягал от мястото. Били извършени заградителни мероприятия и на Околовръстния път, в посока за гр. Казанлък, след блокада на пътя автомобилът на обвиняемия бил спрян. След оказана яростна съпротива обвиняемият Иван К. бил задържан.\r\nОбвиняемият е криминално проявен и осъждан. Работата по разследването продължава под надзора на Районна прокуратура – Стара Загора. Обвиняемият Иван К. е задържан за срок от 72 часа, като предстои внасяне на искане в съда за вземане на мярка за неотклонение „Задържане под стража“ спрямо него. \r\nНа мъжа са повдигнати обвинения за извършването на непристойни действия, грубо нарушаващи общественият ред и изразяващи явно неуважение към обществото, изразяващи се в показване на неприличен жест, както и отправяне на обидни думи към полицейски служители при ОДМВР – Стара Загора. Деянието е съпроводено със съпротива срещу орган на властта, изпълняващ задължения по опазване на общественият ред и по своето съдържание се отличава с изключителен цинизъм и дързост – неизпълнение на устно полицейско разпореждане, агресивно поведение, отправяне на обидни думи и жестове срещу полицейски служители, блъскане и удряне на  полицейските служители, като деянието е извършено в условията на опасен рецидив. \r\nПовдигнато му е и обвинение за това, че е осуетил извършването на проверка чрез бягство, неподчинявайки се на издадените разпореждания със звуков и светлинен сигнал и устно разпореждане на четирима полицейски служители при ОДМВР – Стара Загора, да изпълняват задълженията си, да извършват проверка на моторно превозно средство и лице при полицейски наряд, осъществяващ патрулно постова дейност за опазване на обществения ред и разкриване и предотвратяване на престъпления. \r\nМъжът е обвинен и за нанасяне на  лека телесна повреда на четиримата служители на ОДМВР - Стара Загора с инициали М.М., Д..Г., Д.Д. и З.М.", "date": "2017.12.04", "title": "Стара Загора: 32-годишен мъж е задържан за непристойни действия, осуетяване на проверка от полицейски служители и нанасяне на леки телесни повреди"}
{"url": "http://www.focus-news.net/news/2017/12/04/2463691/vidin-nivoto-na-reka-dunav-se-e-povishilo-s-50-sm-pri-novo-selo.html", "text": "Нивото на Дунав се е повишило с 50 см при Ново село, в началото на българския участък на реката, за последното денонощие и водният стоеж там е 316 см, съобщиха от  местната Хидрометеорологична станция. Нивото на реката при Видин е 354 см,  повишението за последното денонощие е с 37 см. Край Лом нивото е 364 см, регистрирано е повишение  от 11 см.  Нивото на Дунав край Оряхово е  251  см, няма промяна за последното денонощие във водният стоеж. \r\nТемпературата на водата край Ново село е 6,5 градуса, а край Оряхово е 8,3 градуса.", "date": "2017.12.04", "title": "Видин: Нивото на река Дунав се е повишило с 50 см при Ново село"}
{"url": "http://www.focus-news.net/news/2017/12/04/2463692/kurir-makedoniya-patnicheski-vlak-e-derayliral-v-uchastaka-saraevo-chaplina-postradal-e-mashinistat.html", "text": "Пътнически влак, движещ се по направление Сараево-Чаплина, Босна и Херцеговина, е дерайлирал в района на Шурманци, разположен на няколко километра северно от крайната дестинация на машината, съобщава македонското електронно издание „Курир“ .\r\nЛокомотивът и два от вагоните на влаковата композиция са дерайлирали при преминаването през участък със силен наклон, уточниха местните власти. \r\nВ катастрофата е пострадал машинистът, който е бил прехвърлен в Университетска клиника в Мостар. Сред пътниците няма пострадали. Те са били прехвърлени с други превозни средства до Чаплина.\r\nВ резултат на произшествието движението на влакове в участъка остава блокирано, отбелязват от редакцията.Тереза Герова", "date": "2017.12.04", "title": "„Курир“ (Македония): Пътнически влак е дерайлирал в участъка Сараево-Чаплина, пострадал е машинистът"}
{"url": "http://www.focus-news.net/news/2017/12/04/2463693/voennomorskite-sili-shte-uchastvat-v-tarzhestvata-po-sluchay-tsarkovniya-praznik-na-sv-nikolay-mirikliyski-zakrilnik-na-moryatsite.html", "text": "На 6 декември – Никулден, в град Варна, от 11.00 часа пред православния храм „Св. Николай Чудотворец” ще се проведе военен ритуал и отслужване на молебен за здравето и силата на всички моряци по случай църковния празник на Св. Николай Мирликийски – закрилник на моряци и рибари. Това съобщиха от пресцентъра на Военноморските сили (ВМС).\r\nСлед приключването на ритуала, пред православния храм „Св. Николай Чудотворец”, ще бъде раздаден  рибен курбан на гражданите и гостите на град Варна, приготвен в походна кухня от личен състав от Военноморските сили. \r\nНа 6 декември – Никулден, празника на град Бургас, от 10.30 часа, представителни части от гарнизон Бургас ще участват в тържествено издигане на националното знаме на площад  „Атанас Сиреков” пред сградата на община Бургас. Военните моряци съвместно с община Бургас ще приготвят и раздадат риба и рибен курбан за гражданите и гостите на града на главната улица до сградата на община Бургас и пред църквата Св.св. Кирил и Методий. След това ще се проведе литийно шествие до Моста в Морската градина, където ще бъдат  хвърлени венци и цветя в морето в памет на загиналите моряци и рибари.\r\n6 декември – Никулден е празник и на град Черноморец. Там също от 09.00 часа ще беше отслужена Света литургия в църквата „Св. Никола” за благоденствието на всички жители на града. Литийното шествие до пристанището на град Черноморец ще продължи с хвърляне на венци и цветя в памет на загиналите моряци от  борда на моторен катер от  състава на Флотилия бойни и спомагателни кораби.", "date": "2017.12.04", "title": "Военноморските сили ще участват в тържествата по случай църковния празник на св. Николай Мириклийски - закрилник на моряците"}
{"url": "http://www.focus-news.net/news/2017/12/04/2463694/d-r-yordan-gospodinov-aprp-bg-fish-prodazhbata-na-zhiva-riba-krie-risk.html", "text": "За мен продажбата на жива риба крие риск, но на този етап хората искат да купуват такава. Това каза в интервю за Агенция „Фокус“ изпълнителният директор и представляващ Асоциацията на производителите на рибни продукти „БГ ФИШ“ д-р Йордан Господинов във връзка с наближаващия празник Никулден и консумацията на риба. „По очите, по хрилете, по корема, по слузта ще я познаете. Ако една риба е сложена на щанда, но като видите, че очите ѝ са хлътнали, мътни, сиви или хрилете са тъмночервени, или коремът ѝ е издут, костите са изскочили, или изтича твърде много слуз, това е престояла риба. Прясната риба трябва до 24-48 часа да се реализира. Качествена е и прясно замразената риба“, коментира Господинов и уточни, че в опаковката ѝ обаче не трябва да има кръв или мътна течност. „При преработената риба вече си има други показатели за окачествяване. Когато се улови прясната риба и няма пазар да се продаде, тя се замразява. Колкото по-бързо след улавянето се замразява, толкова по-качествена е рибата. Обикновено, когато една риба много е стояла и е замразена, тя е с покафенял корем, има в опаковката ѝ сиво-кафява течност. Една риба трябва да изглежда свежа като вид“, допълни той. Според него най-рискова е охладената риба, ако престои много. „За празника няма да има такива неща, защото обикновено почти всичко се продава“, добави още Йордан Господинов. \r\nЛюба АЛЕКСИЕВА", "date": "2017.12.04", "title": "Д-р Йордан Господинов, АПРП „БГ ФИШ“: Продажбата на жива риба крие риск"}
{"url": "http://www.focus-news.net/news/2017/12/04/2463695/plovdiv-monetno-zlatno-sakrovishte-ot-karlovo-shte-bade-predstaveno-v-regionalniya-arheologicheski-muzey.html", "text": "Регионалният археологически музей в Пловдив отбелязва 135 години от основаването си. Това съобщиха за Радио „Фокус“-Пловдив от институцията. По този повод в музея ще бъде представена изложбата „Монетно златно съкровище от Карлово“. Тя ще бъде експонирана в реставрираната витрина – сейф, произведена през 1950 година по повод откриването на Панагюрското съкровище. На събитието от 11.30 часа ще присъстват  заместник-министърът на културата Амелия Гешева, кметът на Пловдив Иван Тотев и представители на общината.", "date": "2017.12.04", "title": "Пловдив: „Монетно златно съкровище от Карлово“ ще бъде представено в Регионалния археологически музей"}
{"url": "http://www.focus-news.net/news/2017/12/04/2463696/sofiya-do-1700-chasa-dvizhenieto-po-am-trakiya-ot-km-2-do-km-3-v-posoka-burgas-se-osashtestvyava-v-izprevarvashtata-lenta-poradi-remontni-deynosti.html", "text": "Днес до 17:00 часа движението по АМ \"Тракия\" от км 2 до км 3, в посока Бургас се осъществява в изпреварващата лента, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2017.12.04", "title": "София: До 17.00 часа движението по АМ \"Тракия\" от км 2 до км 3, в посока Бургас се осъществява в изпреварващата лента, поради ремонтни дейности"}
{"url": "http://www.focus-news.net/news/2017/12/04/2463697/shumen-nagrazhdavat-pobeditelite-v-obshtinskiya-konkurs-za-detska-risunka-posveten-na-koleda-i-nova-godina.html", "text": "Награждават победителите в общинския конкурс за детска рисунка в Шумен, посветен на Коледа и Нова година. Това съобщиха от пресцентъра на Община Шумен. Събитието ще се състои от 11.00 часа във фоайето на втория етаж на РБ “Стилиян Чилингиров” в Шумен.", "date": "2017.12.04", "title": "Шумен: Награждават победителите в общинския конкурс за детска рисунка, посветен на Коледа и Нова година"}
{"url": "http://www.focus-news.net/news/2017/12/04/2463698/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за производството на електроенергия от възобновяеми източници под заглавието „Пазарджик е царството на зелената енергия“. Изданието уточнява, че в областта са изградени инсталации с капацитет 1054 мегавата. На следващата страница водеща е темата за номинациите и наградите за предприемач на годината в област Пазарджик. „Стефан Марков стана предприемач на годината“, пише вестникът и допълва, че за първи път е връчена награда за социално отговорна фирма. Водеща за трета страница е темата за проверките в заведенията. „Балони с райски газ и още нещо в бара“ е заглавието, под което „Пазарджишка Марица“ в нощните заведения се предлагат различни „екстри“ от всякакъв вид за клиентите в навечерието на големите декемврийски купони. На четвърта страница вестникът извежда заглавието „Взрив стресна народа, оказа се учение“ и допълва, че жителите на Црънча недоволстват срещу гърмежите. На следващата страница е отделено място за културни теми под заглавието „Чудесия“ с маратон от 30 концерта до Нова година“. Културните и спортните теми са продължени и на следващите страници на вестника.", "date": "2017.12.04", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/04/2463699/sofiya-stabiliziran-e-postradaliyat-pri-katastrofata-v-rayona-na-televizionnata-kula-v-petak.html", "text": "33-годишният мъж, пострадал в петък, при катастрофа до Телевизионната кула в София беше вече е стабилизиран, с нормална хемодинамика и е без дихателна недостатъчност. Вече няма пряка опасност за живота му. Това съобщиха от пресцентъра на УМБАЛ \"Св. Анна\" София. В петък пациентът беше приет в много тежко състояние със счупена гръдна кост,  травма на бял дроб, коремна травма и хематом на черен дроб.\"Фокус\" припомня:  Около 06.30 часа в петък (1 декември) е подаден сигнал за самокатастрофирал автомобил на бул. „П. Яворов“ в района на Телевизионната кула в посока бул. „Цариградско шосе“. Колата се е ударила в мантинелата на булеварда. При инцидента пострада водачът на автомобила, който бе откаран в болница в тежко състояние.", "date": "2017.12.04", "title": "София: Стабилизиран е пострадалият при катастрофата в района на Телевизионната кула в петък"}
{"url": "http://www.focus-news.net/news/2017/12/04/2463700/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В понеделник, 4 декември, електронното издание Daily Sabah публикува статия, в която акцентира върху изказването на турския вицепремиер Мехмет Шимшек за двустранните отношения между Берлин и Анкара. \r\nИзданието привежда думите на Шимшек, според когото „най-лошите времена“ в турско-германските отношения вече са отминали и връзките между двете страни-партньори в НАТО е на път отново да бъдат активизирани. \r\n„Отношенията между Германия и Турция се подобряват, след като удариха дъното, най-лошото е зад нас, 2018 година ще бъде много по-добра година, надяваме се\", подчерта вицепремиерът в реч, която изнесе пред представители на бизнеса от двете страни. \r\nПодчертавайки дългогодишните бизнес връзки между двете държави, Шимшек отбеляза, че изостреното напрежение в двустранните отношения между Берлин и Анкара в последно време е „просто временен спад“.\r\nНасочвайки вниманието на публиката към скорошните реципрочни опити за възстановяване на връзките, Шимшек коментира, че има положителни сигнали за нормализиране на отношенията.\r\n„Сигурно сте наясно, че има силни положителни сигнали. Президентът [Реджеп Тайип] Ердоган разговаря по телефона с германския президент и с канцлера\", припомни вицепремиерът, допълвайки, че „силният диалог на по-ниско ниво от последните няколко месеца“ също е допринесъл за изглаждане на противоречията между Берлин и Анкара.\r\n*** Комисарят по европейската политика за съседство и преговорите за разширяване Йоханес Хан пристига в понеделник в Сараево, където ще обсъди реформите и процеса на европейска интеграция на Босна и Херцеговина с представители на политическия елит и държавните институции на страната, съобщава електронното издание Dnevni Avaz.\r\nВ сутрешните часове на деня ще се състои срещата между Хан и премиера Денис Звиздич, на която ще присъстват също финансовият министър Векослав Беванд и министърът за външна търговия и икономически отношения Мирко Сарович. След това австриецът ще бъде приет за разговор от членовете на председателството на Босна и Херцеговина. \r\nКомисарят Хан ще открие и нова сграда на Прокуратурата на Босна и Херцеговина, финансирана от Европейския съюз, след което ще участва в планирана пресконференция, съобщиха от Сараево.\r\n*** Пътнически влак, движещ се по направление Сараево-Чаплина, Босна и Херцеговина, е дерайлирал в района на Шурманци, разположен на няколко километра северно от крайната дестинация на машината, съобщава македонското електронно издание „Курир“ .\r\nЛокомотивът и два от вагоните на влаковата композиция са дерайлирали при преминаването през участък със силен наклон, уточниха местните власти. \r\nВ катастрофата е пострадал машинистът, който е бил прехвърлен в Университетска клиника в Мостар. Сред пътниците няма пострадали. Те са били прехвърлени с други превозни средства до Чаплина.\r\nВ резултат на произшествието движението на влакове в участъка остава блокирано, отбелязват от редакцията.\r\n*** Лидерът на гръцката партия „Нова демокрация“ Кириакос Мицотакис обеща да не дава управленски постове на свои роднини, ако неговата консервативна формация дойде на власт, пише гръцкото електронно издание Ekathimerini.  \r\n„Знам че е трудно и може би нечестно, особено за Дора, която даде толкова много за партията“, заяви лидерът по време на интервю за изданието, визирайки бившия външен министър Дора Бакоянис, неговата сестра. \r\nВ рамките на интервюто Мицотакис разкритикува остро икономическата политика на премиера Алексис Ципрас, като според него управляващата лява коалиция води страната към „четвърти меморандум“. Консервативният политик припомни, че Ципрас е дошъл на власт обещавайки да скъса меморандумите за международните заеми, но вместо това ги е подписал. „Той наистина предаде всичко на кредиторите и стана молител пред тези, които отричаше в продължение на години“, добави още Мицотакис.\r\n*** До 2019 година ще има директни полети между Южна Корея и хърватската столица Загреб, пише електронното издание Dubrovnik Times. \r\nОфициално лице от авиолиниите Jin Air на Южна Корея разкри, че частната компания има планове да включи 52 нови летища към дестинациите на фирмата до 2020 г., когато ще бъде установена директна връзка с Букурещ и Белград, докато през 2019 г. Сеул ще бъде свързан с Будапеща и Загреб. \r\nНовите полети биха помогнали за разширяване на зимния туризъм в Хърватия. През 2016 г. над 377 хил. южнокорейци са посетили балканската страна, като двете най-популярни дестинации са били Дубровник и Плитвишките езера.  По-голямата част от тази цифра посетители са разглеждали забележителностите на Хърватия извън летния период. Всъщност една четвърт от многобройните туристи в Дубровник този ноември са били от Южна Корея. \r\nИзданието припомня, че националните авиолинии на Южна Корея предлагаха ограничен брой на полети между Загреб и Сеул, но от 2019 г. с допълнителните пътувания броят на посетителите ще бъде по-голям, а притокът на хора по-стабилен.\r\n***", "date": "2017.12.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/04/2463701/vidin-79-godishen-mazh-ot-grada-e-stanal-zhertva-na-telefonna-izmama-s-8550-leva.html", "text": "79-годишен мъж от Видин е станал жертва на телефонна измама. Това съобщиха от ОДМВР-Видин. В събота около 12 часа на домашния му телефон позвънил мъж, представил се с фамилията Георгиев, служител на полицията. В разговора мнимият полицай убедил възрастния човек, че ще участва в операция за задържане на телефонни измамници. Към 14.15 часа, пенсионерът изхвърлил от терасата на апартамента си кожена чантичка с 8550 лева. В 15.10 съобщил за случилото се на тел.112. По случая работи РУ-Видин, образувано е досъдебно производство.", "date": "2017.12.04", "title": "Видин: 79-годишен мъж от града е станал жертва на телефонна измама с 8550 лева"}
{"url": "http://www.focus-news.net/news/2017/12/04/2463702/sliven-nelegalna-hazartna-deynost-e-razkrita-ot-politsiyata-v-tvarditsa.html", "text": "Нелегална хазартна дейност е разкрита от полицията в Твърдица.  Това съобщиха от ОДМВР-Сливен. На 2 декември е предприета и осъществена операция по линия „Хазарт“ на територията на града като е извършена проверка в помещение, собственост на 43-годишен мъж. В хода на операцията в помещението са установени 7 броя игрални автомати за хазартни игри, оборотни средства  от извършваната хазартна дейност  и лица, участващи в залагания. Работата по случая продължава от служители на РУ-Твърдица и сектор „Противодействие на икономическата престъпност“ към ОДМВР-Сливен. Образувано е досъдебно производство.", "date": "2017.12.04", "title": "Сливен: Нелегална хазартна дейност е разкрита от полицията в Твърдица"}
{"url": "http://www.focus-news.net/news/2017/12/04/2463703/interfaks-poveche-ot-300-poleti-sa-otmeneni-ili-zabaveni-zaradi-loshoto-vreme-v-moskva.html", "text": "Повече от 300 полета на московските летища са отменени или забавени заради силния снеговалеж в руската столица, предава Интерфакс.\r\nОт летище „Домодедово“ 152 полета ще кацнат или ще излетят със закъснение. Отменен е един полет, а четири самолета са пренасочени за кацане на други летища.\r\nНа „Шереметиево“ са отменени 107 полета, 120 самолета са задържани – както на руски, така и на чуждестранни компании. Тереза Герова", "date": "2017.12.04", "title": "Интерфакс: Повече от 300 полети са отменени или забавени заради лошото време в Москва"}
{"url": "http://www.focus-news.net/news/2017/12/04/2463704/blagoevgrad-57-godishen-mazh-ot-s-hvostyane-e-v-bolnitsa-s-opasnost-za-zhivota-sled-kato-e-udaren-s-ostar-predmet-po-glavata-pri-skandal.html", "text": "В Районно управление на МВР-Гоце Делчев, около 21:08 часа на 2 декември2017г. е получен сигнал за това, че в с. Хвостяне, община Гоце Делчев, има физическа саморазправа с пострадал човек. Това съобщиха от ОДМВР-Благоевград. От незабавно пристигналите на място полицейски служители е установено, че в къща в с. Хвостяне е възникнал битов скандал между: Р.Ф./35г./,  И.Ф./31г./, С.Ф./37г./ и тримата от гр. Хаджидимово и 57-годишен мъж от с. Хвостяне, при който Р.Ф. е нанесъл удар с остър предмет в областта на главата на 57-годишния мъж. Пострадалият е настанен за лечение в МБАЛ-Гоце Делчев с опасност за живота. Р.Ф., И.Ф. и С.Ф. са задържани със заповед за задържане до 24 часа. По случая е образувано досъдебно производство.", "date": "2017.12.04", "title": "Благоевград: 57-годишен мъж от с. Хвостяне е в болница с опасност за живота, след като е ударен с остър предмет по главата при скандал"}
{"url": "http://www.focus-news.net/news/2017/12/04/2463705/kardzhali-89-godishna-zhena-ot-s-opalchensko-e-zaginala-zatrupana-ot-pokriva-na-goryashtata-si-kashta.html", "text": "89-годишна жена от с. Опълченско е загинала затрупана от покрива на горящата си къща. Това съобщиха от пресцентъра на ОДМВР-Кърджали. През последните три дни в областта РС „Пожарна безопасност и защита на населението\" са реагирали на общо 24 сигнала. 61 огнеборци са се включили в потушаването на пет пожара и овладяването на десетки критични ситуации. Четирима пожарникари са загасили запалена врата на апартамент в Кърджали. Загасени са и три комина на жилищни сгради в Крумовград, село Метличина и гр. Ардино. Трима служители от службата в областния център извадили паднал в реката човек в района на Крайно село. Останалите произшествия са: премахване на паднали дървета по пътищата вследствие на силния вятър, отстраняване на опасни предмети от сгради и отводняване на помещения.", "date": "2017.12.04", "title": "Кърджали: 89-годишна жена от с. Опълченско е загинала затрупана от покрива на горящата си къща"}
{"url": "http://www.focus-news.net/news/2017/12/04/2463706/sliven-35-godishen-mazh-e-s-opasnost-za-zhivota-sled-kato-e-prostrelyan-po-vreme-na-lov-v-mestnostta-lyutserinata-v-rayona-na-selo-sartsevo.html", "text": "На 2 декември, около 10,47 часа, от телефон 112  в Районно управление на МВР-Твърдица е получено съобщение за прострелян ловец по време на ловен излет. Това съобщиха от ОДМВР-Сливен. Инцидентът е станал в ловното поле на село Сърцево. На място  са изпратени полицейски екипи, които установяват, че в местността  \"Люцерината\"  по време на лов 62-годишен мъж е произвел неволно изстрел и е прострелял друг 35-годишен ловец. Пострадалият е откаран и приет за лечение в МБАЛ –„Д-р Ив.Селимински“- Сливен с опасност за живота. Оръжието е законно притежавано, като собственика разполага с всички необходими разрешителни. Образувано е досъдебно производство.", "date": "2017.12.04", "title": "Сливен: 35-годишен мъж е с опасност за живота, след като е прострелян по време на лов в местността  \"Люцерината\" в района на село Сърцево"}
{"url": "http://www.focus-news.net/news/2017/12/04/2463707/v-mezhdunarodniya-den-na-dobrovoletsa-balgarskiyat-mladezhki-cherven-krast-shte-demonstrira-silata-na-dobrovolchestvoto-v-situatsiya-na-bedstvie-s-mnozhestvo-postradali.html", "text": "На 5 декември – Международен ден на доброволеца, от 10.30 часа в НУЛЦ на БЧК в с. Лозен, Българският младежки Червен кръст ще демонстрира силата на доброволчеството в една от най-тежките и мащабни кризи – в ситуация на бедствие с множество пострадали. Това съобщиха от пресцентъра на БЧК.\r\nВ симулацията ще бъдат показани спасителни действия след пропукване на язовирна стена и приливна вълна в резултат на обилни снеговалежи и ниски температури. НУЛЦ на БЧК, където по това време се провежда обучение на ученици, е сериозно наводнен. Повечето сгради в базата са залети от вода и близо 60 души са в бедствено положение, някои от тях са ранени, други уплашени. Всички трябва да бъдат евакуирани незабавно поради ниските температури и опасността от втора приливна вълна.  \r\nДоброволците на БМЧК ще оказват първа долекарска помощ, психосоциална подкрепа, ще изведат намиращите се в наводнените сгради хора и ще .В спасителната акция ще се включат и екипи на ПБЗН. Извън засегнатата зона ще бъде обособен пункт за евакуация. На терен ще бъде и екип с дронове на БЧК за оглед на засегнатия район и за идентифициране на пострадали.", "date": "2017.12.04", "title": "В Международния ден на доброволеца Българският младежки Червен кръст ще демонстрира силата на доброволчеството в ситуация на бедствие с множество пострадали"}
{"url": "http://www.focus-news.net/news/2017/12/04/2463708/blagoevgrad-nad-120-kg-tyutyun-bez-banderol-e-izzela-politsiyata-ot-22-godishen-mazh.html", "text": "От полицейски служители на Първо районно управление на МВР-Благоевград, около 16:50 часа на 1 декември 2017 г. на ул. “Майор Стефан Иванов“ в гр. Благоевград, е спрян за проверка лек автомобил „Фиат Пунто“, управляван от Ю.З./22г./ от с. Абланица. Това съобщиха от ОДМВР-Благоевград. В автомобила е намерен и иззет е около 40 килограма нарязан тютюн, без задължителен бандеролен знак. В хода на работата по случая е извършена проверка на жилище в гр. Благоевград, ползвано от Ю.З., при която са намерени и иззети: около 83,765 килограма нарязан тютюн, без задължителен бандеролен знак и около 4,7 грама тревиста маса, реагираща положително на канабис. Ю.З. е задържан със заповед за задържане до 24 часа. Уведомена е РП-Благоевград.", "date": "2017.12.04", "title": "Благоевград: Над 120 кг тютюн без бандерол е иззела полицията от 22 годишен мъж"}
{"url": "http://www.focus-news.net/news/2017/12/04/2463709/ministar-nikolina-angelkova-za-parvi-pat-vsichki-polzvateli-na-viber-shte-mogat-da-se-zapoznayat-s-turisticheskite-zabelezhitelnosti-na-nashata-strana.html", "text": "За първи път всички ползватели на Viber ще могат да се запознаят с туристическите забележителности на нашата страна. Това каза министърът на туризма Николина Ангелкова на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде репортер на Агенция „Фокус“. Ангелкова посочи, че по последни данни  около 900 млн. души. използват този чат. „Миналата година година стартирахме проекта „Аз обичам България“. Стартирахме със стоте национални туристически обекта. Добавихме доста обекти, които се намират по Черноморието и по зимните ни курорти“, каза тя и уточни, че към момента  туристическите забележителност в приложението са 5 000 на брой. По думите ѝ това е важно за популяризирането туризма и туристическите забележителности в нашата страна. „В реално време всеки един, който иска и желае да посети нашата страна, ще се озове сред обектите и ще може да си направи едни цифров маршрут“, коментира министър Ангелкова. Министърът на туризма обърна внимание, че 8 от 10 туристи, които посещават нашата страна с цел почивка, предварително проверяват своя маршрут цифрово и на база интернет. \r\nДеница КИТАНОВА", "date": "2017.12.04", "title": "Министър Николина Ангелкова: За първи път всички ползватели на Viber ще могат да се запознаят с туристическите забележителности на нашата страна"}
{"url": "http://www.focus-news.net/news/2017/12/04/2463710/veliko-tarnovo-otvlichane-na-43-godishna-zhena-razsledvat-politsai-ot-elena.html", "text": "Служители на полицейското управление в Елена разследват отвличане на 43-годишна жена. Това съобщиха от пресцентъра на Областна дирекция на МВР – Велико Търново. Вчера сутринта в полицейското управление в Елена е получен сигнал от 46-годишен мъж от Златарица, който съобщил, че същата нощ в дома му са влезли четирима мъже, нанесли са му побой и са отвлекли жената, с която живеел на семейни начала. На местопроизшествието е извършен оглед. От проведените до момента действия по разследването е установено местонахождението на жената. Съпричастен към деянието е 46-годишния З. Й. от село. Светлен. Започнато е досъдебно производство за престъпление по чл.142, ал.2, т.2, във вр. с ал.1 от НК. Работата по изясняване на случая продължава.", "date": "2017.12.04", "title": "Велико Търново: Отвличане на 43-годишна жена разследват полицаи от Елена"}
{"url": "http://www.focus-news.net/news/2017/12/04/2463711/ria-novosti-v-rusiya-shte-bade-sazdaden-registar-na-chuzhdestrannite-medii-priznati-za-agenti.html", "text": "Държавният глава на Руската федерация Владимир Путин издаде указ, с който възлага на Министерството на правосъдието задачата за съставяне на регистър с чуждестранните медии, признати за агенти, предава РИА Новости.\r\nПравосъдното министерство в Москва ще има право да решава кои чуждестранни медии ще бъдат включвани или изключвани от списъка. Първите медии ще бъдат въведени в регистъра още тази седмица, уточни източник. \r\n\"Това ще бъдат девер американски медии, които по-рано получиха предупреждения от Министерството на правосъдието\", разкри събеседникът на агенцията.Агенция „Фокус“ припомня:\r\nНа 15 ноември Депутатите от Държавната дума на Руската федерация приеха на трето четене закона, съгласно който чуждестранните средства за масова информация в страната, финансирани зад граница, ще бъдат признати за „чуждестранни агенти“.\r\nПромените предвиждат промяна на статута на средствата за масова информация, в резултат на което за тях ще важат същите ограничения и задължения, които сега са в сила за чуждестранните нетърговски организации, които получават средства извън Русия.\r\n„Юридическите лица, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка. \r\nПо-късно бе съобщено, че Радио „Гласът на Америка“ (Voice of America) и „Радио Свободна Европа“ (Radio Free Europe), финансирани от САЩ, са сред първите медии, които вероятно ще бъдат регистрирани като „чуждестранни агенти“ в Русия по силата на новия закон.Тереза Герова", "date": "2017.12.04", "title": "РИА Новости: В Русия ще бъде създаден регистър на чуждестранните медии, признати за агенти"}
{"url": "http://www.focus-news.net/news/2017/12/04/2463712/vesela-hristoforova-balgarskata-koleda-spasyava-detski-zhivoti-i-pomaga-na-roditeli-v-bezizhoditsa.html", "text": "„Българската Коледа“ спасява детски животи и помага на родители в безизходица. Това каза за Агенция „Фокус“ Весела Христофорова от София – майка на 10-годишно дете с диагноза ТИД-диференциална илеостомия, подпомогнато от кампанията „Българската Коледа“. „За първи път участваме в инициативата. Моето дете се храни със специална храна, която е много скъпа – близо 80 лв. струва една кутия, която изразходваме за ден. „Българската Коледа“ ни подпомогна финансово за 6 месеца и закупи с тези пари млякото за половин година напред“, разказа Христофорова и посочи, че дъщеря й няма уточнена диагноза. „С 5 коремни операции е – две в България и три в Брюксел. Все още не знаем защо се е стигнало до това положение. Не може да храносмила добре детето. Има разширяване на червата и там перисталтика почти няма. Затова трябва да се храни с много ниско разградено мляко, което всъщност е закупеното от „Българската Коледа“, обясни майката. \r\nТя определи „Българската Коледа“ като прекрасно нещо, което помага на много родители в положение, в което те нямат изход. „За съжаление обаче това нещо би трябвало държавата по някакъв начин да го реши. Все пак това е благотворителна инициатива и за такива деца трябва да има сигурност. Към „Българската Коледа“ ни насочиха лекари, които виждаха, че вече не смогваме с покупката на млякото“, добави Христофорова. Според нея тази инициатива е нещо, което помага в безизходица на много хора. „В крайна сметка децата са най-важното за всеки. Мисля, че тази инициатива спасява детски животи. Те ни помогнаха в много труден за нас момент. Надявам се още много повече хора да подкрепят и да даряват средства, за да може да има повече за деца в нужда“, каза още Весела Христофорова.\r\nЛюба АЛЕКСИЕВА", "date": "2017.12.04", "title": "Весела Христофорова: „Българската Коледа“ спасява детски животи и помага на родители в безизходица"}
{"url": "http://www.focus-news.net/news/2017/12/04/2463713/ministar-nikolina-angelkova-osnoven-aktsent-v-natsionalnata-programa-za-turisticheska-reklama-e-digitalniyat-marketing.html", "text": "Основен акцент в Националната програма за туристическа реклама е дигиталният маркетинг. Това каза министърът на туризма Николина Ангелкова на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде репортер на Агенция „Фокус“. По думите на Ангелкова първата българска услуга в търсачката на Viber е стъпка в тази насока. „Новото във Viber chat extension това са видеата, които продължават да се заснемат за 100-те национални туристически обекта“, каза министър Ангелкова. „През последните години ползването на интернет нараства с около 10%. 37% от потребителите на различни мобилни устройства резервират своите почивки чрез тях онлайн“, каза Ангелкова. Според нея страната ни може да привлича повече туристи чрез тези нови технологии. „Искам да подчертая, че това ново приложение и тази нова връзка с Viber chat extension е абсолютно безплатна за министерството. Това не струва нищо за министерството. Ще продължаваме да търсим различни такива варианти за да надграждаме нашата платформа“, коментира Николина Ангелкова.   \r\nДеница КИТАНОВА", "date": "2017.12.04", "title": "Министър Николина Ангелкова: Основен акцент в Националната програма за туристическа реклама е дигиталният маркетинг"}
{"url": "http://www.focus-news.net/news/2017/12/04/2463714/burgas-gala-vecher-s-izpalneniya-na-talanti-v-razlichni-izkustva-shte-se-provede-na-8-dekemvri-v-operata-v-grada.html", "text": "Гала вечер с участието на изпълнители, изявяващи се в сферата на различни изкуства, ще се проведе на 8 декември в Бургаската опера. Това съобщиха от пресцентъра на Община Бургас. „Български фестивал на таланти“ е социален проект, имащ за цел да даде платформа на хора във всяка възраст, които желаят да развиват, но и да показват своите умения в областта на танц и хореография, музика, изобразително изкуство, литература и много други.\r\nОсновен организатор на събитието е на Татяна Ефимкина. Тя е петкратна шампионка на България по спортни танци, представила страната ни на световни и европейски първенства , a названието на предстоящата гала „Алиса кани приятели“ идва от световното първенство по спортни танци в Ченгду, Китай, където Татяна и нейният партньор представиха България с шоу танц „Алиса и Шапкаря“, заемайки 10-то място . Сега тя работи предимно с деца и споделя, че те са нейното вдъхновение. Татяна отново ще влезе в образа на Алиса и също ще се представи пред публиката на 8 декември.\r\nМного детски школи и индивидуални изпълнители ще участват в шоу спектакъла. Под светлините на прожекторите ще излязат хора от различни възрасти, всеки готов да поднесе частица от себе си и своето изкуство.\r\nСред специалните гости е Красимир Марчев – провокативният визуален артист и ръководител на школата за актьорско майсторство за младежи „Драма студио“. Заедно с талантливите си ученици той ще представи свой проект, в който участват още изпълнителките Нина Вангелова и Petya Pearl.\r\nНа сцената ще излязат двама впечатляващи млади артисти. Това са Артьом Анатолиевич – ARTi, както и талантливият Теодор Койчинов.\r\nДруг специален гост ще бъде Константин Събев от Бургас, който ще се представи с cosplay шоу. Константин има спечелени 6 първи места в България, класиран е като резерва от международно жури като представител на България на Cosplay world masters, който се провежда всяка година в Португалия.\r\nВодещ на гала вечерта „Алиса кани приятели“ ще бъде известният бургаски моден дизайнер Йордан Бъчваров. Дизайнът на рекламните материали е дело на графичния дизайнер Светослав Станков.\r\nБилети могат да се закупят от касата на Опера-Бургас.", "date": "2017.12.04", "title": "Бургас: Гала вечер с изпълнения на таланти в различни изкуства ще се проведе на 8 декември в Операта в града"}
{"url": "http://www.focus-news.net/news/2017/12/04/2463715/odmvr-pazardzhik-42-godishen-mazh-ot-selo-glavinitsa-e-zaginaliyat-pri-katastrofata-na-patya-pazardzhik-plovdiv-pri-mosta-na-reka-luda-yana.html", "text": "Починалият мъж в резултат на тежката катастрофа на пътя Пазарджик-Пловдив снощи е от село Главиница и е на 42 години. Това съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. Той обясни, че  на пътя Пазарджик-Пловдив, в района на моста на река Луда Яна, 38-годишен мъж от Велинград, движейки се по посока за Пловдив навлязъл с леката си кола в лентата за насрещно движение. Там последвал удар в друг автомобил с водач на 42г. от пазарджишкото село Главиница. „За съжаление в резултат на сериозния сблъсък мъжът от Главиница е починал на място. Другият водач е транспортиран и настанен в МБАЛ-Пазарджик с фрактури и наранявания“, уточни Стоянов и допълни, че по случая е образувано е дознание.\r\nВаня НИКОЛОВА", "date": "2017.12.04", "title": "ОДМВР-Пазарджик: 42-годишен мъж от село Главиница е загиналият при катастрофата на пътя Пазарджик-Пловдив при моста на река Луда Яна"}
{"url": "http://www.focus-news.net/news/2017/12/04/2463716/sport-zhenskata-tenis-asotsiatsiya-opredeli-senzatsiyata-na-godinata.html", "text": "Победата на латвийската тенисистка Йелена Остапенко над Симона Халеп от Румъния на финала на „Ролан Гарос“ в Париж е „сензацията на годината“ според Женската тенис асоциация (WTA). Съответното съобщение е публикувано на официалната интернет страница на организацията.\r\nОстапенко победи Халеп с 4:6, 6:4, 6:3, превръщайки се в първата непоставена тенисистка, печелила „Ролан Гарос“ от 1933 година насам.\r\nПрез настоящата година латвийката стана шампион и на турнира в Сеул.", "date": "2017.12.04", "title": "Спорт: Женската тенис асоциация определи „сензацията на годината“"}
{"url": "http://www.focus-news.net/news/2017/12/04/2463717/ministar-nikolina-angelkova-prilozhenieto-ilovebulgaria-ima-nad-40-hil-posledovateli-v-sotsialnite-mrezhi-a-nad-70-hil-dushi-govoryat-za-nego.html", "text": "Приложението iLoveBulgaria има над 40 хил. последователи в социалните мрежи, а над 70 хил. души говорят за него. Това каза министърът на туризма Николина Ангелкова на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде репортер на Агенция „Фокус“. По думите на министъра споделянията са повече от 2 млн. „Само за една година имаме един изключителен ръст на нашето приложение“, каза тя и заяви, че се надява надява чрез това да се подобрят значително резултатите в туризма, които са изключително добри.\r\nПо думите на министър Ангелкова за първите 10 месеца на 2017 г. ръстът на туристите със 7,7% повече в сравнение с 2016 г. Министър Николина Ангелкова отчете, че приходите от международен туризъм за първите 9 месеца на 2017 г. са  6 млрд. лв. „Надявам се и предстоящият зимен сезон да е изключително успешен“, допълни Ангелкова. \r\nДеница КИТАНОВА", "date": "2017.12.04", "title": "Министър Николина Ангелкова: Приложението iLoveBulgaria има над 40 хил. последователи в социалните мрежи, а над 70 хил. души говорят за него"}
{"url": "http://www.focus-news.net/news/2017/12/04/2463718/sliven-samo-edin-imennik-praznuva-dnes-v-obshtinata.html", "text": "На 4 декември Православната църква почита Света Варвара. Една жена носи името Варвара в Община Сливен и тя е с постоянен адрес в град Сливен. Това съобщиха от отдел „Гражданско състояние“ в Общината. \r\nНа 5 декември църквата почита Свети Сава. Повод за празник имат 98 мъже с това име в община Сливен. Постоянен адрес в град Сливен имат 71 от тях.", "date": "2017.12.04", "title": "Сливен: Само един именник празнува днес в общината"}
{"url": "http://www.focus-news.net/news/2017/12/04/2463719/veselin-vasilev-18-obshtini-stanaha-chlenove-na-platformata-ilovebulgaria.html", "text": "18 общини станаха членове на нашата платформа. Това каза Веселин Василев, изпълнителен директор на фирмата, която разработва платформата и мобилно приложение iLoveBulgaria на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде репортер на Агенция „Фокус“. „Освен националните обекти има доста интересни такива, които не са познати. Туристите не винаги знаят, че се намират в тези общини“, посочи той и обърна внимание, че платформата е абсолютно безплатна за общините. По думите му висшите учебни заведения също са добре дошли да се включат в iLoveBulgaria. „Една част от тях вече се възползваха и в резултат с Икономическия университет във Варна бяхме официален спонсор на международната олимпиада по маркетинг“, заяви Василев. Той поясни, че има отлично партньорство и с училищата. Василев коментира, че и Народният театър „Иван Вазов“ се е включил в платформата и е промотирал успешно своите постановки. „Софийските театри се включват. Варненския театър и опера пилотно използваха възможностите“, заяви Василев. „Продължаваме да надграждаме платформата. Имаме общ проект с Министерство на туризма за изграждането на нова визия на витрините на министерството, където ще добавим този интерактивен елемент“, допълни Василев. \r\nДеница КИТАНОВА", "date": "2017.12.04", "title": "Веселин Василев: 18 общини станаха членове на платформата iLoveBulgaria"}
{"url": "http://www.focus-news.net/news/2017/12/04/2463720/stolichna-obshtina-saobshteniyata-za-mestni-danatsi-i-taksi-mozhe-da-se-poluchavat-i-po-imeyl.html", "text": "Собствениците на недвижими имоти, които не искат информацията за данъчните им задължения да минават през пощенски или други разпространителски фирми, могат да я получават директно по електронен път,  напомнят от дирекция \"Общински приходи\" на Столична община. Това съобщиха от пресцентъра на Общината. За целта собственикът трябва да подаде заявление за отказ от хартиено съобщение за дължими местни данъци и такси, като посочи актуален имейл-адрес, на който да го получава по електронен път.  \r\nЗа да получите съобщението на имейла си догодина, заявлението трябва да бъде подадено до 12 януари 2018 г. в някой от 22-та районни отдела на дирекция \"Общински приходи\" в София. Необходимо е само да представите лична карта. Ако заявлението за отказ от хартиено съобщение бъде подадено след 12 януари 2018 г., собственикът ще започне да получава информацията по електронен път от 2019 г. При промяна на имейл-адреса е необходимо да се подаде ново заявление в данъчната служба. \r\nСофиянци могат да се откажат и изобщо от съобщения - както електронни, така и на хартия. В такъв случай собствениците на недвижими имоти трябва да проверяват сами какви местни данъци и такси дължат. Това става на място в районните отдели на \"Общински приходи\", както и по електронен път с въвеждане на ПИН -код през е-страницата на Столична общинаhttps://sonet09.sofia.bg/OnlineReportWSClient/obligations . Освен да проверяват задълженията си, столичани могат и да плащат местните си данъци и такси онлайн. \r\nПИН-код може да се получи във всеки от районните данъчни отдели отново срещу представяне на документ за самоличност. \r\nАко собственик не ползва целогодишно недвижимия си имот, до края на декември 2017 г. той може да подаде заявление за намаляване на такса битови отпадъци за съответното жилище или парцел.", "date": "2017.12.04", "title": "Столична община: Съобщенията за местни данъци и такси може да се получават и по имейл"}
{"url": "http://www.focus-news.net/news/2017/12/04/2463721/afp-varhovniyat-sad-na-ispaniya-ostavi-v-zatvora-chetirima-katalunski-polititsi.html", "text": "В понеделник Върховният съд на Испания взе решение да остани в затвора четирима каталунски политици, докато не бъде приключено разследването на ролята им в едностранното обявяване на независимост на автономния регион, предава AFP. \r\nОтстраненият заместник на председателя на Женералитата Карлес Пучдемон - Ориол Жункерас, е сред каталунските политици, които няма да бъдат освободени под гаранция. Хоаким Фор, който по-рано отговаряше за вътрешните работи в Каталуния, и лидерите на две асоциации за независимост ще останат в затвора, се казва в разпространеното изявление на органа. Шестима други бивши министри, които също бяха задържани под стража, ще бъдат освободени под гаранция.Тереза Герова", "date": "2017.12.04", "title": "AFP: Върховният съд на Испания остави в затвора четирима каталунски политици"}
{"url": "http://www.focus-news.net/news/2017/12/04/2463722/na-5-dekemvri-v-1900-chasa-shte-badat-zapaleni-svetlinite-na-elhata-na-sofiya.html", "text": "На 5 декември в 19.00 часа ще бъдат запалени светлините на елхата на София. Това съобщиха от пресцентъра на Столична община. Коледното дърво се намира на площад „България“ пред сградата на НДК. Елхата е висока 10 метра и е украсена с около 30 000 лампички и гирлянди с дължина 2500 метра.  \r\nПразнична програма ще продължи от  17.30 часа до 19.30 часа.", "date": "2017.12.04", "title": "На 5 декември в 19.00 часа ще бъдат запалени светлините на елхата на София"}
{"url": "http://www.focus-news.net/news/2017/12/04/2463723/ministar-tsetska-tsacheva-izpalnitelnata-vlast-ne-mozhe-da-predprieme-deystviya-po-delata-za-tsarskite-imoti-te-sa-ot-kompetentsiyata-na-nezavisimata-sadebna-vlast.html", "text": "Работната група приключи своята работа с категорично заключение, че изпълнителната власт в лицето на Министерски съвет не може да предприеме никакви действия, защото висящите дела са от компетенцията на независимата съдебна власт. Това каза на брифинг министърът на правосъдието Цецка Цачева за делата за „царските имоти“, предаде репортер на Агенция „Фокус“. „Както ясно е посочено в решението за мораториума, приет от 41-вото Народно събрание през 2009 година, действието му се простира до приемането на специален закон, който е от компетентността на законодателната власт“, обясни тя. „Правните последици от обявяването на противоконституционност на Закона за обявяване на държавна собственост имотите на семействата на бившите царе Фердинанд I и Борис III и на техните наследници могат да бъдат решени само по законодателен път при отчитане на влезлите в сила съдебни решения“, посочи министърът. „Има заведени 3 жалби в Страсбург от наследниците, но министерството няма информация по хода на тези дела“, уточни Цецка Цачева. „Припомням, че наскоро от Европейския съд за правата на човека държавата беше осъдена за т.нар. „синя къща“ в Пловдив, чието реституиране не бе извършено в реални граници. Би могло да се разсъждава в посока, че най-добре би било уреждането на тези висящи съдебни спорове да се извърши по предвидения в закона ред“, каза още тя. „Фокус“ припомня: По молба на МРРБ за 6 месеца бяха спрени делата за дворците „Врана“ и „Царска Бистрица“. Симеон Саксскобургготски получи обратно имотите си, когато беше премиер през 2002 година, но през декември 2009 година бе гласуван мораториум, забраняващ му да се разпорежда с реституираното си имуществото. Впоследствие той заведе дело срещу мораториума. Делата за чифлика „Кричим“, къщата в Ситняково и хижата „Саръгьол“ приключиха в полза на държавата. \r\nВ петъчния парламентарен контрол на 1 декември министър Николай Нанков заяви, че държавата не се е оказала от „царските имоти“ и ако казусът не се реши извънсъдебно, делата ще продължат. В правосъдното министерство беше сформирана работна група за обсъждане на въпросите за собствеността на имотите. Външният министър Екатерина Захариева обясни, че присъствието на Симеон Саксскобургготски в делегацията в Саудитска Арабия няма общо с „царските имоти“. Тя заяви, че няма сделка по казуса с имотите. ВМРО, част от коалиционните партньори на ГЕРБ „Обединени патриоти“, се противопостави на отстъпването на „царските имоти“ на фамилията Саксскобургготски. Военният министър Красимир Каракачанов заяви, че ВМРО няма да подкрепи евентуално законово решение на проблема с реституирането на имотите, ако то не бъде обсъдено предварително в коалиционния съвет на управлението. \r\nБиляна ИВАНОВА", "date": "2017.12.04", "title": "Министър Цецка Цачева: Изпълнителната власт не може да предприеме действия по делата за „царските имоти“, те са от компетенцията на независимата съдебна власт"}
{"url": "http://www.focus-news.net/news/2017/12/04/2463724/afp-vlastite-v-malta-arestuvaha-osem-zapodozreni-za-ubiystvoto-na-zhurnalist.html", "text": "Властите в Малта арестуваха осем заподозрени във връзка с убийството на разследващата журналистка  Дафне Каруана Галисия, предава AFP, като се позовава на изявление от премиера на островната държава Джоузеф Мускат.\r\nЖурналистката бе убита при бомбен атентат през месец октомври, докато разследваше обвинения за корупция срещу близкия кръг на Мускат и опозицията.Агенция „Фокус“ припомня:\r\nПремиерът на Малта Джоузеф Мускат определи убитата разследваща журналистка като неговия най-голям противник, но обеща да изправи отговорните за смъртта й пред правосъдието. Лявоцентристкият министър-председател, когото синът на убитата журналистка посочи като съучастник в убийството, опита да измести вниманието към основната опозиционна Националистическа партия, като заяви, че именно тя е била фокусът на последното й разследване. „Немислимо е в страна като Малта някой да умре заради работата си, в случая на Каруана Галисия за това, което е написала“, заяви по-рано Мускат. „Тя навярно бе моят най-голям противник, атаките й срещу мен датират още от дните, когато бях лидер на опозицията. Но това бе нейната работа“, каза премиерът, като добави, че е поискал помощ от Федералното бюро за разследване на САЩ и от европейските служби за сигурност за установяването на извършителите. Тереза Герова", "date": "2017.12.04", "title": "AFP: Властите в Малта арестуваха осем заподозрени за убийството на журналист"}
{"url": "http://www.focus-news.net/news/2017/12/04/2463725/dobrich-v-kavarna-shte-se-provede-koleden-turnir-po-futbol-v-zala.html", "text": "Любителите на футболната игра за поредна година ще имат възможността да станат свидетели на традиционния коледен турнир по футбол в зала. Това съобщиха от пресцентъра на Община Каварна. Мероприятието, на което община Каварна е съорганизатор, ще се проведе от 9 декември, а мястото на провеждане ще бъде спортна зала „Олимпиада” в Каварна. В турнира ще имат възможност  да премерят сили всички желаещи, като всеки отбор трябва да бъде съставен от до 10 човека, а в игра ще се състезават по схемата 5 полеви играча и един вратар. Техническата конференция ще се проведе на 8 декември от 18.00 часа в спортната зала на която ще се изтегли жребия и ще се определи часа на срещите.", "date": "2017.12.04", "title": "Добрич: В Каварна ще се проведе коледен турнир по футбол в зала"}
{"url": "http://www.focus-news.net/news/2017/12/04/2463726/riosv-smolyan-gotovi-sa-rezultatite-ot-proverkata-na-zamarsyavaneto-ot-hvostohranilishteto-kray-zlatograd.html", "text": "Готови са резултатите от проверката по сигнала за побеляване на река Голяма до хвостохранилище „Ерма река“ до Златоград на 28 ноември 2017 г. Съвместен екип от експерти на Басейнова дирекция „Източнобеломорски район“ (БДИБР) и РИОСВ – Смолян извърши проверка на място. Бяха взети за анализ водни проби от 6 пункта за повърхностни води в областите Смолян и Кърджали, от 3 пункта за подземни води - шахтови кладенци, използвани за питейно-битово водоснабдяване на гр. Златоград и населените места в региона, и от 1 пункт за отпадъчни води. Това съобщиха от РИОСВ-Смолян. Водата е изследвана по показателите: активна реакция, рН, електропроводимост, разтворен кислород, неразтворени вещества, калциево-карбонатна твърдост, желязо, манган, цинк, мед, кадмий, олово, никел, живак, цианиди.\r\nСлед анализа бе установено превишаване на стандарта за качество на околната среда (СКОС) за определени показатели в следните мониторингови пунктове:\r\n- За пункта за отпадъчни води на „Изход тунел на хвостохранилище „Ерма река“ преди заустването в р. Голяма“ неразтворените вещества са замерени на 91 mg/dm3 при норма 50 mg/dm3; желязо (общо) на 3,58 mg/dm3 при норма 3,5 mg/dm3; олово - 0,37mg/dm3 при норма 3mg/dm3;\r\n- В пункта „Река Гидюрска-устие“ (ляв приток на река Голяма, няма въздействие от хвостохранилщето) се констатира превишаване на стандарта за качество на околната среда (СКОС) по показателите цинк и кадмий. За останалите анализирани показатели не са установени превишения на СКОС. Най-вероятната причина за констатираното замърсяване на реката с цинк и кадмий е изтичане на руднични води от стари изоставени рудници в района.\r\n- В пункт „Река Голямата на 100 м след хвостохранилище „Ерма река“ се установява превишаване на СКОС по показателите манган, желязо, цинк, кадмий, олово и цианиди свободни.\r\n- В пункт „Река Върбица преди гр. Златоград“ данните от мониторинга показват превишаване на СКОС по показателите желязо, манган, цинк, кадмий, олово и цианиди-свободни.\r\n- В пункт „Река Върбица преди вливане на р. Неделинска“ (над кладенци на ПС за ПБВ Пресека) резултатите показват превишаване на СКОС по показателите кадмий, олово, цинк, мед, манган и желязо.\r\n- В двата пункта на р. Върбица при с. Върли дол и преди яз. Студен кладенец се установява единствено превишаване на СКОС по показател желязо.\r\n- В двата пункта за подземни води (Кладенци №1 и №4) не се установява превишаване на СКОС, а в третия (Кладенец № 2, помпена станция за питейно-битово водоснабдяване на с. Пресека) е измерена стойност над стандарт за показател желязо - общо: 452 μg/l (при стандарт – 200 μg/l).\r\nПроведена е работна среща и е изискано становище на авторския надзор на хвостохранилще „Ерма река“, като са набелязани конкретни технически мерки за подобряване на работата на съоръжението. Мерките ще бъдат разработени под формата на задължителен график, като РИОСВ - Смолян ще контролира изпълнението им. За допуснатото нарушение на условията в разрешителното, а именно „превишаване на индивидуални емисионни органичния“, срещу „Горубсо Златоград“ АД, която експлоатира хвостохранилище „Ерма река“, ще започне административно-наказателно производство.\r\nДиректорът на БДИБР информира областните управители на Кърджали и Смолян, кметовете на общините Златоград, Кирково и Кърджали, управителите на ВиК-дружествата в Смолян и Кърджали, както и управителите на Регионалните здравни инспекции в Смолян и Кърджали за резултатите от пробовзеването с цел предприемане на действия по компетентност от тяхна страна.\r\nТъй като хвостохранилището е от язовирен тип и представлява депо за минни отпадъци, за вземане на отношение по компетентност са сезирани още Министерството на енергетиката и Държавната агенция по метрология и технически надзор.\r\nМониторингът на водите във водосбора на р. Върбица след хвостохранилище „Ерма река” ще продължи и след интензивните валежи в региона.", "date": "2017.12.04", "title": "РИОСВ-Смолян: Готови са резултатите от проверката на замърсяването от хвостохранилището край Златоград"}
{"url": "http://www.focus-news.net/news/2017/12/04/2463727/shumen-pomagachi-na-telefonna-izmama-vav-veliki-preslav-sa-ustanoveni-i-zadarzhani-ot-politsiyata.html", "text": "Помагачи на телефонна измама във Велики Преслав са установени и задържани. Това съобщиха от ОДМВР-Шумен. Случаят е описан в бюлетина за дейността на ОДМВР от 16 ноември. 83-годишен местен жител бил измамен по телефона след като бил вкаран в обръщение добре познатия сценарий „акция на полицията за залавяне на телефонни измамници“. Старецът събрал в торбичка всичките си  пари - 5560 лева  и ги хвърлил през терасата на жилището си, за да „помогне на полицията да задържи измамници“. Малко след това установил, че е станал жертва на самите тях. До „мулетата“ криминалисти стигнали след извършени множество оперативни и процесуално- следствени действия. Веднага след получаване на сигнала са разпитани съседи на възрастния мъж. Един от тях разказал, че забелязал  автомобил с добричка регистрация по същото време , което било фиксирано като час на измамата. Прегледани са записи от охранителни камери в града  и бил установен автомобилът -Фолксваген „Голф“. Издирени са двамата мъже, които се придвижвали с него. Това са Р.Г./27г./ от гр. Върбица и Х.Р./28г./ от търговищкото село Преселец. По време на разпитите признали, че са взели пари на същата дата от Велики Преслав. Там ги пратил „бай Митко“. Свързал се с Р.Г. след като видял, че има обява в сайт за продажба на кола. Предложил му да поработи за него и да изкара пари докато я продаде. Р.Г. обаче не притежавал свидетелство за управление.  След като станало ясно, че „работата“ е свързана с пътуване помолил за съдействие приятеля си Х.Р. от село Приселец.  Първата поръчка дошла в средата на месец ноември. Тогава отишли с автомобила във Велики Преслав и по указанията на „бай Митко“ стигнали до адрес в старата столица, от който взели торбичка с пари. В нея имало 5560 лева. „Шефът“ им казал да си заделят 450 лева, а останалите да оставят зад автобусна спирка до река Бели Лом по пътя Разград- Русе. На 30 ноември след събрани данни за извършено престъпление по чл. 210 ал 1 т. 2 във връзка с чл. 209 ал. 1  връзка чл. 20 ал. 2 от НК двамата са задържани  за срок до 24 часа. С постановление на прокурор от РП- Велики Преслав им е наложени задържане за срок до 72 часа. Работата по документиране на престъплението продължава. Изяснява се съпричастността им и към други измами на територията на областта. Искането на РП- Велики Преслав било уважено и на 2 декември Районен съд- Велики Преслав взел на обвиняемите мярка за неотклонение „задържане под стража“  .", "date": "2017.12.04", "title": "Шумен: Помагачи на телефонна измама във Велики Преслав са установени и задържани от полицията"}
{"url": "http://www.focus-news.net/news/2017/12/04/2463728/ministar-tsetska-tsacheva-vaprosat-s-tsarskite-imoti-mozhe-da-bade-ureden-s-narochen-zakon-ili-s-priklyuchvane-na-delata.html", "text": "Не може по друг начин изпълнителната власт да се ангажира, тъй като въпросът може да бъде уреден с нарочен закон. Другият начин е с приключване на делата. Това каза на брифинг министърът на правосъдието Цецка Цачева за делата за „царските имоти“,предаде репортер на Агенция „Фокус“. „С оглед на висящите съдебни спорове до момента е приемано, че след като спор за право е отнесен до съда, той е този, който следва да даде отговор чия е собствеността“, обясни тя. „В отговор на писмото на Симеон Саксскобургготски министър-председателят е възложил проучването на въпроса, което е направено от работната група с представители на държавата и адвокатите на наследниците на царските фамилии“, уточни Цецка Цачева. „Единственото ново обстоятелство са заведените жалби в съда в Страсбург“, коментира министърът. „Това, което е в компетенцията на изпълнителната власт, е приключило с работната група. Немислимо е и няма основание за намеса, където и да било“, каза още Цачева. \r\nБиляна ИВАНОВА", "date": "2017.12.04", "title": "Министър Цецка Цачева: Въпросът с „царските имоти“ може да бъде уреден с нарочен закон или с приключване на делата"}
{"url": "http://www.focus-news.net/news/2017/12/04/2463729/kyustendil-provezhda-se-informatsionna-kampaniya-za-organite-angazhirani-s-upravlenie-na-riska-ot-navodneniya.html", "text": "Провежда се информационна кампания за органите, ангажирани с управление на риска от наводнения. Това каза пред журналисти Нели Гоцева, началник на отдел „Планове” в Басейнова дирекция „Западнобеломорски район”, предаде репортер на Радио „Фокус” – Кюстендил. „Наводнението е едно особено природно бедствие, което най-добре е да не се случва, а ние трябва да вземем всички превантивни мерки за това”, каза Нели Гоцева. По думите й в края на 2016 година с решение на Министерски съвет е приет първият план за управление на риска на басейновата дирекция. Той включва конкретни мерки, за които са отговорни съответните компетентни институции. „Мерките са много и най-различни. Основните от тях са ежегодно почистване на речните корита и осигуряване на преминаването на висока вода. Много от мерките са насочени към превантивни проверки за състоянието на защитните съоръжения и съответната им реконструкция. Има мерки, свързани с изграждането на нови корекции и на нови защитни съоръжения”, каза Нели Гоцева. По думите й има и мерки, включени в общинските и в областните планове за защита от бедствия. „Трябва да се работи и по следващия етап за новия програмен период. Предварителната оценка за него трябва да бъде готова до края на 2018 година. Сега ще се събира информацията за наводненията, сключили се след 2010 година”, каза Нели Гоцева.\r\nВенцеслав ИЛЧЕВ", "date": "2017.12.04", "title": "Кюстендил: Провежда се информационна кампания за органите, ангажирани с управление на риска от наводнения"}
{"url": "http://www.focus-news.net/news/2017/12/04/2463730/atanas-raykov-viber-balgariya-e-parvata-darzhava-koyato-ima-sobstven-chat-extension-za-svoite-turisticheski-uslugi.html", "text": "България е първата държава, която  има собствен chat extension за своите туристически услуги. Това каза Атанас Райков, генерален мениджър на Viber за Централна и Източна Европа, на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде репортер на Агенция „Фокус“. По думите му Viber chat extension стартира в началото на 2017 г. „Българските потребители са влюбени във Viber. Ние сме най-голямото приложение за комуникация. Ползват ни над 3,5 млн. души в България. Най-важното нещо е, че вниманието на мобилните потребители днешно време се прехвърля от социалните мрежи в месинджърите и в приложенията за комуникация. Ние даваме много голяма гъвкавост хората да обсъждат своите най-важни планове в групи, които имат по-богати функции. Там е мястото, където chat extension работи. Групите са нещо, което доведе до това, че ние започнахме с безплатни разговори, над 90% от потребителите на Viber използват приложението ни за текстови съобщения. Тяхната възраст варира от 8 до 88 години. Това, което ние винаги сме се концентрирали, е поверителността на данните“, коментира Райков.  \r\nДеница КИТАНОВА", "date": "2017.12.04", "title": "Атанас Райков, Viber: България е първата държава, която има собствен chat extension за своите туристически услуги"}
{"url": "http://www.focus-news.net/news/2017/12/04/2463731/interfaks-prokuraturata-poiska-10-godini-strog-rezhim-za-bivshiya-ministar-aleksey-ulyukaev.html", "text": "Прокуратурата на Руската федерация поиска на бившия министър на икономическото развитие Алексей Улюкаев да бъде наложено наказание под формата на 10 години строг режим в колония, предава Интерфакс.\r\nПрокурата настоя също Улюкаев да бъде глобен с 500 млн. рубли по делото за корупция. Агенция „Фокус“ припомня:\r\nДелото срещу Алексей Улюкаев е първото в Русия, което се води срещу бивш министър. Той е обвинен във взимане на подкуп в размер на два милиона долара. Арестът му бе извършен малко след получаването на сумата. Тя е била получена в замяна за издадена от Министерството на икономическото развитие положителна оценка, позволила на контролираната от Кремъл петролна компания „Роснефт\" да закупи държавния пакет акции на компанията „Башнефт\". „Роснефт\" плати за покупката 330 милиарда рубли, или пет  милиарда долара.Тереза Герова", "date": "2017.12.04", "title": "Интерфакс: Прокуратурата поиска 10 години строг режим за бившия министър Алексей Улюкаев"}
{"url": "http://www.focus-news.net/news/2017/12/04/2463732/kyustendil-ekipi-na-pozharna-bezopasnost-i-zashtita-na-naselenieto-izvarshvat-obhod-na-rechnoto-korito-na-reka-bistritsa-pri-selo-garlyano.html", "text": "Екипи на „Пожарна безопасност и защита на населението” извършват обход на речното корито на река Бистрица при село Гърляно. Това каза пред Радио „Фокус” – Кюстендил комисар Светослав Георгиев, директор на Регионална дирекция „Пожарна безопасност и защита на населението” – Кюстендил. По думите му реката се е прибрала в коритото си, няма заплаха за местното население, но обявеното със заповед на кмета на Община Кюстендил Петър Паунов частично бедствено положение остава в сила. Речното ниво се следи, няма застрашени хора и къщи. В района на село Ваксево обстановката също е спокойна. Там е извършено отводняване на шест дворове и къщи. Няма проблем с калното свлачище край село Пелатиково. „В село Сажденик има двама души, които не желаят на напуснат дома си, отказали са да бъдат транспортирани до Кюстендил. Наш екип е стигнал до тях, но те са отказали, защото си гледат животни в района. Възстановено е електрозахранването при тях”, каза Светослав Георгиев.\r\nВенцеслав ИЛЧЕВ", "date": "2017.12.04", "title": "Кюстендил: Екипи на „Пожарна безопасност и защита на населението” извършват обход на речното корито на река Бистрица при село Гърляно"}
{"url": "http://www.focus-news.net/news/2017/12/04/2463733/ministar-nikolay-nankov-delata-za-tsarskite-imoti-prodalzhavat-za-8-may-e-nasrocheno-deloto-za-dvoretsa-vrana.html", "text": "Делата за „царските имоти“ продължават, по делото за двореца „Врана“ имаме насрочена дата за 8 май поради факта, че има починал наследник на фамилията на Фердинанд I и Борис III. Това каза на брифинг регионалният министър Николай Нанков за делата за „царските имоти“,предаде репортер на Агенция „Фокус“. „По другото дело за „Царска Бистрица“ продължаваме със съдебните процедури“, посочи той. „Отлагането на делата временно до 6 месеца беше, за да се намери евентуално извънсъдебно решаване на казуса на базата на дейността и решенията на работната група“, коментира Николай Нанков. \r\nМинистър Цачева уточни, че искането на регионалния министър за отлагане на делата с 6 месеца е без последици, защото така или иначе смъртта на един от наследниците е наложила отлагане на делото за двореца „Врана“. „След като работната група има становище, че няма място за намеса на изпълнителната власт, искането му за отлагане на делата ще бъде оттеглено“, посочи тя. На въпрос кой ще пише закона за „царските имоти“ Цецка Цачева коментира: „Не съм казала, че ще има закон, пресъздадох становището на работната група, че тези въпроси, с оглед на фактологията за тези 20 години, могат да бъдат решени със специален закон“. Попитана дали можем да тълкуваме становището на работната група като препоръка за създаването на закон тя посочи: „Никога не съм си позволявала да отправям препоръки към независими власти, законодателна или съдебна“. \r\nБиляна ИВАНОВА", "date": "2017.12.04", "title": "Министър Николай Нанков: Делата за „царските имоти“ продължават, за 8 май е насрочено делото за двореца „Врана“"}
{"url": "http://www.focus-news.net/news/2017/12/04/2463734/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се изкачи с една позиция в световната ранглиста и през новата седмица първата ракета на България при жените заема 145-то място.\r\nС едно място по-напред до номер 169 се изкачи и Цветана Пиронкова. Елица Костова и Изабелла Шиникова падат с една позиция, съответно до 204-то и 383-то място.\r\nСесил Каратанчева остава под номер 185.", "date": "2017.12.04", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2017/12/04/2463735/ministar-nikolina-angelkova-prodalzhavame-da-nasarchavame-obshtinite-da-se-vklyuchat-v-platformata-ilovebulgaria.html", "text": "Продължаваме да насърчаваме общините да се включат в iLoveBulgaria. Това каза министърът на туризма Николина Ангелкова на представянето на първата българска услуга в търсачката на Viber, която е съвместен проект между Министерството на туризма и iLoveBulgaria, предаде репортер на Агенция „Фокус“. По думите на министъра така ще има максимално повече информация за туристическите обекти и ще се обогати със съдържание както платформата  iLoveBulgaria, така и Viber chat extension. Николина Ангелкова добави, че Viber chat extension ще бъде надградено с езиците, с които работи платформата iLoveBulgariа и това ще се случи в рамките на няколко месеца. „Не само чрез Viber, а и чрез платформата iLoveBulgaria вече следим колко души са посетили дадени обекти, колко са ги разгледали, без да ги посетят“, каза министър Ангелкова. „Радвам се, че сме първите в света, които като държава се включваме във Viber chat extension“, допълни министърът на туризма. \r\nДеница КИТАНОВА", "date": "2017.12.04", "title": "Министър Николина Ангелкова: Продължаваме да насърчаваме общините да се включат в платформата iLoveBulgaria"}
{"url": "http://www.focus-news.net/news/2017/12/04/2463736/sofiya-klubat-na-bsp-v-krasno-selo-e-bil-razbit-i-ograben.html", "text": "Клубът, в който се помещава Районният съвет на БСП в столичния район \"Красно село\" на ул. \"Пчела\" №27, е бил разбит и ограбен през нощта на събота срещу неделя. Това оповести председателят на социалистите в столичния район Николай Николов, който е и общински съветник, съобщиха от пресцентъра на ГС на БСП-София. Бандитите са откраднали два настолни компютъра, лаптоп, усилвателна уредба, принтер, микрофони и други по-дребни електронни уреди. Всички врати и помещения на района са разбити и разхвърляни, както и двете метални каси с документи.\r\n\"Най-вероятно са търсели пари, коментира Николай Николов след огледа с пристигналите на мястото полицаи. - От два месеца правим ремонт, сложихме нова дограма, от която всъщност крадците са влезли и в момента ремонтираме покрива. Клубът е и моя приемна като общински съветник и постоянно има хора. Предполагам, че ремонтните дейности и постоянният поток от хора са накарали крадците да си мислят, че държим много пари в клуба. Разбира се, не държим никакви пари там. В двете метални каси бандитите са открили единствено документи и партийни книжа\".\r\nПрестъплението е извършено с изключителна наглост и арогантност. \"Явно недоволни от малката плячка, която са успели да отмъкнат, на една от стените крадците са надраскали нецензурни думи по адрес на партията, коментира още Николай Николов. - Полицаите от 6-о районно, както и от СДВР, се отзоваха веднага на нашия сигнал, взеха отпечатъци и започват издирване по опис на откраднатата техника\".\r\nНай-голямото притеснение на общинския съветник е фактът, че в откраднатите компютри има данни и информация за членове на БСП. А районната организация в \"Красно село\" е една от най-големите в София, наброяваща над 750 души. \"Вече започваме да предупреждаваме нашите членове да бъдат внимателни относно съмнителни телефонни обаждания. Имаше и документи и информация относно казуси и проблеми на граждани, както и документи на Столична община, обясни още Николай Николов. - Това посегателство срещу партията може само да ни мотивира да работим още по-усърдно срещу несправедливостта и беззаконието в държавата\".\r\n--", "date": "2017.12.04", "title": "София: Клубът на БСП в \"Красно село\" е бил разбит и ограбен"}
{"url": "http://www.focus-news.net/news/2017/12/04/2463737/kyustendil-komisiya-ot-eksperti-shte-otsenyava-nanesenite-shteti-sled-otmyana-na-chastichnoto-bedstveno-polozhenie-v-selo-garlyano.html", "text": "Комисия от експерти ще оценява нанесените щети, след отмяна на частичното бедствено положение в село Гърляно. Това каза пред журналисти Ивайло Чалъков, експерт „Отбранителна и мобилизационна подготовка” към Община Кюстендил, предаде репортер на Радио „Фокус” – Кюстендил. „След отмяна на частичното бедствено положение, ще бъде сформирана комисията. Ще бъдат подготвени и необходимите документи за да се поиска финансиране от Междуведомствената комисия”, каза Ивайло Чалъков. По думите му Община Кюстендил ще привлече необходимите специалисти и експерти, с цел да се направи проектиране на коритото на река Бистрица, с което да се гарантира спокойствието, здравето и животът на хората, живеещи по поречието на реката.\r\nВенцеслав ИЛЧЕВ", "date": "2017.12.04", "title": "Кюстендил: Комисия от експерти ще оценява нанесените щети, след отмяна на частичното бедствено положение в село Гърляно"}
{"url": "http://www.focus-news.net/news/2017/12/04/2463738/afp-pravitelstvoto-na-yemen-predlozhi-amnistiya-za-prekasnalite-vrazkite-s-shiitskite-buntovnitsi.html", "text": "Международно признатото правителство на Йемен заяви в понеделник, че ще даде амнистия на всеки, който е прекъснал връзките си с шиитските бунтовници, след като ключов техен съюзник обърна гръб на подкрепяните от Иран сили, предава AFP.\r\n„Президентът скоро ще обяви обща амнистия за всички, които сътрудничиха с шиитските бунтовници и са се отрекли от тази вярност“, заяви министър-председателят на Йемен.Тереза Герова", "date": "2017.12.04", "title": "AFP: Правителството на Йемен предложи амнистия за прекъсналите връзките с шиитските бунтовници"}
{"url": "http://www.focus-news.net/news/2017/12/04/2463739/noi-zapochva-izplashtaneto-na-pensiite-i-dopalnitelnite-sumi-kam-tyah-na-7-dekemvri.html", "text": "Изплащането на пенсиите за месеца ще започне на 7 декември (четвъртък) и ще приключи на 20 декември (сряда). Това съобщиха от Националниq осигурителен институт (НОИ).\r\nВ изпълнение на Постановление № 253 от 16.11.2017 г. на Министерския съвет, заедно с пенсиите ще бъде изплатена и еднократна допълнителна сума в размер на 40,00 лв. на всички пенсионери, на които пенсията или сборът от пенсиите заедно с добавките и компенсациите към тях за месец декември 2017 г. е в размер до 321,00 лв. включително. \r\nИзплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях.\r\nПреводите на декемврийските пенсии по сметките на пенсионерите, които получават парите си по банков път, ще бъдат извършени на 7 декември 2017 г.", "date": "2017.12.04", "title": "НОИ започва изплащането на пенсиите и допълнителните суми към тях на 7 декември"}
{"url": "http://www.focus-news.net/news/2017/12/04/2463740/sofiya-chez-razpredelenie-balgariya-shte-pusne-v-eksploatatsiya-nov-110-kv-kabel-na-7-dekemvri.html", "text": "ЧЕЗ Разпределение България приключва успешно най-мащабния си проект за 2017 г. - подмяната на кабел 110 kV „Енос“. Официалното пускане в експлоатация на новия кабел ще се състои на тържествена церемония на 7 декември от 10.30 часа на бул.  „П. Ю. Тодоров“ 24 в столицата в  подстанция  „Хиподрума“. Това съобщиха от пресцентъра на ЧЕЗ.\r\nЧрез подмяната на кабела компанията подобрява сигурността на електрозахранването на клиенти в 9 столични района. Инвестицията е на стойност 3.2 млн. лв.", "date": "2017.12.04", "title": "София: ЧЕЗ Разпределение България ще пусне в експлоатация нов 110 kV кабел на 7 декември"}
{"url": "http://www.focus-news.net/news/2017/12/04/2463741/kmetat-na-sliven-stefan-radev-obshtinsko-druzhestvo-ne-mozhe-da-bade-kreditor-na-drugo-obshtinsko-druzhestvo.html", "text": "Общинско дружество не може да бъде кредитор на друго общинско дружество. Предложението „Дентален център“- Сливен да отпусне безлихвен заем на „Центъра за кожно-венерически заболявания“ е незаконосъобразно и нецелесъобразно. Това заяви кметът Стефан Радев пред журналисти по повод предложението пред Общинския съвет, от където е поискано становище на Общината, предаде репортер на Радио „Фокус“ – Сливен.\r\nКметът поясни, че предложението е незаконосъобразно, защото според Закона за държавния бюджет, 50 процента от наемите  на общинските и държавните дружества трябва да влизат в бюджета на държавата или на общината. Изключение има за лечебните заведения, според което наемите остават в тях на 100 процента и се инвестират в дейността им.\r\n„Средствата, с които разполага Денталният център, са изцяло от наеми. От дейността си той е на загуба, но тъй като отдава под наем имущество, предоставено от Общината, покрива част от загубите си и част от парите остават по сметките на дружеството. Те по закон могат да се използват само за дейността на това дружество, за инвестиция в неговата дейност“, каза кметът. По думите му, всеки управител на  търговско дружество има няколко задачи – да осъществява бизнес целите на дружеството, да опазва имуществото му и да съблюдава спазването на законите. Стефан Радев се обоснова защо предложението е и нецелесъобразно.\r\n„Не може общинска фирма да отпуска необезпечени заеми на друга общинска фирма с ясното съзнание, че те няма да бъдат върнати. Това е нецелесъобразно действие“, каза още кметът. Той поясни, че Общината вече е отпускала заем на Центъра за кожно-венерически заболявания, който не е бил погасен, и ако на този етап му бъде отпуснат нов заем, съдбата му ще е същата, предвид нестабилното финансово състояние на дружеството.\r\nКметът за пореден път потвърди позицията си, че най-устойчивото решение за Центъра е откриване на кожно отделение към МБАЛ „Д-р Иван Селимински“, както навремето стана с Болницата за лечение на белодробни болести в Сливен.", "date": "2017.12.04", "title": "Кметът на Сливен Стефан Радев: Общинско дружество не може да бъде кредитор на друго общинско дружество"}
{"url": "http://www.focus-news.net/news/2017/12/04/2463742/n-v-tsar-simeon-ii-poseshtenieto-na-nashata-delegatsiya-v-kralstvo-sauditska-arabiya-beshe-golyama-reklama-za-balgariya.html", "text": "От 28-ми до 30-ти ноември 2017 г. Царят посети Кралство Саудитска Арабия с българска правителствена делегация, начело с министър-председателя Бойко Борисов. В делегацията участваха министрите на външните работи Екатерина Захариева, на отбраната Красимир Каракачанов, на земеделието, храните и горите Румен Порожанов, на транспорта, информационните технологии и съобщенията Ивайло Московски, на туризма Николина Ангелкова. Това съобщиха от пресофиса на Негово Величество. В рамките на визитата Царят и премиерът се срещнаха с Пазителя на двете Светини Негово Кралско Величество Салман бин Абдулазиз ал-Сауд. Българското царското семейство има дългогодишни добри отношения със  Саудитската кралска фамилия още от времето на крал Фейсал, а сегашният крал е петият, с който се среща Негово Величество. “Радвам се да Ви видя отново!”, с тези думи Кралят посрещна Негово Величество. За първи път двамата се запознават в Мадрид в началото на 80-те години, когато Кралят е все още принц.\r\nПред български журналисти Царят определи посещението на нашата делегация   като положително и с големи възможности за развитие на двустранните отношения. Негово Величество подчерта, че е важно това, че България е член на ЕС. Страната ни също така трябва да е предсказуем партньор, но и да си преследваме нашите интереси.\r\nБългарският премиер се срещна и с Негово Кралско Височество Мохамед бин Салман бин Абдулазиз ал-Сауд, престолонаследник, заместник министър-председател и министър на отбраната на Кралство Саудитска Арабия. Като знак на уважение беше разчетен жестът на престолонаследника да дойде лично в двореца, където беше настанена делегацията ни.\r\nВсеки от министрите имаше работна среща със съответния министър от Саудитска Арабия, които срещи пред журналисти Негово Величество оцени като голяма възможност на насърчаване на инвестициите. Той специално подчерта, че интересът към България е бил  голям.\r\nВечерта, след официалната вечеря Царят и Премиерът се включиха в изпълнението на арабския танц със саби арда, който според традицията е знак на уважение и приятелско отношение. В танца участва и принц Султан бин Салман бин Абдулазис Ал-Сауд. Той е най-големият син на Краля и дългогодишен познат на Цар Симеон. Като председател на Саудитската комисия по туризъм и национално наследство неколкократно през последните години двамата се срещаха на форуми на Световната организация по туризъм в Мадрид, Китай, а през октомври 2016 г. принцът посети Негово Величество в двореца “Врана”.\r\nПринц Султан е първият и единствен мюсюлманин летял в космоса/ в галерия прилагаме негова снимка като космонавт, която подарява на  Цар Симеон/.\r\nПрез първата вечер от посещението на делегацията Негово Величество беше поканен на частна вечеря в имението на Принц Султан, заедно с някои от принцовете и други приятели на Царя, дошли специално да го поздравят.\r\nПоследният ден от визитата с останалите членове на официалната българска делегация Царят посети Глобалния център за борба с екстремистката идеология в Рияд. На срещата бяха обсъждани възможности за сътрудничество между охранителните органи на двете държави с цел борба срещу  терористични заплахи.\r\nБългарската делегация посети и Фонда за публични инвестиции на  Кралство Саудитска Арабия. С официалната делегация в Рияд имаше и бизнес делегация от представители на големи български фирми и работодателски организации. Царят коментира пред тях, че е усетил подчертан интерес към България и желание за задълбочаване на бизнес обмена, които следва да бъдат използвани в конкретни икономически проекти.", "date": "2017.12.04", "title": "Н. В. Цар Симеон II: Посещението на нашата делегация в Кралство Саудитска Арабия беше голяма реклама за България"}
{"url": "http://www.focus-news.net/news/2017/12/04/2463743/prof-lyubomira-popova-oblasten-upravitel-na-veliko-tarnovo-darzhavata-mestnata-vlast-i-grazhdanite-tryabva-da-rabotyat-zaedno-za-zashtita-na-naselenieto-pri-bedstveni-situatsii.html", "text": "Държавните органи , местната власт и гражданите трябва да се обединят и да работят заедно за защита на населението и националното стопанство при бедствия и пожари. Това е и основната функция и цел на доброволните формирования, които вече съществуват в цялата страна. С тези думи проф. Любомира Попова, областен управител на Велико Търново, откри традиционния семинар относно дейността на доброволните формирования, който се провежда в Областна администрация Велико Търново, предаде репортер на Радио „Фокус“ – Велико Търново. Тя уточни, че поводът за организиране на събитието е изясняване на основните функции, права и задължения на доброволческите структури, след приемането на промени в нормативните уредби, регламентиращи дейността им. „Обществото на доброволците става все по-активни, разраства се и във връзка с това и очакванията към тях и органите, които регламентират дейността им, се увеличават. Беше изготвена и Национална програма за поетапно изграждане на самостоятелно действащи доброволни формирования, от която най-ясно се вижда желанието на местната власт и доброволците да функционират като една система, готова да реагира при различни бедствия, пожари и извънредни ситуации“, обобщи още проф. Попова. На събитието присъстват представители на местни доброволчески структури, на пожарната, полицията и Общините в региона.\r\nЛуиза ТРАНЧЕВА", "date": "2017.12.04", "title": "Проф. Любомира Попова, областен управител на Велико Търново: Държавата, местната власт и гражданите трябва да работят заедно за защита на населението при бедствени ситуации"}
{"url": "http://www.focus-news.net/news/2017/12/04/2463744/ministar-nikolay-nankov-nad-1-mln-leva-sa-izplateni-ot-mrrb-za-honorari-po-delata-za-tsarskite-imoti-podobna-e-i-platenata-suma-ot-zemedelskoto-ministerstvo.html", "text": "Това са дела с наистина голям краен интерес. Нямам точната цифра, но МРРБ е изплатило хонорари за малко над 1 млн. лева. Това каза на брифинг регионалният министър Николай Нанков в отговор на въпрос колко струват на държавата делата за „царските имоти“,предаде репортер на Агенция „Фокус“. „Подобна е сумата и от министерството на земеделието, която е изплатена като хонорари за имотите, за които претендират -  за горите“, посочи той. \r\nАтанас Кацарчев, началник на кабинета на земеделския министър обясни: „Делото за горите е отложено за трети път, следващото заседание е на 30 март 2018 година. По отношение на другото дело за „Врана“ държавата е призната за собственик. То продължава на следваща инстанция и очакваме насрочване на дата“. \r\nБиляна ИВАНОВА", "date": "2017.12.04", "title": "Министър Николай Нанков: Над 1 млн. лева са изплатени от МРРБ за хонорари по делата за „царските имоти“, подобна е и платената сума от земеделското министерство"}
{"url": "http://www.focus-news.net/news/2017/12/04/2463745/plovdiv-trima-dushi-za-privlecheni-kato-obvinyaemi-za-palezha-na-avtomobila-na-nachalnika-na-zatvora-vgrada.html", "text": "Районна прокуратура-Пловдив привлече като обвиняеми и задържа трима души за палежа на автомобила на началника на Затвора в Пловдив и на началника на група „Надзорно-охранителна дейност“. Това съобщиха от пресцентъра на Апелативна прокуратура-Пловдив.\r\nРайонна прокуратура-Пловдив привлече като обвиняеми Илиян С., на 55 г., Александър Г., на 39 г., и Цветелин К., на 25 г., за това, че първите двама, като подбудители, а третия като извършител, умишлено запалили чуждо движими имущество – престъпление по чл. 330 ал. 1 във връзка с чл.26 ал.1 във връзка с чл.20 от Наказателния кодекс. \r\nТримата са привлечени като обвиняеми, за това, че на 18 септември 2017 г.,в гр. Пловдив, умишлено запалили лек автомобил, марка „Опел Кадет“, собственост на Стефан Георгиев, началник на група „Надзорно-охранителна дейност“ в Затвора в гр. Пловдив,\r\nи на 30 ноември 2017 г., в гр. Пловдив, умишлено запалили лек автомобил, марка „Опел Фронтера“, собственост на Началника на Затвора в гр. Пловдив - Божил Иванов. Те са задържани за срок от 72 часа с постановление на наблюдаващия прокурор.\r\nДнес, 4 декември 2017 г,. Районна прокуратура-Пловдив внася искане в съда за определяне на мярка за неотклонение спрямо тримата обвиняеми. \r\nРазследването по случая продължава.", "date": "2017.12.04", "title": "Пловдив: Трима души за привлечени като обвиняеми за палежа на автомобила на началника на затвора вграда"}
{"url": "http://www.focus-news.net/news/2017/12/04/2463746/sport-grigor-dimitrov-zapazva-treta-pozitsiya-v-svetovnata-ranglista.html", "text": "И през новата седмица Григор Димитров запазва третата си позиция в световната ранглиста. В „Топ 10“ няма промени – начело е испанецът Рафаел Надал от Испания, втори е швейцарецът Роджър Федерер. Челната петица оформят Александър Зверев и Доминик Тийм.\r\nС 16 места по-надолу е Александър Лазов, който през новата седмица е поставен на 368-мо място. След отпадането си във втория кръг от турнира в Анталия Александър Лазаров отстъпи с 60 позиции надолу до 768-мо място.", "date": "2017.12.04", "title": "Спорт: Григор Димитров запазва трета позиция в световната ранглиста"}
{"url": "http://www.focus-news.net/news/2017/12/04/2463747/zam-ministar-valentin-yovev-proveri-remontnite-deynosti-na-patya-prevala-beli-mel-montana.html", "text": "До края на юни следващата година ще приключи ремонтът на път ІІІ-102 Превала – Бели мел – Монтана. Общата дължина на ремонтирания участък е над 27 километра. Това стана ясно по време на инспекцията, която заместник-министърът на регионалното развитие и благоустройството Валентин Йовев направи днес на ремонтните дейности на трасето в област Монтана, съобщиха от пресцентъра на Министерство на регионалното развитие и благоустройството. В проверката се включиха също председателят на УС на АПИ инж. Дончо Атанасов и областният управител Росен Белчев. \r\nС над 8 млн. лв. се ремонтират три участъка от пътя. Извършва се подобряване на технико-експлоатационното състояние на пътната настилка, стабилизиране на банкетите, подобряване на отводняването, ремонт и почистване на пътните съоръжения, откриване на видимост. Целта е пътят не само да бъде ремонтиран и в добро състояние, но и да се осигури безопасното пътуване на хората по него. \r\nПътят Превала – Бели мел – Монтана  е един от най-старите на територията на Областно пътно управление Монтана. Изграден е преди повече от 60 години, през периода 1956 - 1959 г. Обслужва 21 населени места, в общо 6 общини в областите Видин и Монтана. Това е и най-краткият път от Видин за София през Белоградчик, поемайки част от трафика от Дунав мост 2. \r\nТрасето е с важно туристическо значение за Северозападна България и връзка с една от най-атрактивните туристически дестинации за България - Белоградчишките скали, а от там и за пещера „Магура“. Пътят е връзка и с важни исторически забележителности за Област Монтана - град Чипровци и Чипровския манастир. \r\nЦелта е в рамките на 2018-та година целият път от София до Монтана да бъде напълно ремонтиран. \r\nАгенция „Пътна инфраструктура“ има готовност през следващата година да стартират процедурите по разширяване на отсечката Мездра – Ботевград – част от път Е-79. Тя е в напреднала проектна фаза, вървят отчуждителни процедури, съобщи по време на инспекцията председателят на УС на АПИ инж. Дончо Атанасов.", "date": "2017.12.04", "title": "Зам.-министър Валентин Йовев провери ремонтните дейности на пътя Превала – Бели мел – Монтана"}
{"url": "http://www.focus-news.net/news/2017/12/04/2463748/silistra-67-godishen-mazh-e-zaginal-pri-katastrofa-v-selo-zafirovo.html", "text": "67-годишен мъж е загинал при пътнотранспортно произшествие, станало на 1 декември около 15.10 часа в село Зафирово. Това съобщиха от Областната дирекция на МВР в Силистра. 49-годишен мъж управлявал мотофреза с прикачено ремарке, но загубил контрол и се преобърнал в дере край пътя. При произшествието загинал 67-годишният мъж, возил се в ремаркето, а водачът и 31-годишна жена не са пострадали. Пробата с дрегер на водача е отчела алкохолно съдържание над 1.2 промила. Образувано е досъдебно производство.", "date": "2017.12.04", "title": "Силистра: 67-годишен мъж е загинал при катастрофа в село Зафирово"}
{"url": "http://www.focus-news.net/news/2017/12/04/2463749/biser-mihaylov-oblasten-upravitel-na-blagoevgrad-ot-1200-chasa-otmenih-vavedeniya-plan-za-zashtita-pri-bedstviya-v-chastta-zashtita-pri-navodneniya.html", "text": "От 12.00 часа със заповед на областния управител на Благоевград Бисер Михайлов е отменен въведеният план за защита при бедствия, в частта защита при наводнения. Това съобщи за Радио „Фокус“ – Пирин областният управител на Благоевград Бисер Михайлов. По думите му това се е случило, тъй като метеорологичната обстановка се е нормализирала. „Нивата на реките в областта вече се понижават. През изминалата нощ няма постъпили сигнали във връзка с кризисни ситуации на територията на Област Благоевград“, каза още Михайлов.", "date": "2017.12.04", "title": "Бисер Михайлов, областен управител на Благоевград: От 12.00 часа отмених въведения план за защита при бедствия, в частта защита при наводнения"}
{"url": "http://www.focus-news.net/news/2017/12/04/2463750/focus-svobodnite-demokrati-na-kristian-lindner-gubyat-doverieto-na-germanskite-izbirateli-pokazva-prouchvane.html", "text": "Две седмици след колапса на преговорите за съставяне на „ямайска“ коалиция, доверието на германските избиратели към Свободната демократическа партия (СвДП) на Кристиан Линднер се стопява. Последните проучвания на общественото мнение показват, че ако бъдат организирани нови избори за Бундестаг, свободните демократи ще получат осем на сто от гласовете на германците, пише изданието Focus.\r\nВсеки пети, който е дал своя глас за СвДП през септември, сега би гласувал за Съюза (ХДС/ХСС), който вече може да разчита на подкрепата на 34% от избирателите в страната. Германската социалдемократическа партия (ГСДП) на Мартин Шулц получава 20%. Трета сила с 13% са „Зелените“. \r\nСпад се наблюдава и в рейтинга на „Алтернатива на Германия“, който пада до 10%. „Левица“ събират девет на сто от гласовете на избирателите. \r\nПроучването е проведено в периода 27 ноември-1 декември по поръчка на медийната група RTL. В него са участвали 2502 души. Агенция „Фокус“ припомня:\r\nСамо седмица по-рано проучване на телевизионните канали RTL/N-tv-Trendbarometer, цитирано от изданието Focus, показа, че се наблюдава спад на популярността на Германската социалдемократическа партия (ГСДП)и Свободната демократическа партия (СвДП).  Съгласно представените тогава резултати, социалдемократите на Мартин Шулц събираха подкрепа на 19 на сто от германците, с един по-малко, в сравнение с периода преди парламентарните избори. Партията на Кристиан Линднер тогава загуби два процента и рейтингът й падна на 10 %.\r\nПартията „Зелени“, водена от Джем Йоздемир и Зимоне Петер, е най-големият победител от провала на преговорите за съставяне на новото германско правителство. Миналата седмица рейтингът й достигна до 12% - с три повече, в сравнение с подкрепата, която партията имаше преди изборите за Бундестаг през септември. Тенденцията за увеличаване на подкрепата за нея изглежда се запазва и през настоящата седмица.Тереза Герова", "date": "2017.12.04", "title": "Focus: Свободните демократи на Кристиан Линднер губят доверието на германските избиратели, показва проучване"}
{"url": "http://www.focus-news.net/news/2017/12/04/2463751/nikolay-melemov-v-1300-chasa-vliza-v-sila-chastichna-otmyana-na-bedstvenoto-polozhenie-v-obshtina-smolyan.html", "text": "Бедственото положение в община Смолян ще бъде отменено частично в 13.00 часа. Това обяви на пресконференция кметът на общината Николай Мелемов, предаде репортер на Радио „Фокус“ – Смолян. Ще остане частично бедственото положение в селата Мугла, Горово, Киселчово, Горна Арда, Стикъл и кметствата Арда, Могилица,  Смилян, Петково и съставните им населени места. „Бяхме в готовност за очакваните дъждове и за това помага опита от минали бедствия. Недопуснахме преливане на река Черна в чертите на града, на две места се наложи да направим диги с чували с пясък, в Арда и Смилян също имаше диги“, припомни Мелемов. Той отбеляза, че пътят към село Мугла е силно компрометиран и допълни, че няма да може да се разчисти в рамките на един-два дни. „Има голямо свлачище, по което се работи. На много места може да се активизират нови свлачища по това направление и ще се водят разговори за финансиране. С малко пари там нищо няма да стане. За 30 км от Смолян до Мугла на 100 места се пускаше вода от скатовете. Много водостоци трябва да се правят, пътят трябва да е здрав там, дори и да не е асфалтиран“, посочи Мелемов. Той допълни, че се очаква през следващата година да бъде възложен ремонт на пътя от Мугла до Тешел, което ще бъде една алтернатива. \"По пътя за Горово има участък от 10 метра, който е пропаднал, но има достъп откъм Рудозем. Поддържа се връзка и в двете села – няма бедстващи хора. Има много малки свлачища в селата Гела, Стикъл, Арда, Киселчово, Тикале, Требище. Пътят за Киселчово вече е проходими за високопроходими машини и навсякъде продължава работата по отстраняване на щетите. Навсякъде има хора на обход, но още е рано да се каже на каква стойност са щетите от бедствието през почивните дни\", каза още Николай Мелемов.\r\nНели ГЕРГЬОВСКА", "date": "2017.12.04", "title": "Николай Мелемов: В 13.00 часа влиза в сила частична отмяна на бедственото положение в община Смолян"}
{"url": "http://www.focus-news.net/news/2017/12/04/2463752/burgas-kmetat-dimitar-nikolov-preryaza-ofitsialno-lentata-na-moderniya-ucheben-tsentar-akademiya-evropa.html", "text": "Кметът на Община Бургас Димитър Николов преряза официално лентата на модерния учебен център „Академия Европа“ в двора на ОУ „Любен Каравелов“ в ж.к. „Възраждане“, предаде кореспондентът на Радио „Фокус“-Бургас. Сградата е стара баня, като тя и пространството около нея са напълно обновени. Постройката е с положена хидроизолация и въведени мерки за енергийна ефективност. Учебният център разполага с кабинети по изкуства и други видове занимания по интереси за децата, една многофункционална зала, компютърна читалня с електронна библиотека и достъпна среда за хора с увреждания. „Старата баня ни тревожеше. Кандидатствахме по няколко проекта. Първият спечелен такъв беше по Трансгранично сътрудничество с Република Турция, но заради национални разногласия между двете страни Турция се отказа от проекта и загубихме две много ценни години. Благодарение на новата оперативна програма „Региони в растеж“ 2014-2020 и възможностите по нея подготвихме наистина успешен проект. Проектантите и архитектите успяха много умело да съчетаят корпуса на старата сграда  за едни нови образователни функции и се получи нещо много прекрасно. Толкова добре реконструиран корпус, че ни дава основание цялото училище да мине в едносменен режим от следващата година“, каза по време на откриването кмета Димитър Николов. Той благодари на всички, работили по проекта. В края на церемонията кметът засади ябълка, символ на училището.\r\nОбектът е изпълнен в рамките на проект „Подобряване качеството на образованието чрез модернизиране на образователната инфраструктура в град Бургас- І етап“ ДБФП № BG16RFOP001-1.004-0001-C01 по Оперативна програма „Региони в растеж“ 2014-2020. Предстои втори етап за изграждане на спортна площадка.\r\nНа събитието присъстваха още бургаски депутати, председателят на Обс-Бургас Костантин Луков, общински съветници, родители.\r\nМария РУСЕВА", "date": "2017.12.04", "title": "Бургас: Кметът Димитър Николов преряза официално лентата на модерния учебен център „Академия Европа“"}
{"url": "http://www.focus-news.net/news/2017/12/04/2463753/kmetat-na-blagoevgrad-d-r-atanas-kambitov-horata-v-neravnostoyno-polozhenie-se-nuzhdayat-ot-grizhi-lyubov-razbirane-podkrepa-ezhednevno.html", "text": "Кметът д-р Атанас Камбитов посрещна потребителите на всички социални заведения в община Благоевград по повод Международния ден на хората с увреждания. Той приветства присъстващите в зала „22 септември“, като им пожела здраве и светли коледни празници. Това съобщиха от пресцентъра на Общината.\r\n„Община Благоевград винаги е полагала усилия, стремим се да създаваме, както подходящи условия, така и подходяща среда за всички Вас – хората в неравностойно положение. Всеки от Вас ежедневно се нуждае от грижи, любов, разбиране, подкрепа. Тук е мястото да благодаря и на всички, които се грижат за тези хора. Нужно е много голямо сърце!“, каза в част от приветствието си кметът на Благоевград д-р Атанас Камбитов.\r\n Международният ден на хората с увреждания стана повод за истински празник в Oбщина Благоевград. Потребителите на социални заведения изнесоха богата музикално-танцова програма, като показаха талант и умения. В програмата се включиха още възпитаници на Център за личностно и творческо развитие на децата на Благоевград , Петя Стойчева, с музикален педагог Христина Палева, както и актьори от Драматичен театър \"Проф. Енчо Халачев”. Неговият директор Бранимир Митов пое ангажимент да работи с потребителите на социалните заведения, като заяви, че тяхно представление ще бъде включено във фестивала „Талантино“. В края на тържеството всички присъстващи получиха подаръци. \r\nПрез последните години, Благоевград се откроява сред общините с най-активна социална политика. Реализират се проекти, които създават достъпна среда за хората с увреждания.", "date": "2017.12.04", "title": "Кметът на Благоевград д-р Атанас Камбитов: Хората в неравностойно положение се нуждаят от грижи, любов, разбиране, подкрепа ежедневно"}
{"url": "http://www.focus-news.net/news/2017/12/04/2463754/shumen-kmetat-lyubomir-hristov-nagradi-pobeditelite-v-obshtinskiya-konkurs-za-detska-risunka-koleda-i-nova-godina.html", "text": "Кметът на Шумен Любомир Христов награди победителите в общинския конкурс за детска рисунка „Коледа и Нова година“, предаде репортер на Радио „Фокус“- Шумен. Церемонията се състоя в Регионална библиотека „Стилиян Чилингиров“. Във фоайето на втори етаж са подредени 100 от получените в конкуса общо 666 рисунки. Шестгодишната Мариана Борисова Банков, която се обучава в Арт-школа “Чифлигарови”, е победител в първа възрастова група. За своята рисунка Николия Петрова Петрова от III а клас на Трето ОУ „Димитър Благоев“ е отличена с първа награда във втората възрастова група, а Камелия Руменова Рачева от VI б клас на СУ „Сава Доброплодни“ е победител в трета възрастова група. Отличените с първа награда произведения в трите групи ще бъдат отпечатани като поздравителни коледно-новогодишни картички от името на кмета на община Шумен Любомир Христов и неговия екип. Със специална награда е отличена и рисунката на шестгодишната Габриела Ивелинова Косева от Арт-школа “Чифлигарови”, която ще бъде отпечатана на рекламните материали за коледно-новогодишните празници в Шумен. Кметът Любомир Христов благодари на децата за участието в конкурса и похвали таланта на малките шуменски художници. „Благодаря ви, че се отзовахте на нашата покана и участвахте в конкурса, а днес всички заедно ще поздравим победителите. Получените рисунки показват колко са талантливи децата на Шумен, ще продължим да организираме подобни прояви, защото нашата идея е всички картички, които подаряваме от името на общината, да бъдат именно с рисунки на талантливите шуменски деца“, каза Любомир Христов. В обявения от Община Шумен конкурс за рисунка на тема “Коледа и Нова година\" са получени 317 рисунки във втора възрастова група първи-четвърти клас, 227 са рисунките на деца от детските градини, а ученици от пети до осми клас са участвали със 122 рисунки. Жури от изявени шуменски художници е определило най-добрите от детските творби.\r\nИвелина ИВАНОВА", "date": "2017.12.04", "title": "Шумен: Кметът Любомир Христов награди победителите в общинския конкурс за детска рисунка „Коледа и Нова година“"}
{"url": "http://www.focus-news.net/news/2017/12/04/2463755/radio-svobodna-evropa-makedoniya-v-bosna-i-hertsegovina-sa-arestuvani-13-zapodozreni-za-prestapleniya-protiv-chovechestvoto.html", "text": "Силите за сигурност на Босна и Херцеговина арестуваха в понеделник 13 души, заподозрени за извършване на престъпления против човечеството, предава  Радио „Свободна Европа“ в македонската си редакция. \r\nПолицаите на Държавната агенция за разследване и защита на Босна и Херцеговина (SIPA) са действали по заповед на Прокуратурата и са арестували заподозрените лица. Те са разследвани за престъпления, извършени на територията на Конич и Сараево през 1992 г.\r\nДруги подробности към момента не се съобщават.Тереза Герова", "date": "2017.12.04", "title": "Радио „Свободна Европа“ (Македония): В Босна и Херцеговина са арестувани 13 заподозрени за престъпления против човечеството"}
{"url": "http://www.focus-news.net/news/2017/12/04/2463756/pregled-na-mezhdunarodnite-novini-do-13-chasa-agentsiya-fokus.html", "text": "Два месеца след разговорите във Варна, в петък лидерите на България, Гърция, Румъния и Сърбия се събират в Белград за нова четиристранна среща на върха, отбелязва  Радио „Свободна Европа“ в македонската си редакция. Държавният глава на Сърбия Александър Вучич ще бъде домакин на премиерите на България, Гърция и Румъния.\r\nЧетиримата лидери се събират за втори път, за да потвърдят ангажимента си за сътрудничество в полза на своите страни, но и на останалата част от Балканите. Фокусът на разговорите помежду им ще бъде поставен върху икономиката, транспорта, запазването и укрепването на регионалната стабилност и европейската перспектива на държавите от региона.\r\n*** Властите в Малта арестуваха осем заподозрени във връзка с убийството на разследващата журналистка  Дафне Каруана Галисия, става ясно от изявление от премиера на островната държава Джоузеф Мускат.\r\nЖурналистката бе убита при бомбен атентат през месец октомври, докато разследваше обвинения за корупция срещу близкия кръг на Мускат и опозицията.\r\nПремиерът на Малта Джоузеф Мускат определи убитата разследваща журналистка като неговия най-голям противник, но обеща да изправи отговорните за смъртта й пред правосъдието. Лявоцентристкият министър-председател, когото синът на убитата журналистка посочи като съучастник в убийството, опита да измести вниманието към основната опозиционна Националистическа партия, като заяви, че именно тя е била фокусът на последното й разследване. „Немислимо е в страна като Малта някой да умре заради работата си, в случая на Каруана Галисия за това, което е написала“, заяви по-рано Мускат. „Тя навярно бе моят най-голям противник, атаките й срещу мен датират още от дните, когато бях лидер на опозицията. Но това бе нейната работа“, каза премиерът, като добави, че е поискал помощ от Федералното бюро за разследване на САЩ и от европейските служби за сигурност за установяването на извършителите.\r\n*** Международно признатото правителство на Йемен заяви в понеделник, че ще даде амнистия на всеки, който е прекъснал връзките си с шиитските бунтовници, след като ключов техен съюзник обърна гръб на подкрепяните от Иран сили.\r\n„Президентът скоро ще обяви обща амнистия за всички, които сътрудничиха с шиитските бунтовници и са се отрекли от тази вярност“, заяви министър-председателят на Йемен.\r\n*** В понеделник Върховният съд на Испания взе решение да остани в затвора четирима каталунски политици, докато не бъде приключено разследването на ролята им в едностранното обявяване на независимост на автономния регион. \r\nОтстраненият заместник на председателя на Женералитата Карлес Пучдемон - Ориол Жункерас, е сред каталунските политици, които няма да бъдат освободени под гаранция. Хоаким Фор, който по-рано отговаряше за вътрешните работи в Каталуния, и лидерите на две асоциации за независимост ще останат в затвора, се казва в разпространеното изявление на органа. Шестима други бивши министри, които също бяха задържани под стража, ще бъдат освободени под гаранция.\r\n*** Държавният глава на Руската федерация Владимир Путин издаде указ, с който възлага на Министерството на правосъдието задачата за съставяне на регистър с чуждестранните медии, признати за агенти.\r\nПравосъдното министерство в Москва ще има право да решава кои чуждестранни медии ще бъдат включвани или изключвани от списъка. Първите медии ще бъдат въведени в регистъра още тази седмица, уточни източник. \r\n\"Това ще бъдат девер американски медии, които по-рано получиха предупреждения от Министерството на правосъдието\", разкри събеседникът на агенцията.\r\nНа 15 ноември Депутатите от Държавната дума на Руската федерация приеха на трето четене закона, съгласно който чуждестранните средства за масова информация в страната, финансирани зад граница, ще бъдат признати за „чуждестранни агенти“.\r\nПромените предвиждат промяна на статута на средствата за масова информация, в резултат на което за тях ще важат същите ограничения и задължения, които сега са в сила за чуждестранните нетърговски организации, които получават средства извън Русия.\r\n„Юридическите лица, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка. \r\nПо-късно бе съобщено, че Радио „Гласът на Америка“ (Voice of America) и „Радио Свободна Европа“ (Radio Free Europe), финансирани от САЩ, са сред първите медии, които вероятно ще бъдат регистрирани като „чуждестранни агенти“ в Русия по силата на новия закон.\r\n*** През първата половина на 2017 г. германските власти са обработили повече молби за убежище, отколкото всички останали 27 държави в Европейския съюз, като Великобритания е изключена от статистиката.\r\nСъгласно разпространените в медиите данни, през първата половина на годината в Германия са обработени 357 625 кандидатури за убежище. В останалите страни от Общността броят им е 199 405 – значително по-малък.  Освен това, по-голямата част от молбите са получили положителен отговор, става ясно от друг доклад, базиран на данни от Европейската статистическа служба (Евростат). \r\nОт януари до юли 2017 г. в германските съдилища е обжалвано почти всяко второ решение на Федералната агенция по миграцията и бежанците. За сравнение през предходната 2016 г. в съда е преразглеждано едно на всеки десет решения. От редакцията уточняват, че в случай на загуба по делото, Федералната служба по миграцията и бежанците заплаща съдебните разноски. До 21 ноември 2017 г. тази сума е възлизала на 19 млн. евро – с над седем милиона повече, отколкото през 2016 г.\r\n*** Няколко дни преди началото на годишния конгрес на Германската социалдемократическа партия (ГСДП), ръководството на политическата сила, водена от Мартин Шулц, се събира на ключова среща в Берлин, на която ще обсъди по-нататъшния ход в преговорите за съставяне на новото германско правителство. \r\nОчаква се партийните лидери да проведат срещата си преди обедните часове на деня. Предстоящият конгрес на ГСДП по всяка вероятност ще бъде белязан от ожесточени сблъсъци по въпроса за евентуалното участие на партията в нова голяма коалиция със Съюза (ХДС/ХСС). Същевременно в редиците на партията нарастват опасенията за вътрешно- и външнополитическите последици от проточилите се вече месеци на преговори за формиране на федерално правителство.\r\n***", "date": "2017.12.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/04/2463757/vyara-tserovska-kmet-na-pernik-nyama-opasnost-ot-prelivane-na-trite-obshtinski-yazovira-v-meshtitsa-rasnik-i-yardzhilovtsi.html", "text": "Няма опасност от преливане на трите общински язовира в Мещица, Расник и Ярджиловци. Язовир „Студена“ е под обичайното ниво,там продължава да се извършва основния ремонт на стената. Това съобщи кметът на Перник Вяра Церовска, посочиха от пресцентъра на Общината. \r\n\"Всички реки, които са на територията на общината, обаче са с количество по-голямо от обичайното, дори и за сезона. Това се дължи на натрупания сняг, който бързо се разтопи вследствие на топлия вятър и по-високите температури. На някои места тези реки създадоха проблеми. Това е река „Бучащица“ в Големо Бучино, която успя да разруши част от пътя и достигна до нивата на две от къщите, които са в непосредствена близост до нея. Останалите дерета и реки бяха многократно почиствани по населените места от кметствата през лятото и това в голяма степен ни спаси от по-сериозни бедствия. Обичайно вливането на река „Конска“ в река „Струма“ се завишава в Батановци, но този път нямаше проблем и близо едни метър оставаше до достигане на максималното ниво\", каза Церовска.\r\nПо думите й проблемът с канализацията в кв. „Изток“ , която е твърде стара и не може да обслужи големия брой живущи, вече е преодолян. \"Най-тежко беше положение на ул. „Рашо Димитров“, където беше затворена улицата и се преустанови маршрута на градския транспорт, много от мазетата на блоковете в кварталите и централната градска част бяха запълнени с вода. В рамките на 12 часа ситуацията беше нормализирана. Трайното решение за този проблем обаче е реализирането на проекта за водния цикъл, който ще стартира реално през 2018 година\", обясни още тя.\r\nЦеровска уточни, че към момента по отношение на учебните заведения има проблем в 13 ОУ , където се изпомпва водата. \"Изпратена е допълнителна фирма, която да помага, както и Пожарната и ВиК. Информирахме областния управител във връзка със създалото се напрежение относно тежката авария в „Топлофикация Перник“, която остави жителите на града 72 часа без парно и топла вода. Фирмата, която управлява топлофикационното дружество, е частна и се надявам ДКЕВР да на прави необходимото, за да се предотврати възможността за следващи такива прекъсвания на топлоподавене в Перник. Не допуснахме да се образуват тапи на места, където при по-малки валежи се образуват завирявания –това е при входовете и изходите на града\", каза още тя", "date": "2017.12.04", "title": "Вяра Церовска, кмет на Перник: Няма опасност от преливане на трите общински язовира в Мещица, Расник и Ярджиловци"}
{"url": "http://www.focus-news.net/news/2017/12/04/2463758/po-iskane-na-okrazhnata-prokuratura-vav-varna-sadat-zadarzha-pod-strazha-obvinyaemiya-advokat-vnesal-s-tsel-razprostranenie-narkotitsi-v-zatvora.html", "text": "Състав на Варненския окръжен съд уважи днес, 4 декември 2017 г., искането на Окръжната прокуратура и взе мярка за неотклонение „Задържане под стража“ на обвиняемия за държане с цел разпространение на високорискови наркотични вещества варненски адвокат Й. Р. Това съобщиха от пресцентъра на Апелативна прокуратура – Варна. Той е бил задържан на 1 декември т.г. за срок до 72 часа с постановление на наблюдаващия делото прокурор в Окръжната прокуратура, след като му било повдигнато обвинение по член 354а, ал. 1 от НК, което се наказва с лишаване от свобода от 2 до 8 години.\r\nАдвокат Р. внесъл 4,37 грама хероин и 5,03 грама амфетамини в затворническото общежитие в село Разделна край Варна с цел да ги разпространи на лишени от свобода. На входа на затворническото общежитие бил помолен да извади всички вещи от дрехите си. Едва при повторно настояване на затворническата охрана адвокатът извадил от якето си облепено с черно тиксо пакетче, в който се съдържали наркотичните вещества.\r\nС определението си Варненският окръжен съд намери, че съществува основателно подозрение, че Й.Р. е извършител на престъплението, в което е обвинен, и посочи събраните от разследването гласни доказателства за това. Съдът прие също, че има реална опасност адвокатът да извърши престъпление против правосъдието, ако е на свобода. \r\nПредставените от защита документи за здравословното състояние на обвиняемия според съда не влияят на извода, че искането на Окръжната прокуратура във Варна е основателно. \r\nОпределението на Варненския окръжен съд, с което бе взета мярката за неотклонение „Задържане под стража“ спрямо Й. Р. , подлежи на обжалване пред Апелативния съд.", "date": "2017.12.04", "title": "По искане на Окръжната прокуратура във Варна съдът задържа под стража обвиняемия адвокат, внесъл с цел разпространение наркотици в затвора"}
{"url": "http://www.focus-news.net/news/2017/12/04/2463759/burgas-ou-lyuben-karavelov-shte-e-parvoto-uchebno-zavedenie-koeto-shte-premine-na-ednosmenen-rezhim.html", "text": "От януари месец ОУ „Любен Каравелов“ ще премине на едносменен режим. Това каза за Радио „Фокус“-Бургас директорът на учебното заведение Анета Димова по време на откриването на модерния учебен център „Академия Европа“. В центъра засега ще учат първокласниците и така училището ще е първото в страната, в което ще се въведе едносменен режим на обучение според Закона за училищното и предучилищното образование. В сградата ще се провеждат и извънкласни занятия като живопис, иконопис, стъклопис. Проектът е реализиран на първи етап на стойност 750 лева. Предстои да се реконструира подземен етаж с площ от 800 кв. метра. Предвижда се да се обособят кабинети по трудово обучение, по музика и многофункционална зала. По думите на Димова новата придобивка е дългоочаквана. „След 19 години сградата вече факт с помощта на Община Бургас, родители, родителско настоятелство. Пътят, по който тръгнахме, започна от 1998 година“, каза още директорът. В училището се обучават 530 деца, като от тази година учениците от 5 и 6 клас изучават китайски език.\r\nМария РУСЕВА", "date": "2017.12.04", "title": "Бургас: ОУ „Любен Каравелов“ ще е първото учебно заведение, което ще премине на едносменен режим"}
{"url": "http://www.focus-news.net/news/2017/12/04/2463760/hurriyet-ankara-nastoyava-za-palna-solidarnost-ot-strana-na-nato-v-borbata-sreshtu-terorizma.html", "text": "Анкара настоява за „пълна солидарност\" от страна на съюзниците си от НАТО в борбата срещу тероризма. Това заяви постоянният представител на Турция в НАТО Фатих Чейлан, съобщава вестник Hurriyet.\r\nВ навечерието на срещата на външните министри на НАТО в Брюксел, Чейлан отбеляза, че Турция е изправена пред многостранни терористични заплахи от близкоизточната радикална групировка „Ислямска държава“, „Работническата партия на Кюрдистан“ (ПКК), DHKP-C и ФЕТО, и призова съюзниците си от Алианса да действат в духа на „пълна солидарност, единство и почтеност“. \r\nПостоянният представител заяви, че срещата на НАТО на 5 декември и 6 декември ще „предостави допълнителна платформа и възможност да изразим своята чувствителност по отношение на борбата срещу тероризма\".\r\nСрещата в Брюксел ще бъде съсредоточена върху отношенията между Алианса и ЕС, също и с Грузия, Северна Корея, Русия и борбата срещу тероризма, отбеляза Чейлан, като добави, че Турция подкрепя „подобряването на сътрудничеството между НАТО и ЕС за укрепване на сигурността срещу общите заплахи\"..Тереза Герова", "date": "2017.12.04", "title": "Hurriyet: Анкара настоява за „пълна солидарност“ от страна на НАТО в борбата срещу тероризма"}
{"url": "http://www.focus-news.net/news/2017/12/04/2463761/poslanikat-na-izrael-irit-lilian-pristiga-na-parva-vizita-v-stara-zagora.html", "text": "Посланикът на Израел в България Ирит Лилиан пристига на работна визита в Стара Загора на 5 и 6 декември т.г., съобщиха от пресцентъра на общината. Първата среща от първата ѝ визита в града  ще бъде в 13.30 ч. в общинската зала 203 с Живко Тодоров, кмет на Стара Загора. Вечерта от 19.00 ч. посланик Лилиан ще посети балета \"Лебедово езеро\" от афиша на Фестивала на оперното и балетно изкуство Стара Загора 2017. На следващия ден тя ще разгледа Регионалния исторически музей - Стара Загора и Античния форум в града.\r\nИрит Лилиан е посланик на Израел в България от август 2015 г. Професионалната ѝ кариера започва като  журналист, по-късно придобива степен „бакалавър“ по Археология и древни култури, а впоследствие и степен „магистър“ по Египтология и класическа филология.", "date": "2017.12.04", "title": "Посланикът на Израел Ирит Лилиан пристига на първа визита в Стара Загора"}
{"url": "http://www.focus-news.net/news/2017/12/04/2463762/proverka-na-direktsiya-obrazovanie-na-stolichna-obshtina-konstatira-narusheniya-v-organizatsiyata-na-rabotata-i-priema-na-detsa-v-detska-gradina-164-zornitsa.html", "text": "Серия от нарушения в организацията на работата и приема на деца в детска градина 164 „Зорница“ са констатирани при проверки извършени от дирекция „Образование“ на Столична община и администрацията на район „Овча купел“. Проверките са извършени по жалби от служители на детската градина и сигнали от граждани. Това съобщиха от пресцентъра на Общината. \r\nПроверките са констатирали нарушение на Наредбата за прием на деца в общинските детски градини на територия на Столична община. Установено е, че за 24 деца липсват кандидатури в информационната системата за обслужване на детските заведение на Столична община, през която се извършва кандидатстването, но те фигурират в списъците на Националната електронна информационна система за предучилищно образование и в дневниците на групите. Проверката е констатирала още разминаване в датите на класиране на някои деца и датите, от които те са записани в дневниците и посещават детската градина. \r\nПроверките са констатирали още нарушения в организацията на допълнителните образователни дейности. Установено е, че децата са посещавали спортни занятия  извън детската градина без сключен договор между детското заведение и спортния клуб и без заповед на директора, като таксите за посещенията са събирани от педагогическия персонал. \r\nКонстатирани са още нарушения на Кодекса на труда, Наредба 12 за статута и професионалното развитие на учителите, Наредбата за медицинската експертиза и предписанията на болничния лист, Наредбата за командировките в страната и Постановление 374 от 2016 за изпълнението на бюджета на Р България за 2017 г., които касаят работата на педагогическия персонал и извършването на административна дейност.\r\nВъв връзка с констатираните нарушение на директора на детска градина 164 „Зорница“ е образувано дисциплинарно производство. Очаква се комисията да предложи дисциплинарно наказание.", "date": "2017.12.04", "title": "Проверка на Дирекция „Образование“ на Столична община констатира нарушения в организацията на работата и приема на деца в детска градина 164 „Зорница“"}
{"url": "http://www.focus-news.net/news/2017/12/04/2463763/burgas-nemskata-ezikova-gimnaziya-gyote-triumfira-s-kupata-na-kmeta-na-srednoshkolskoto-parvenstvo-po-voleybol-za-yunoshi-11-i-12-klas.html", "text": "Немската езикова гимназия „Гьоте“ триумфира с Купата на кмета на средношколското първенство по волейбол за юноши 11 и 12 клас, организирано от Община Бургас, със съдействието на ВК „Нефтохимик 2010“. Това съобщиха от пресцентъра на Общината.\r\nОсем отбора в продължение на един месец завързаха интересни битки. До финала стигнаха най-достойните.\r\nНад 600 млади фенове бурно подкрепяха двата отбора в зала „Младост“ , като създадоха неповторима атмосфера, достойна дори за мачовете от първенството в мъжката Суперлига на България по волейбол.\r\nВъв финалния двубой отборът на Немската езикова гимназия „Гьоте“, с преподаватели Вели Аслан и Георги Терзидерлиев, спечели с 3:1 гейма срещу достойния си конкурент Професионална гимназия по електротехника и електроника „Константин Фотинов“ , с преподавател Николай Драгиев.\r\nНа трето място се нареди Професионалната гимназия по строителство, архитектура и геодезия Кольо Фичето“, с преподавател Златина Горова.\r\nБронзовите медали връчи легендарният волейболист от недалечното минало и настоящ член на Управителния съвет на родната федерация Борислав Кьосев. Сребърните отличия раздаде заместник-кметът Йорданка Ананиева.\r\nКметът Димитър Николов връчи купата и златните медали на шампионите от Немска езикова гимназия „Гьоте“. Те получиха и фланелка на ВК „Нефтохимик 2010“ от старши треньора Найден Найденов. Мениджърът на бургаския клуб Огнян Томов награди с клубни шалчета сребърните и бронзовите медалисти.\r\nЗлатен медал от кмета Николов получи и директорката на Немската гимназия Надежда Радева, а сребърно отличие той връчи на директора на Електрото Коста Папазов.\r\n„Вие сте бъдещето на волейбола. Догодина ще разширим формата на този турнир, като поканим и отбори от областта“, заяви кметът Димитър Николов, който се щракна за спомен с волейболистите и част от техните привърженици от трибуните на зала „Младост“.", "date": "2017.12.04", "title": "Бургас: Немската езикова гимназия „Гьоте“ триумфира с Купата на кмета на средношколското първенство по волейбол за юноши 11 и 12 клас"}
{"url": "http://www.focus-news.net/news/2017/12/04/2463764/euractiv-reks-tilarsan-pristiga-v-evropa-s-otslabeni-pozitsiya.html", "text": "Държавният секретар на САЩ Рекс Тилерсън ще се включи тази седмица в дипломатическа мисия за укрепване на съюзите с Европа и защитата им от руската агресия, предава EurActiv.\r\nНо докато се подготвя за отпътуването си за за Брюксел, Виена и Париж, правото на Тилърсън да говори от името на Вашингтон е поставено под въпрос заради разрив с президента Доналд Тръмп.\r\nАнонимни източници от Белия дом твърдят, че първият дипломат на Вашингтон може да бъде заменен в рамките на седмици. Тилърсън отхвърли като „смешни\" съобщенията, че най-близките помощници на американския президент искат от него да подаде оставка, но все пак слуховете помрачават визитата му на Стария континент. \r\nПътуването на американския дипломат е свързано с участие в министерската среща на НАТО в Брюксел и форума на 57-те страни от Организацията за сигурност и сътрудничество в Европа (ОССЕ), който ще се проведе в австрийската столица Виена. С най-голям интерес обаче ще бъде следена срещата с руския му колега Сергей Лавров в края на седмицата, отбелязват от редакцията.Тереза Герова", "date": "2017.12.04", "title": "EurActiv: Рекс Тилърсън пристига в Европа с отслабени позиция"}
{"url": "http://www.focus-news.net/news/2017/12/04/2463765/veliko-tarnovo-parvite-120-kandidat-studenti-v-stopanska-akademiya-svishtov-se-registriraha-v-ramkite-na-natsionalno-uchenichesko-sastezanie-po-bankirane.html", "text": "Двудневно Национално ученическо състезание по „Банкиране, финансиране и бюджетиране“ се проведе в Стопанска академия „Димитър А. Ценов“-Свищов. Това бе 24-то издание на средношколската надпревара, организирана в свищовското висше училище и 5-то издание в направление, организирано от катедра „Финанси и кредит“, съобщиха от пресцентъра на висшето учебно заведение. В него участваха 124 ученици, придружавани от 23 учители, които представиха 18 средни училища от 15 града. \r\nСъстезанието откри ръководителят на катедрата – проф. д-р Андрей Захариев, като поясни, че именно в свищовското висше училище преди 65 години е създадена първата българска академична катедра по финансови науки. „От 1952 г. до сега ние градим генерации финансисти, сред които са настоящи министри и ръководители на водещи банкови институции“, подчерта доц. Захариев. Той поясни, че организацията на 5-то издание на средношколската надпревара в направление банкиране е подкрепена от 57 ментори – студенти от специалност “Финанси”, 27 преподаватели от катедра “Финанси и кредит” и 10 докторанти-финансисти. Институционално със състезанието са ангажирани академична Фондация „Проф. д-р Минко Русенов” и шест търговски банки-партньори: Банка Пиреос България (генерален спонсор), Банка ДСК, УниКредит Булбанк, Общинска банка, Райфайзенбанк и ТБ ОББ.\r\nВ състезанието участваха ученици от: Благоевград (Професионална гимназия по икономика „Иван Илиев“); Видин (ПГ „Проф .д-р Асен Златаров“); Генерал Тошево (Професионална гимназия по земеделие „Тодор Рачински“); Добрич (Финансово-стопанска гимназия „Васил Левски“); Казанлък (Професионална гимназия по лека промишленост и туризъм); Кнежа (СУ „Неофит Рилски“); Монтана (Финансово-стопанска професионална гимназия „Васил Левски“); Пловдив (Национална търговска гимназия и Частна професионална гимназия по икономика и управление); Русе (СУЕЕ „Свети Константин–Кирил Философ“); Свищов (Професионална държавна търговска гимназия „Димитър Хадживасилев“, СУ „Николай Катранов“, СУ „Цветан Радославов“); Силистра (Езикова гимназия „Пейо Яворов“); Сливен (Професионална гимназия по икономика „Проф. д-р Д. Табаков“); Стара Загора (Търговска гимназия „Княз Симеон Търновски“); Червен Бряг (Търговска гимназия „В. Априлов“); Шумен (Професионална гимназия по икономика). Регламентът изискваше учениците да представят собственото си училище и с малки изключения отборите се състояха от по четирима човека. Сформираните 32 отбора бяха разпределени на случаен принцип в направленията, носещи имената на търговските банки-партньори на състезанието. Средношколската надпревара за първи път протече под формата на пряка междуучилищна конкуренция, като участниците имаха предварително заданието, по което да работят. Условието изискваше създаване на бизнес проект от стартираща учебна фирма (ООД) с разполагаем собствен капитал и налични пари по сметка в размер на 100 000 лв. в търговската банка, в която всеки отбор е служебно разпределен. Кредитната подкрепа от търговската банка бе с максимален размер от 30 до 50% спрямо размера на собствения капитал на фирмата. Целта бе екипите да представят и обосноват бизнес проект пред компетентното жури, в чийто състав освен академични преподаватели имаше и представител на търговската банка, от която фирмата търси външно финансиране. На всеки отбор се наложи да се конкурира с останалите отбори от съответното направление в стремежа си да получи заемно финансиране. В края на първия състезателен ден бяха обявени и наградени отборите победители във всяко от шестте направления. \r\nВ направление Банка Пиреос България първо място зае отбор от Професионалната гимназия по икономика „Иван Илиев”, гр. Благоевград в състав Ани Стоянова, Антония Митушева, Валентина Тупарова и Франческа Анри с ментор Виктория Ташева. В направление Банка ДСК първо място зае отбор от Финансово-стопанската професионална гимназия „Васил Левски“, гр. Монтана в състав Кристина Петкова, Кристина Аврамова, Стефани Герасимова и Виктория Христова, с ментор Ани Ангелова. В направление УниКредит Булбанк първо място зае отбор от Финансово-стопанската гимназия „Васил Левски“, гр. Добрич в състав Веселина Илиева, Виктор Господинов, Есин Халил и Михаела Михайлова, с ментор Дарина Стефанова. В направление Общинска банка първо място зае отбор от Националната търговска гимназия, гр. Пловдив в състав Катерина Тинева, Доника Митева, Станислав Стоянов и Петя Шанкова с ментор Екатерина Ангелова. В направление Райфайзенбанк първо място зае отбор от Средно училище за европейски езици „Свети Константин–Кирил Философ”, гр. Русе в състав Радина Великова, Михаела Омарова, Даниела Хвърчилкова и Моника Цанева, с ментор Ирена Тодорова. В направление ТБ ОББ първо място зае отбор от Езиковата гимназия „Пейо Яворов“, гр. Силистра в състав Александър Николов, Кристиян Василев, Кристиян Дуницов и Никола Вълев, с ментор Ивета Денкова. \r\nВсички ученически отбори бяха отличени на финала на първия ден със специални награди в категориите: Отличие на катедра „Финанси и кредит” за най-добра кредитна обосновка; Отличие на Фондация „Проф. д-р Минко Русенов” за най-рентабилен бизнес проект; Отличие на магистърска програма „Финансов мениджмънт” за най-добри презентационни умения; Отличие на магистърска програма „Банков мениджмънт” за най-оригинална бизнес идея; Отличие на магистърска програма „Финансово управление в публичния сектор” за най-добра регионална идентичност; Отличие на магистърска програма „Инвестиционен мениджмънт” за най-добра оценка на пазарната среда. Всеки ученик получи като подарък катедрен календар и тефтер за 2018 г. Подарък получи и всеки учител – лично копие от летописа „Свищовска финансова школа“, посветен на историята, традициите и юбилейните чествания на 65-годишнината от създаването на първата българска академична катедра по финансови науки – катедра „Финанси и кредит“ при СА „Д. А. Ценов“. В края на първия ден участниците в състезанието бяха приятно изненадани с антично академично тога парти, където възстановчици от Първи италийски легион към Съвет по туризъм – Свищов организираха викторина с въпроси от историята на римската империя. \r\nПрез втория състезателе ден, достигналите до втория етап шест отбора – по един от всяко направление, изтеглиха жребий и представиха своите бизнес проекти пред жури от състава на катедра „Финанси и кредит“ с председател проф. д-р Андрей Захариев. Преди да бъде обявен победителят, зам.-ректорът по студентска политика и институционални комуникации – доц. д-р Николай Нинов поздрави всички ученици за блестящото им представяне, с което са затруднили журито при определяне на най-добрите от най-добрите. \r\nВ резултат на защитата на бизнес проектите и техните кредитни обосновки, с мощна подкрепа и одобрение с ръкопляскания от публиката и останалите участници, безапелационно първото място завоюва оборът от Професионална гимназия по икономика „Иван Илиев”, гр. Благоевград с капитан Франческа Стефанова Анри – 12 клас. Проф. Захариев връчи на отбора-победител чек за паричната стипендия от 1000 лв., осигурена от основния спонсор на състезанието Банка Пиреос България. Победителите получиха и почетния медал „SOLIDUS: SALUS ET GLORIA”, изготвен чрез отливка на реплика на най-големия открит в историята златен медальон от времето на източната римска империя и поръчан за възстановяване в тираж от само 20 бр. за честванията на 65-годишнината на финансовата катедра. След награждаването, капитанът на отбора-победител сподели, че е силно впечатлена от организацията на състезанието, от топлото посрещане в Стопанска академия и от преподавателския екип на катедра „Финанси и кредит“. Франческа заяви, че нейния категоричен избор за продължаване на образованието й е специалност „Финанси“ в свищовското висше училище. \r\nВ резултат на участието си в състезанието, 120 средношколци-дванайсетокласници направиха регистрации в онлайн системата за кандидатстване в Стопанска академия и добиха статут на официални кандидат-студенти, избрали като първо желание специалност „Финанси“ за прием 2018/2019 г. Така, веднага след официалния старт на Кандидат-студентска кампания 2018, всички участвали в банковото състезание средношколци дадоха своя ясен вот на доверие в качествата и репутацията на едно от трите основни и водещи висши икономически училища в България – Стопанска академия „Д. А. Ценов“, Свищов.\r\nВ рамките на състезанието бяха организирани и съпътстващи събития. През първия ден присъстващите 23 учители, водачи на отбори, взеха участие в научен семинар „Инвестиции в благородни метали и оценяване на фирми“, включващ публични защити на две дисертации на докторанти от финансовата катедра. През втория ден катедра „Финанси и кредит“ и „Общинска банка“ АД, чрез финансовия си център в Свищов, проведоха сертификационен семинар на тема „Валути и защита от фалшификации“, на който учениците и техните учители за първи път държаха в ръка банкнота с номинал 1 млрд. (отпечатана от централна банка на съседна държава) и получиха надлежни указания за основни техники за разграничаване на истински от фалшиви банкноти. Проведена бе и кръглата маса „Бизнес кредитиране и проектно финансиране“ с участието на студентите-ментори от спец. „Финанси“ и преподаватели от катедра „Финанси и кредит“ при Стопанска академия.", "date": "2017.12.04", "title": "Велико Търново: Първите 120 кандидат-студенти в Стопанска академия-Свищов се регистрираха в рамките на Национално ученическо състезание по банкиране"}
{"url": "http://www.focus-news.net/news/2017/12/04/2463766/afp-prezidentat-na-yemen-razporedi-prevzemaneto-na-sana.html", "text": "Президентът на Йемен Абд Рабу Мансур Хади е разпоредил на силите си да възстановят контрола над столицата Сана, предава AFP.\r\n„Държавният глава е наредил на вицепрезидента, който е в Мариб (източно от Сана), да активира военните части и да се придвижва към столицата\", заяви за агенцията източник, пожелал анонимност..Тереза Герова", "date": "2017.12.04", "title": "AFP: Президентът на Йемен разпореди превземането на Сана"}
{"url": "http://www.focus-news.net/news/2017/12/04/2463767/plovdiv-barzo-proizvodstvo-e-obrazuvano-sreshtu-17-godishen-mladezh-ot-asenovgrad-za-poboy-nad-16-godishen-tiyneydzhar.html", "text": "Бързо производство е образувано срещу 17-годишен младеж от Асеновград за хулиганска проява. Към 14 часа вчера непълнолетният бил отведен в полицията, тъй като пред търговска верига в града нарушил обществения ред и нанесъл побой над 16-годишен тийнейджър. Това съобщиха от ОДМВР-Пловдив. Случаят е докладван в Районна прокуратура – Асеновград, работата продължава разследващ полицай.", "date": "2017.12.04", "title": "Пловдив: Бързо производство е образувано срещу 17-годишен младеж от Асеновград за побой над 16-годишен тийнейджър"}
{"url": "http://www.focus-news.net/news/2017/12/04/2463768/stara-zagora-zapochva-izgrazhdaneto-na-industrialna-zona-zagore.html", "text": "Държавата ще помогне за изграждането на индустриална зона в Стара Загора, защото това ще даде тласък за ново развитие в региона, който е една от топ дестинациите по икономическо развитие. Това стана ясно днес на по време на дискусията „ДА! На българските региони-инвестиционна дестинация Стара Загора“, организирана от вестник „Стандарт“ в партньорство с Общината и бизнеса в града, съобщиха от пресцентъра на Общината. \r\n„Инициативата за създаване на индустриална зона в Стара Загора стартира преди няколко месеца. Идеята е да разширим развитието на бизнеса, да привлечем инвеститори, които да получат добри терени, с добра инфраструктура, да получат административни облекчения – така че да осигурим бърза писта за работа“, каза кметът на Стара Загора Живко Тодоров. По думите му опитът на Пловдив, където вече се задъхват,  трябва да се използва и естествено да продължи към Стара Загора. Предложен е общински терен от 110 дка на околовръстния път (бившето опитно поле). На последната сесия на Общинския съвет тази земя е апортирана в ново дружество, където държавата ще се включи с парична вноска, съответна на оценката на апортираната земя. С парите ще се изгради инфраструктурата. Целта е осигуряване на работни места, привличане на инвеститори и разширяване на потенциала с близките градове като Димитровград, Хасково, Сливен, Ямбол, откъдето могат да се привлекат кадри. „Бизнесът иска да се включи с лично участие. Това е нов модел на съвместна работа на институциите, чрез който ще се реализира крайната цел-привличане на инвеститори“, каза още кметът. Той уточни, че не се търсят инвеститори, които ще осигуряват стотици работни места, а такива, чието производство е с висока добавена стойност, с високи заплати и квалифицирана работна ръка. В Стара Загора има добре подготвени млади хора, които могат да участват в развитието на индустриалните зони и икономиката в града\", каза още той.\r\n„Има воля много бързо да се вземат решения. Министерство на икономиката ще бъде на разположение за подкрепа на проекта“, заяви Лъчезар Борисов, зам.-министър на икономиката. Според него при наличие на инвестиционен интерес, може да се включи процедура по Закона за насърчаване на инвестициите и инвеститорът да даде средства за изграждане на инфраструктурата. Според зам.-министъра следващата стъпка е създаване на икономическа зона и на терена на бившето летище. Той припомни, че Министерски съвет прехвърли управлението на 110 дка от земята там на държавната „Българска консолидационна компания“, предстои и останалите да влязат в капитала на държавното дружество. Опциите за летището са да се работи парче по парче до изграждане на инфраструктурата, да се търси публично-частно партньорство или пилотен инвеститор, която да изгради инфраструктурата. Според Борисов с навлизането на дигитализацията и в търговията Стара Загора може да се превърне във важен логистичен хъб.  \r\n„Единодействието винаги е предпоставка за успех. Ще доведем докрай проекта с помощта на Министерство на икономиката“, обеща кметът Живко Тодоров. Той отново поиска продължаване на децентрализацията и промени в Закона за публично-частното партньорство.  \r\nНа форума се обсъдиха и проблемите свързани с липсата на кадри за икономиката. Своите препоръки за решаване на проблема дадоха представители на бизнеса от региона. Зорница Русинова, зам.- министър на труда и социалната политика, говори за пазара на труда в страната и региона и за програмите в помощ на бизнеса. Изпълнителният директор на Българската агенция за инвестиции Стамен Янев оповести, че има сериозен инвеститорски интерес към региона.", "date": "2017.12.04", "title": "Стара Загора: Започва изграждането на индустриална зона „Загоре“"}
{"url": "http://www.focus-news.net/news/2017/12/04/2463769/yens-stoltenberg-sluhovete-za-ostavkata-na-darzhavniya-sekretar-na-sasht-nyama-da-podkopayat-efektivnostta-na-sreshtata-na-nato.html", "text": "Слуховете за оставката на държавния секретар на САЩ Рекс Тилърсън няма да подкопаят ефективността на срещата на министрите на външните работи на страните от НАТО, която ще се проведе в периода 5-6 декември. Това увери генералният секретар на Алианса Йенс Столтенберг в рамките на пресконференция в Брюксел, предава TACC.\r\n„Много пъти вече сме ставали свидетели на това, че Алиансът и министрите от страните в НАТО са способни да се фокусират върху най-важните задачи, върху работата, която трябва да свършим, въпреки всички спекулации и слухове. Абсолютно уверен съм, точно това ще се случи и този път“, категоричен бе норвежецът..Тереза Герова", "date": "2017.12.04", "title": "Йенс Столтенберг: Слуховете за оставката на държавния секретар на САЩ няма да подкопаят ефективността на срещата на НАТО"}
{"url": "http://www.focus-news.net/news/2017/12/04/2463770/nikolay-melemov-nyama-bedstvashti-hora-v-otkasnatite-sela-v-obshtinata-navsyakade-se-dostavyat-hrana-i-lekarstva-pri-nuzhda.html", "text": "Няма бедстващи хора в откъснатите села в община Смолян, навсякъде се доставят храна и лекарства при нужда. Това обяви на пресконференция кметът на Смолян Николай Мелемов, предаде репортер на Радио „Фокус“ – Смолян. Той поясни, че се работи по разчистването на всички свлачища, с цел да се осигури достъп до хората, живеещи там. Мелемов уточни, че за село Мугла, където свлачището е най-голямо и ситуацията е най-критична, аварийните екипи ще се постараят да осигурят проходимост, поне частично, като засега дотам се стига само през село Гела с високопроходими техника. Той отбеляза, че за пътния участък, който е с дължина около 30 км, ще са нужни много средства за ремонти. \r\nПрез пътя за Рудозем има достъп до село Горово с 15 жители, обичайният достъп до което е прекъснат от свлачище. Николай Мелемов увери, че се поддържа се непрекъсната връзка с живеещите в селата и те се снабдяват със стоки от първа необходимост. Той изказа специални благодарности за действията по време на бедствието през почивните дни на доброволците от община Смолян, на пожарната и полицията, както и на армията, която е била в готовност, но не се е наложило да прибягват до помощта на военните. „Имаме синхрон, взаимодействие и опит и това е важно, за да не се допускат по-големи щети. Продължават огледите в община Смолян по проблемните участъци и се работи по отстраняване на щетите“, заключи Николай Мелемов.\r\nНели ГЕРГЬОВСКА", "date": "2017.12.04", "title": "Николай Мелемов: Няма бедстващи хора в откъснатите села в общината, навсякъде се доставят храна и лекарства при нужда"}
{"url": "http://www.focus-news.net/news/2017/12/04/2463771/plovdiv-35-godishen-mazh-ot-grada-e-padnal-s-motitsiklet-na-patya-v-rayona-na-selo-dolna-mahala-sled-kato-e-shofiral-s-nad-3-promila-alkohol.html", "text": "Солидно почерпен моторист попадна в ареста на Районно управление на МВР – Хисаря вчера. Около 18.00 часа екип на районното управление посетил сигнал за пътно произшествие на главен път Пловдив – Карлово, в района на село Долна Махала. Това съобщиха от ОДМВР-Пловдив. На място било установено, че водачът на мотоциклет “Хонда” - 35-годишен мъж от Пловдив, е загубил контрол и паднал на пътното платно, без да има сериозни наранявания. При проверката мъжът бил тестван с дрегер, който отчел над 3 промила алкохол в издишания въздух. Срещу нарушителя е образувано бързо производство. По-късно вечерта, към 22 часа, същите действия са предприети и спрямо друг жител на областния град, нарушил правилата за движение на пътя. На кръстовище между ул. “Гео Милев” и ул. “Родопи” 25-годишен бил хванат зад волана на лек автомобил “Мерцедес” под въздействието на наркотични вещества.", "date": "2017.12.04", "title": "Пловдив: 35-годишен мъж от града е паднал с мотициклет на пътя в района на село Долна Махала, след като е шофирал с над 3 промила алкохол"}
{"url": "http://www.focus-news.net/news/2017/12/04/2463772/narodniyat-predstavitel-ot-bsp-za-balgariya-nikolay-tsonkov-i-obshtinskiyat-savetnik-vladimir-danev-shte-provedat-priemna-za-grazhdani-na-5-dekemvri.html", "text": "На 5 декември, от 15.00 до 17.00 часа, народният представител от \"БСП за България\" Николай Цонков и общинският съветник Владимир Данев ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП-София.\r\nЖелаещите може да се запишат предварително на телефон 02/987 20 86.", "date": "2017.12.04", "title": "Народният представител от \"БСП за България\" Николай Цонков и общинският съветник Владимир Данев ще проведат приемна за граждани на 5 декември"}
{"url": "http://www.focus-news.net/news/2017/12/04/2463773/plovdiv-provodnitsi-na-stoynost-okolo-3500-leva-sa-bili-otkradnati-ot-vladenieto-na-telekomunikatsionna-kompaniya-v-grada.html", "text": "Проводници на стойност около 3500 лева са били откраднати от владението на телекомуникационна компания в Пловдив. Това съобщиха от ОДМВР-Пловдив. Сигналът е получен вчера в Пето районно управление на МВР-Пловдив. По предварителни данни, за времето между 1.30 часа и 3 часа били срязани 65 метра многожилен кабел от подземни шахти на бул. “Освобождение”. Образувано е досъдебно производство, предприети са действия за установяване на извършителите.", "date": "2017.12.04", "title": "Пловдив: Проводници на стойност около 3500 лева са били откраднати от владението на телекомуникационна компания в града"}
{"url": "http://www.focus-news.net/news/2017/12/04/2463774/sport-leon-goretska-vodi-pregovori-za-transfer-v-barselona.html", "text": "По данни на германското издание Bild полузащитникът на Шалке 04 Леон Горецка води преговори за трансфер в Барселона.\r\nСъгласно разпространената информация, миналата седмица германският футболист е посетил каталунската столица, където е провел среща с двама представители на ръководството на клуба - Оскар Грау и Хосеп Сегура.\r\nБарселона предлага на Горецка договор за пет години и заплата от осем милиона евро на година. Договорът му с Шалке 04 изтича в края на текущата година и вече стана ясно, че германецът със сигурност ще напусне клуба от Гелзенкирхен.", "date": "2017.12.04", "title": "Спорт: Леон Горецка води преговори за трансфер в Барселона"}
{"url": "http://www.focus-news.net/news/2017/12/04/2463775/kyustendil-obshtina-dupnitsa-e-domakin-na-sreshta-za-sazdavane-na-asotsiatsiya-na-zemedelskite-proizvoditeli.html", "text": "Община Дупница е домакин на среща за създаване на асоциация на земеделските производители. Това съобщи за Радио „Фокус” – Кюстендил Емил Гущеров, председател на Общински съвет – Кюстендил. По думите му срещата ще започне от 15.00 часа в заседателната зала на сградата на Община Дупница. „Поканени са земеделски производители от Дупница, Бобов дол, Сапарева баня, Бобошево, Рила, Кочериново и Кюстендил. Тази асоциация ще бъде за всички земеделски производители от областта”, каза Емил Гущеров. По думите му целта е асоциацията да даде възможност за по-добра комуникация със земеделските структури в региона, а самите производители да получават по-бърза и адекватна информация.\r\nВенцеслав ИЛЧЕВ", "date": "2017.12.04", "title": "Кюстендил: Община Дупница е домакин на среща за създаване на асоциация на земеделските производители"}
{"url": "http://www.focus-news.net/news/2017/12/04/2463776/programata-na-radio-fokus-veche-se-izlachva-i-v-nesebar-na-chestota-1075-mhz.html", "text": "Най-голямата българска радиоверига „Фокус“ стартира своята 53 регионална радиостанция, която вече се излъчва на честота 107.5 MHz за района на Несебър. От днес жителите на Несебър получават най-бързата и точна информация за всичко, което се случва в България, Балканите, Европа и света, както и възможност да поставят всички въпроси и теми от региона, които ги вълнуват. \r\nСъс своите 53 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в Несебър „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна.\r\nОчаквайте скоро Радио „Фокус“ в градовете – Велинград, Ловеч, Троян и Царево", "date": "2017.12.04", "title": "Програмата на Радио „Фокус“ вече се излъчва и в Несебър на честота 107.5 MHz"}
{"url": "http://www.focus-news.net/news/2017/12/04/2463777/okolo-50-dka-obrabotvaemi-ploshti-sa-zaleti-ot-vodite-na-reka-bistritsa-v-selo-sovolyano.html", "text": "Около 50 дка обработваеми площи са залети от водите на река Бистрица в село Соволяно. Това каза пред Радио „Фокус” – Кюстендил кметът на населеното място Пламен Илиев. По думите му заливането се е случило в почивните дни, когато реката е придошла и е наводнила площите. „Има насаждения с есенни култури, има и създадена овощна градина, има и зеле”, каза Пламен Илиев. Той е уведомил щаба в областна администрация и Община Кюстендил. Направен е оглед, направени са и снимки на залетите площи и на реката. „Нашето искане е да бъде изградена дига, която да предотврати ново заливане на тези площи. Сега реката вече е малка, но не се знае кога отново ще се случи подобно бедствие”, каза Пламен Илиев.\r\nВенцеслав ИЛЧЕВ", "date": "2017.12.04", "title": "Около 50 дка обработваеми площи са залети от водите на река Бистрица в село Соволяно"}
{"url": "http://www.focus-news.net/news/2017/12/04/2463778/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще чуем каква е програмата на Община Садово за коледните и новогодишни празници. Ще разберем кога там ще бъде запалена елхата и как отбелязват в отделните малки селища традициите по Коледа. За всичко това ще ни разкаже Николина Йорданова – експерт в Общината. Ще я попитаме още има ли благотворителни инициативи в общината по Коледа и кой ги организира.\r\nВъв втората част от предаването ще чуете интервюто със сенсей Драган Драганов. 56-годишният мъж създава шампиони в карате киокушин. Той е роден и живее в Поповица и има два клуба – „Шампион“ в Първомай и „Гладиатор“ в Садово, откъдето са излезли редица медалисти в европейски и световни първенства. Уникалното при сейнсей Драганов е, че той започва да се занимава с този спорт късно, на 32-годишна възраст. А през 2012 г. за пръв път участва на All Japan и става световен шампион за ветерани в Токио. Сам признава, че може би е единственият в страната, който е започнал да тренира толкова късно и е стигнал до II дан в карате, до титлата сенсей и до световната титла.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.12.04", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2017/12/04/2463779/lideri-ot-es-prizovavat-martin-shults-da-vleze-v-pregovori-za-nova-golyama-koalitsiya-v-berlin-obzor.html", "text": "Тази седмица Германската социалдемократическа партия (ГСДП) трябва да обяви решението си дали да пристъпи към преговори със Съюза (ХДС/ХСС) за съставяне на нова голяма коалиция в Берлин. В очакване на „присъдата“ на ГСДП някои европейски лидери се опитаха да убедят лидера й Мартин Шулц да не се отказва от управление с партията, водена от канцлера Ангела Меркел.\r\nМедиен доклад за даването на „зелена светлина“ на преговорите за съставяне на нова голяма коалиция между Съюза (ХДС/ХСС) и ГСДП предизвика истинска политическа буря в Берлин. В обедните часове на петък, 1 декември, вестник BILD публикува статия, в която съобщи, че между двете водещи германски партии е постигнато споразумение за стартиране на преговори за новото германско правителство. \r\nВ рамките на пресконференция в партийната централа на Германската социалдемократическа партия (ГСДП) в Берлин, лидерът й Мартин Шулц отрече медийните доклади за постигане на съгласие за започване на преговори със Съюза (ХДС/ХСС).\r\n„Ще се придържам към споразумението за поверителност\", бяха думите, с които Шулц се обърна към журналистите.„Зелена светлина за голяма коалиция? Това мога ясно да отхвърля“, увери социалдемократът, като не изключи възможността тази информация да е подадена от кръговете на Съюза (ХДС/ХСС). \r\nПоради тази причина минути по-късно Шулц проведе телефонен разговор с Меркел, в рамките на който й е казал, че „подобно нещо е неприемливо. Който разпространява фалшиви съобщения, разрушава доверието“, категоричен бе германският социалдемократ. \r\nШулц потвърди, че ГСДП няма да бърза с взимането на решение: „Имаме действащо федерално правителство, не сме притиснати от времето“. \r\nИ все пак – лидерът на ГСДП препоръчва на партията си да започне официална дискусия с водения от канцлера Ангела Меркел политически блок. „Имаме няколко опции за формиране на правителство. Ще ги обсъдим всичките, точно това ще препоръчам на партийния връх в понеделник“, разясни Шулц. \r\nСлед отшумяването на бурята, Шулц потвърди, че е получил „съответни сигнали“ в тази насока от президента на Франция и от гръцкия министър-председател Алексис Ципрас. Лидерът на ГСДП поясни, че своята позиция по вътрешнополитическия проблем на Германия двамата лидери са споделили в рамките на телефонни разговори и съобщения през мобилните телефони.\r\nМакрон се застъпва силно за провеждане на реформи в ЕС и през септември дори предложи да бъде подписан нов договор, който да положи основите на съвременния френско-германски пазар. За изпълнението на тази инициатива Макрон се нуждае от подкрепата на стабилно правителство в Берлин. Шулц, който по-рано бе председател на Европейския парламент, също подкрепя идеята за по-тясно сътрудничество между страните от Общността.\r\nНа свой ред гръцкият премиер Алексис Ципрас е изказал мнение, съгласно което „лявата, прогресивна позиция не се състои в това“ да бъде запазена политическата идентичност, а в провеждането на реформи и в готовността за промени. „Уверен съм, че ще вземеш правилното решение“, е съобщението, което Шулц е получил от гръцкия лидер.\r\nОчаква се в рамките на днешния 4 декември ръководството на ГСДП да обяви решението си за това какви ще бъдат следващите стъпки, които ще предприеме по въпроса за съставяне на новото федерално правителство и за извеждането на Германия от безпрецедентната политическа криза, в която навлезе след решението на Кристиан Линднер да оттегли партията си (СвДП) от масата за преговори за „ямайска“ коалиция. Тереза Герова", "date": "2017.12.04", "title": "Лидери от ЕС призовават Мартин Шулц да влезе в преговори за нова голяма коалиция в Берлин (ОБЗОР)"}
{"url": "http://www.focus-news.net/news/2017/12/04/2463780/smolyan-vazstanoveno-e-dvizhenieto-po-pat-ii-86-smolyan-madan-v-uchastaka-s-vlahovo-s-podvis.html", "text": "Възстановено е движението по път II-86 Смолян - Мадан в участъка с. Влахово - с. Подвис. Това съобщиха от пресцентъра на Агенция \"Пътна инфраструктура\".", "date": "2017.12.04", "title": "Смолян: Възстановено е движението по път II-86 Смолян - Мадан в участъка с. Влахово - с. Подвис"}
{"url": "http://www.focus-news.net/news/2017/12/04/2463781/afp-belgiyskiyat-sad-shte-se-proiznese-za-ekstraditsiyata-na-karles-puchdemon-na-14-dekemvri.html", "text": "Белгийският съд ще вземе решение за екстрадицията на отстранения от власт каталунски лидер Карлес Пучдемон на 14 декември, предава AFP.\r\nСъобщението бе направено от съдията, отговарящ за разглеждането на европейската заповед за арест, издадена от Испания срещу петимата бивши членове на каталунското правителство, които се намират в изгнание. Тереза Герова", "date": "2017.12.04", "title": "AFP: Белгийският съд ще се произнесе за екстрадицията на Карлес Пучдемон на 14 декември"}
{"url": "http://www.focus-news.net/news/2017/12/04/2463782/blagoevgrad-profesor-liliya-ilieva-ot-yuzu-pokaza-za-parvi-pat-originalniya-rakopis-na-parvata-istoriya-na-balgariya-ot-petar-bogdan.html", "text": "Професор Лилия Илиева представи за първи път пред обществеността оригиналния ръкопис на първата История на България от Петър Богдан, предаде репортер на Радио „Фокус“-Пирин. Илиева е преподавател  от Филологическия факултет на Югозападен университет (ЮЗУ) \"Неофир Рилски\"-Благоевград и направи епохално откритие. Ръкописът е с 1 век по-стар от \"История славянобългарска\" ма Паисий Хилендарски. \r\n„Още през 19 век е известно, че Софийския католически архиепископ Петър Богдан Бакшиш е автор на труд върху българската история. Това става ясно от писмата, които той изпраща във Ватикана, като търси съдействието на Конгрегацията за пропаганда на вярата на този труд да бъде отпечатан. „Петър Богдан е роден през 1601 година в град Чипровец. Учил е в Рим и след това се развива като духовно лице и заема поста на софийски католически архиепископ. Изключително често е пътувал в Европа. Има големи връзки с висши европейски кръгове“, каза Илиева. Тя изказа изненадата си, че с такова внимание българите се отнесоха към този текст, който буквално беше непознат. \r\n„На тази находка се натъкнахме във входа на един научен проект към Фонд научни изследвания спечен от група, която е съставена главно от младите колеги в катедрата по български език и някои външни участници. Нашата задача беше да изследваме нещо, което обикновено не се вижда“, каза Илиева. Тя разказа, че Петър Богдан е забелязал, че България се намира в Османската империя и е очаквал някакви политически събития, които да са свързани с бъдещето на българите. „Той ги нарича моите сънародници и е написал един труд, който е на латински език и се различава по стил от този фрагмент, който намери някога Божидар Димитров. Той намери един фрагмент със силно редактиран текст, който беше направен много по- семпъл, отколкото е. От началото на 20 век се получиха данни, че Петър Богдан е подготвял такава книга. От изследванията във Виена на Никола Милев, който е първият наш голям изследовател на делото на Петър Богдан са  намериха данни, че Петър Богдан през 1668 година е посетил Венеция с намерението да отпечата там своя труд, но не имал толкова средства. Той се обърнал към комитет, който е създаден за разпространяване на римо-католическата вяра в цял свят. Ръкописът попада в ръцете на един хърватски филолог и духовник, който се е подписвал с Джовани Патрицио. Той е започнал да съкращава текста и да снижава неговия стил. Трудът е много труден за превод и аз се надявам, че все пак бързо ще стане, защото само един добър филолог класик“, каза още Илиева.\r\nЛора КАЛЧЕВА", "date": "2017.12.04", "title": "Благоевград: Професор Лилия Илиева от ЮЗУ показа за първи път оригиналния ръкопис на първата История на България от Петър Богдан"}
{"url": "http://www.focus-news.net/news/2017/12/04/2463783/plovdiv-arheologicheskiyat-muzey-v-grada-pokazva-vitrina-seyf-ot-1950-godina.html", "text": "Археологическият музей в Пловдив отбеляза 135-годишнината си по нестандартен начин, предаде репортер на Радио „Фокус”-Пловдив. Освен монетно златно съкровище от Карлово в музея се показва и атракция. Това е стара витрина, изработена през 1950 година, която вече е експонат. Витрината е уникална с това, че има сейф, който е скрит и може да се покаже, заедно със съкровището, което е експонирано там, с ръчно задвижване, което го повдига. Витрината е била изработена специално за Панагюрското златно съкровище, което е било изложено в нея до 1974 година, до преместването му в София. Тази витрина е била реставрирана в продължение на година и половина, каза директорът на музея Костадин Кисьов. Произведена е в българско предприятие, изработена е от майстори. Всички вътрешни части са били струговани, а техниката е вечна. „Механиката, която повдига експозицията, не може да бъде повредена”, каза още Кисьов.\r\nВитрината вече е експонат в музея, тя ще се използва за образователна работа с деца. В момента в нея е експонирано златно монетно съкровище от Карлово.\r\n„Археологическия музей в Пловдив е най-старият в България и един от най-богатите музеи”, каза още Костадин Кисьов. „Цялата 2017 година беше заета с археологически проучвания, които ще продължат и през следващата година”, добави Кисьов.\r\nВ Пловдив за годишнината на музея пристигна и зам.-министърът на културата Амелия Гешева. „135 години не са малко за този музей, който е един от най-богатите като фонд, с около 200 единици”, каза Гешева. Тя пожела успех на музейните работници и увери, че Министерството на културата ще подкрепя и в бъдеще музеите в България. Тя припомни, че през тази година археологическият сезон за Пловдив е бил много силен и пожела и следващият да бъде такъв, с нови открития на Небет тепе и Източната порта, защото това са изключително важни проекти за град Пловдив.\r\nНа годишнината присъства и пловдивският кмет Иван Тотев, който каза, че със сигурност ще продължи работата на общината по отношение на археологически проучвания и разкрития. Това, което предстои е работа по Югозападната част на Одеона. Тотев благодари и на колегата му от Карлово д-р Емил Кабаиванов за колекцията от златни монети, която се показва в Пловдив.\r\nДиректорът на музея Костадин Кисьов получи почетен знак на Пловдив, който му бе връчен от председателя на Общинския съвет Савина  Петкова.\r\nЦветана ТОНЧЕВА", "date": "2017.12.04", "title": "Пловдив: Археологическият музей в града показва витрина-сейф от 1950 година"}
{"url": "http://www.focus-news.net/news/2017/12/04/2463784/shumen-v-grada-be-pochetena-sv-varvara-pokrovitel-na-artileristite.html", "text": "В Шумен бе почетена Св. Варвара - покровител на артилеристите, предаде репортер на Радио „Фокус“-Шумен. В сградата на катедра „Артилерия” на Факултета „Артилерия, ПВО и КИС“ бе отслужен тържествен водосвет. Деканът полк. Сашо Евлогиев посочи, че благодарение на усилията на военнослужещи и свещенослужители от Шумен, Факултетът ще продължи да чества празника на Света великомъченица Варвара с ентусиазъм, голяма енергия и вяра. \r\n„Българските артилеристи имаме своите славни и достойни традиции, които трябва да грижливо да пазим, да ценим и да развиваме. Не случайно за празник на българската артилерия е избран денят 11 март. Една незабравима дата, която е началото на епичната Одринска операция през Балканската война. Този ден като фокус събира цялото достойнство на българското военно изкуство и българската артилерия. Наред с величавия връх в бойното използване на българската артилерия – 11 март 1913 г., като православни християни на 4 декември ние честваме празника на всички артилеристи от християнския свят“, посочи полк. Евлогиев. \r\nЗа изключителни заслуги към Българската артилерия почетна грамота и икона на св. Варвара тази година беше връчена на офицера от резерва генерал-майор Вълчо Фотев – председател на Съюза на офицерите и сержантите от запаса и резерва – клуб “Ракетни войски и артилерия – Олимпий Панов. По рано днес в храм „Св. Три Светители“ офицери, курсанти и войници от Шуменския гарнизон присъстваха на Света литургия по повод празника.\r\nИвелина ИВАНОВА", "date": "2017.12.04", "title": "Шумен: В града бе почетена Св. Варвара - покровител на артилеристите"}
{"url": "http://www.focus-news.net/news/2017/12/04/2463785/yambol-mazh-e-nanesal-noboy-na-priyatelkata-si-i-ya-e-ograbil.html", "text": "Мъж е нанесъл нобой на приятелката си и я е ограбил, в Ямбол, съобщиха от Областната дирекция на МВР – Ямбол. На 3 декември, в 18:05 ч. от тел. 112 в дежурната част е постъпил сигнал, че пред жилищен блок в комплекс „Златен рог“, мъж  нанася побой  на  млада  жена Отзовалите се на сигнала полицейски екипи установяват на място потърпевшата - 23-годишна жена. Изяснено е, че тя е нападната от неин познат, който и е нанесъл  няколко удара с ръка по лицето, съборил я земята и й отнел мобилен телефон. Очевидци на случая съдействали на униформените с информация за посоката на оттегляне на извършителя и в резултат на бързите полицейски действия е установен и задържан 20-годишен местен жител. Работата по случая продължава в рамките на образуваното досъдебно производство.", "date": "2017.12.04", "title": "Ямбол: Мъж е нанесъл нобой на приятелката си и я е ограбил"}
{"url": "http://www.focus-news.net/news/2017/12/04/2463786/tsvetko-tsvetkov-zamestnik-oblasten-upravitel-na-montana-50-ot-obema-na-yazovir-ogosta-e-zaet.html", "text": "50% от обема на язовир „Огоста“ е зает, каза за Радио „Фокус“ – Видин Цветко Цветков, заместник областен управител на Монтана. Той посочи, че е имало известно покачване на водата в язовира, но около 2800 куб.метра се изпускат за секунда, като обстановката е спокойна. „Тази сутрин около 2-3 см е преливала водата през преливника на язовир „Мартиново“. Няма проблеми, свързани с язовирните стени. След падналите дъждове в събота и неделя обстановката се следи ежедневно и се изпращат справки“, каза Цветков. Той допълни, че всички водни басейни в област Монтана са под мониторинг, нивата са в границите на нормалното, навсякъде има свободен обем и няма повод за притеснение в населението.\r\nАнна ЛОЗАНОВА", "date": "2017.12.04", "title": "Цветко Цветков, заместник областен управител на Монтана: 50% от обема на язовир „Огоста“ е зает"}
{"url": "http://www.focus-news.net/news/2017/12/04/2463787/kyustendil-darveta-v-porechieto-na-reka-eleshnitsa-sa-stanali-prichina-za-zalivane-na-nyakolko-kashti-v-selo-vaksevo.html", "text": "Наличието на дървета в поречието на река Елешница е станало причина за заливане на няколко къщи в село Ваксево. Това каза пред журналисти зам.-кметът на Община Невестино Йордан Глогов, предаде репортер на Радио „Фокус” – Кюстендил. По думите на зам.-кмета критичните участъци са именно в района на село Ваксево. \r\n„От две-три години се опитваме да премахнем няколко елешки, намиращи се в средата на реката. Областният управител издаде заповед за сформиране на комисия, в която участваха наши хора, представители на Басейнова дирекция, на РИОСВ, на Горското стопанство. Нашето искане беше да се премахнат тези елешки, но РИОСВ и Горското стопанство не разрешиха премахването”, каза Йордан Глогов. По думите му мотивът е бил, че става въпрос за защитена растителност и тя не може да бъде премахната.\r\nВенцеслав ИЛЧЕВ", "date": "2017.12.04", "title": "Кюстендил:  Дървета в поречието на река Елешница са станали причина за заливане на няколко къщи в село Ваксево"}
{"url": "http://www.focus-news.net/news/2017/12/04/2463788/faz-rakovodstvoto-na-gsdp-glasuva-v-podkrepa-na-pregovori-za-golyama-koalitsiya.html", "text": "Ръководството на Германската социалдемократическа партия (ГСДП) подкрепи започването на преговори със Съюза (ХДС/ХСС) за съставяне на нова голяма коалиция в Берлин, съобщава националният ежедневник Die Frankfurter Allgemeine Zeitung. \r\nПредложението е прието с един въздържал се, поясниха пред медиите източници от партийните кръгове. Предстои обаче решението да бъде обсъдено и утвърдено в рамките на партиен конгрес на ГСДП, който ще се проведе по-късно тази седмица. Тереза Герова", "date": "2017.12.04", "title": "FAZ: Ръководството на ГСДП гласува в подкрепа на преговори за голяма коалиция"}
{"url": "http://www.focus-news.net/news/2017/12/04/2463789/nikolay-melemov-kmet-na-smolyan-za-poreden-pat-obshtinski-savet-glasuva-napuk-s-othvarlyaneto-na-bezlihven-zaem-ot-darzhavata-za-4-mln-lv.html", "text": "На сесията на Общински съвет – Смолян за пореден път се гласува напук с отхвърлянето на безлихвен заем от държавата в размер на 3 950 000 лв. Това заяви на пресконференция кметът на Смолян Николай Мелемов, предаде репортер на Радио „Фокус“ – Смолян. „Не виждам логика в това, което се случи, едно е да не харесват кмета или друга личност, но съвсем друго е да пречиш на цялата община. С предишния безлихвен заем от 2013 г. имаме списък какво сме разплащали от стари задължения преди започването на нашия първи мандат. От първия ден, в който сме влезли в Общината не вдигаме местните данъци и такси, тъй като смятаме че не е обосновано и не се е вдигнал жизненият стандарт и ние не трябва да товарим хората с повече тежести“, поясни кметът Мелемов. Той отбеляза, че са си обещали още в началото, че най-важното за тях ще са децата и младите хора и ще се стараят да създадат европейска обстановка в града, за да се подобри качеството на живот. Мелемов поясни, че Община Смолян дофинансира много дейности – една от тях са детските градини, за които отиват почти 1 млн. лв. годишно. Дофинансират се и зимното почистване, спортните, културните и други дейности. „Единственият приход на Общината са местните данъци и такси, като само с тях няма как да поддържаме високо европейско качество на живот“, каза кметът и добави, че единственият начин е да търсят допълнителни средства още повече, когато имат толкова много стари задължения за разплащане.\r\n„Беше отхвърлена тази точка без никакъв мотив – по други теми общинските съветници ни казват да търсим помощ от държавата и сега я търсим. По промени в закона обаче вече текат лихви по този безлихвен заем, ако не го покрием до края на годината. Това беше идеята, а сега тези пари, които ще плащаме, трябва да ги вземем от някоя от другите дейности в Общината“, допълни Мелемов. Той отбеляза, че от години местните данъци и такси не са вдигани и няма откъде да дойдат нови средства. Затова Община Смолян разчита на европейски програми и помощ от държавата. „В тази ситуация при отказа на Общински съвет – Смолян да вземем безлихвения заем, ще трябва да се отрежат средства от други дейности, тъй като Община Смолян не си позволява лукс като екскурзии и  коли, затова ще се отрежат от нормалните дейности на Общината“, посочи Мелемов. „Ние не трупаме нови задължения, стараем сме да сме коректни с бизнеса и всички институции, защото няма как да не дофинансираме някои от дейностите и за товарим гражданите“, каза още кметът на Смолян. Той отбеляза, че децата от община Смолян имат много успехи в сферата на образованието, а Общината финансира участието на децата в олимпиади и състезания. „Ако няма как да имаме голяма промишленост в Смолян, поне да има добро образование за децата и да се подобри тяхното качество на живот и смятам, че с това сме се справили. Винаги сме открити и прозрачни в действията си – няма въпрос, който да е зададен от общинските съветници и да не получат отговори от нас, затова не разбирам каква е мотивацията им да отхвърлят тази помощ от държавата“, заключи Николай Мелемов.\r\nНели ГЕРГЬОВСКА", "date": "2017.12.04", "title": "Николай Мелемов, кмет на Смолян: За пореден път Общински съвет гласува напук с отхвърлянето на безлихвен заем от държавата за 4 млн. лв."}
{"url": "http://www.focus-news.net/news/2017/12/04/2463790/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин за пореден път ще Ви направим съпричастни с няколко интересни теми, свързани с миналото, настоящето и бъдещето на древната и вечна Община Петрич. В първите минути от предаването ще разговаряме с Георги Георгиев, експерт в отдел „Спорт“ към Община Петрич. От него ще научим какво е състоянието на спорните бази в града и малките населени места в състава на общината, има ли нужда от разширяване на спортна инфраструктура и други теми, свързани с ресора, за който той отговаря. Веднага след него наш гост ще бъде Величка Костова, директор на Детската градина в село Коларово. С нея ще говорим за миналото на институцията, която ръководи, но и за това какво се случва в наши дни като актуални дейности, проблеми, проекти, по които се работи. Освен това ще отправим поглед към предстоящите зимни месеци, за да разберем как ще се отоплява детската градина. В края на предаването, заедно с директора на Исторически музей – Петрич Сотир Иванов, ще продължим да Ви запознаваме с управниците на Общината след 1912 година в рубриката „Кметове в историята на Петрич“. \r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да ни споделите всичко, което пожелаете, за втората по големина община в Благоевградска област – Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа, с водещ Ливия Нинова.", "date": "2017.12.04", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/12/04/2463791/inzh-radoslav-georgiev-baseynova-direktsiya-okolo-12-sa-nabelyazanite-kritichni-uchastatsi-po-porechieto-na-rekite-v-zapadnobelomorskiya-rayon.html", "text": "Около 12 са набелязаните критични участъци по поречието на реките в Западнобеломорския район. Това каза пред журналисти директорът на Басейнова дирекция „Западнобеломорски район” инж. Радослав Георгиев, предаде репортер на Радио „Фокус” – Кюстендил. „Към момента са оценени участъците, които са проблемни, и се започва работа по отстраняване на препятствията. Това са изсъхнали дървета, храсти, наноси, битови отпадъци и други”, посочи Радослав Георгиев. \r\nПо думите му в момента тези участъци се почистват. Той даде добра оценка за работата на институциите по време на обявеното частично бедствено положение в района на село Гърляно. „Много адекватна и много навременна намеса. Самият факт, че реката беше излязла и не се допусна да се случи най-лошото – човешки жертви, бяха минимизирани и щетите като стойност”, заяви Радослав Георгиев. Според него щетите не са големи, въпреки сериозното бедствие.\r\nСпоред инж. Георгиев с помощта на различни финансови инструменти може да се подобри превенцията на наводненията в региона. „Немалко са финансовите инструменти, които са на разположение. Общините и областните администрации могат да набележат мерки и да кандидатстват. По Оперативна програма „Околна среда” може да се кандидатства за подобряване състоянието на малките язовири, превенция на свлачищата и зелени защитни съоръжения”, каза Радослав Георгиев. Може да се използват и програмите за трансгранично сътрудничество, както и държавният бюджет. „Проблемите биха могли да бъдат решени само и единствено при доброто взаимодействие между отговорните институции, защото не всичко се свежда до това дали в момента има или няма пари. Подготовката за изпълнение на мерките, заложени в Плана за управление на риска от наводнение, ще доведе до подобряване състоянието на реките и тяхната проводимост”, коментира Радослав Георгиев.\r\nВенцеслав ИЛЧЕВ", "date": "2017.12.04", "title": "Инж. Радослав Георгиев, Басейнова дирекция: Около 12 са набелязаните критични участъци по поречието на реките в Западнобеломорския район"}
{"url": "http://www.focus-news.net/news/2017/12/04/2463792/profesor-liliya-ilieva-s-napisvaneto-na-istoriya-na-balgariya-petar-bogdan-e-tselyal-da-predstavi-balgarite-v-dobra-svetlina-v-evropa.html", "text": "С написването на история на България Петър Богдан е целял да представи българите в добра светлина в Европа. Това каза на среща в ЮЗУ „Неофит Рилски“ професор Лилия Илиева, която е откривател на оригиналния ръкопис на първата История на България от Петър Богдан, предаде репортер на Радио „Фокус“- Пирин. По думите й той е показал себе си като културен човек, който познава римската старина и е показал, че българите се вписват. Трудът му е насочен към висшите политически кръгове в Европа, пред които очертава демографските граници на България и къде живеят българите. Ръкописът се състои от 200 страници и 70 глави. По думите на Лилия Илиева той е по-обемен отколкото се е предполагало. „Авторът се е стремил към една научна достоверност и добросъвестно е използвал достъпните му източници”, посочи тя. Ръкописът е подвързан заедно с други и се пази в университетската библиотека в град Модена, Италия. В края на 19 ти век е постъпил там от един голям колекционер на книги. Проф. Илиева добави, че е открила текста, търсейки из каталозите на частни колекции. „Това не е исторически труд в съвременния смисъл на думата. Него го интересува християнството в българските земи и че е по-старо и от българската държава”, посочи тя. За сега няма печатно издание на ръкописа, но по думите й е възможно да се появи и книга някъде из частни колекции с автор Петър Богдан.\r\n\"Историята на Петър Богдан не променя миналото, а бъдещето\", посочи професор Лилия Илиева. Според нея трябва да променим не историята си, а бъдещето. „Не трябва да очакваме от историята дори материална подкрепа. Хубаво е, че имаме такъв ценен труд, написан от човек, който има и философско  образование. Лично за мен е гордост, че е имало българин на равнището на високата европейска образованост, и то не един, но той го е показал“, каза Илиева. \r\nТя заяви, че между историята на Паисий Хилендарски и тази на Петър Богдан не трябва да има съревнование, а съпоставка, и то само от страна на учените. Проф. Илиева допълни, че трудът на Богдан представя България пред Европа и е предназначена за европейския читател. Според нея в съчинението също така има множество цитати от старите римски автори. „Петър Богдан прави и описание на град Томи, днес в Румъния, но авторът го представя като български град. За самия произход на българите Петър Богдан обяснява, че те са дошли от Волга. В географските си описания на България той употребява римските наименования на областите.\r\nЛора КАЛЧЕВА", "date": "2017.12.04", "title": "Професор Лилия Илиева: С написването на история на България Петър Богдан е целял да представи българите в добра светлина в Европа"}
{"url": "http://www.focus-news.net/news/2017/12/04/2463793/sport-uefa-obmislya-razshiryavaneto-na-turnira-liga-na-natsiite.html", "text": "Съюзът на европейските футболни асоциации обмисля вариант за разширяване на Лигата на нациите на УЕФА с включване в турнира на национални отбори на други федерации, съобщава изданието Mundo Deportivo.\r\nСъгласно медийния доклад, през 2021 г. в Лигата на нациите може да бъдат включени четири нови отбора - два  от Южна Америка и по един от Азия и от Африка. Съответната информация бе потвърдена от президента на УЕФА Александър Чеферин.", "date": "2017.12.04", "title": "Спорт: УЕФА обмисля разширяването на турнира Лига на нациите"}
{"url": "http://www.focus-news.net/news/2017/12/04/2463794/evrodeputatat-momchil-nekov-balgarskite-pchelari-sa-gotovi-i-iskat-obedinenie-na-bransha.html", "text": "Българският евродепутат Момчил Неков беше специален гост на провелата се в събота кръгла маса на пчелари, на която представители на различните пчеларски асоциации изявиха готовност за обединение, съобщиха от пресофиса на евродепутата. „През последните 27 години структурата на българското пчеларство се е изменила до такава степен, че секторът не успява да говори с един глас, а трудности и предизвикателства пред него има. Според професионалистите в бранша има проблеми и с националната програма по пчеларство 2017-2019, по която ЕС ни отпуска близо 7 милиона лева. Този ресурс е необходим, но представителите на сектора се опасяват, че той не постига целите за устойчив ръст и справяне с предизвикателствата. Все още нямаме лаборатория за изследване на меда, например, а такава би била много полезна и необходима за засилване на родното производство и износ“, коментира след дискусията Момчил Неков. \r\nБългарският евродепутат има много важна роля като докладчик за своята политическа сила по доклад относно възможностите и предизвикателствата пред сектор пчеларство в ЕС. Документът се разглежда в комисията по земеделие към ЕП. На кръглата маса в събота Момчил Неков представи последните развития около този доклад. По изрично настояване на Момчил Неков по време на преговорите с другите евродепутати, промяна на регламент 853 от 2004 г., който би затруднил родните пчелари, няма да има. Нововъведение в доклада ще бъде и посочване на страната на произход на меда. Съобразно сегашното законодателство относно произхода на меда се изписва само „произхождащ от ЕС“, „непроизхождащ от ЕС“ или „произхождащ и непроизхождащ от ЕС“, за смесици мед например от България и Китай. „Посочване на всички страни на произход, както и процентното съдържание на мед от всяка страна, ще даде много по-добра възможност потребителите да правят информиран избор“ коментира още Неков, който е автор на това предложение към доклада. По-силен контрол на вноса, защита от имитации и марка „Мед от Европа“ са другите новости, които се очаква да бъдат гласуване в ресорната комисия по земеделие в ЕП.\r\nОчаква се докладът да бъде гласуван в началото на следващата година в комисията по земеделие на ЕП, а окончателното му приемане в пленарна зала се очертава през февруари 2018 г. Няколко месеца след приемането му Европейската комисия ще трябва да даде отчет по свършеното от нея съобразно препоръките на Европейския парламент.", "date": "2017.12.04", "title": "Евродепутатът Момчил Неков: Българските пчелари са готови и искат обединение на бранша"}
{"url": "http://www.focus-news.net/news/2017/12/04/2463795/afp-shiitskite-buntovnitsi-v-yemen-tvardyat-che-bivshiyat-prezident-na-stranata-e-ubit.html", "text": "Министерство на вътрешните работи на Йемен, контролирано от шиитските бунтовници, обяви в понеделник „убийството\" на бившия президент Али Абдула Салех, разпространявайки видео с тленни останки, предава AFP.\r\nВ събота Салех обяви края на съюза с подкрепяните от Иран бунтовнически сили, след като с тяхна помощ управлява в столицата Сана близо три години. \r\nИзявлението бе направено малко след като в социалните медии бе разпространено видео на убит човек, увит в одеяло, напоено с кръв в областта на главата.Тереза Герова", "date": "2017.12.04", "title": "AFP: Шиитските бунтовници в Йемен твърдят, че бившият президент на страната е убит"}
{"url": "http://www.focus-news.net/news/2017/12/04/2463796/sofiya-dvizhenieto-po-am-trakiya-ot-km-46-do-km-53-v-posoka-stolitsata-se-osashtestvyava-poetapno-v-edna-lenta.html", "text": "Движението по АМ \"Тракия\" от км 46 до км 53, в посока София, се осъществява поетапно в една лента, поради ремонтни дейности в активната и изпреварваща лента. Това съобщиха от пресцентъра на Агенция \"Пътна инфраструктура\". Движението се извършва в активна или изпреварваща лента.", "date": "2017.12.04", "title": "София: Движението по АМ \"Тракия\" от км 46 до км 53, в посока столицата, се осъществява поетапно в една лента"}
{"url": "http://www.focus-news.net/news/2017/12/04/2463797/ameliya-gesheva-zam-ministar-na-kulturata-v-natsionalniya-institut-za-nedvizhimo-kulturno-nasledstvo-veche-se-razglezhdat-vnesenite-proekti-kasaeshti-tyutyuneviya-grad-v-plovdiv.html", "text": "В Националния институт за недвижимо културно наследство вече се разглеждат внесените проекти, касаещи Тютюневия град в Пловдив. Това съобщи пред журналисти в Пловдив Амелия Гешева, зам.-министър на културата, предаде репортер на Радио „Фокус”-Пловдив. „Предполагам, че решенията, които ще бъдат предложени на предстоящия експертен съвет, ще бъдат свързани с опознавано на всяка една от сградите на територията на този нов ансамбъл, който ще бъде създаден в зоната”, каза зам.-министър Гешева. „Освен това, той ще даде граници и режими за опазване на общите пространства и височини на сградите в зоната”, посочи тя и допълни, че към настоящия момент се разглеждат и внесени проекти за други сгради по ул. ”Иван Вазов”, които обаче не са част от Тютюневия град.\r\nЦветана ТОНЧЕВА", "date": "2017.12.04", "title": "Амелия Гешева, зам.-министър на културата: В Националния институт за недвижимо културно наследство вече се разглеждат внесените проекти, касаещи Тютюневия град в Пловдив"}
{"url": "http://www.focus-news.net/news/2017/12/04/2463798/yens-stoltenberg-severnokoreyskite-raketi-mozhe-da-dostignat-i-evropa-zatova-tryabva-da-bade-okazan-maksimalen-natisk-nad-phenyan.html", "text": "В понеделник генералният секретар на НАТО Йенс Столтенберг подчерта, че междуконтиненталните балистични ракети на Северна Корея може да достигнат не само територията на САЩ, но и тази на Европа. Последното ракетно изпитание от миналата седмица е показало, че в обсега на Пхенян влизат всички съюзници от Алианса, предава ORF, най-голямата обществена медия в Австрия.\r\nВ тази връзка Столтенберг заяви, че преди всичко е необходимо да бъде упражнен „максимален натиск“ върху Северна Корея посредством икономически санкции, които ще я принудят да се откаже от програмата си за ядрено въоръжаване. \r\nНорвежецът изрази увереност, че към момента не е необходима военна намеса, като припомни, че продължение на десетилетия НАТО успява да възпира избухването на военни конфликти..Тереза Герова", "date": "2017.12.04", "title": "Йенс Столтенберг: Севернокорейските ракети може да достигнат и Европа, затова трябва да бъде оказан „максимален натиск“ над Пхенян"}
{"url": "http://www.focus-news.net/news/2017/12/04/2463799/veliko-tarnovo-v-gaseneto-na-obshto-sedem-pozhara-se-e-vklyuchilo-dobrovolnoto-formirovanie-v-svishtov-ot-nachaloto-na-godinata.html", "text": "В гасенето на общо седем пожара се е включило доброволното формирование в Свищов от началото на годината. В два от инцидентите доброволците са действали сами, а в останалите пет – съвместно с Районна дирекция „Пожарна безопасност и защита на населението“ – Свищов. Това каза гл. инсп. Николай Александров, началник на сектор „Превантивна и контролна дейност“ към великотърновската пожарна, на семинар за дейността на доброволните формирования, който се провежда във Велико Търново, предаде репортер на Радио „Фокус“ – Велико Търново. Експертът уточни, че свищовското доброволно формирование е самостоятелно действащо. \r\n„В изградения Кризисен център за борба с пожари, бедствия и катастрофи в село Овча могила се дават дежурства по график. Има дежурен всеки ден от 08.00 до 17.00 часа, а през останалото време доброволците са на разположение. За 2017 година Кризисния център е реагирал освен на сигнали за пожари и на такива за оказване на долекарска помощ на място или за транспортиране до болнично заведение“, обясни инсп. Александров. Към момента във формированието има 16 обучени доброволци и предстои провеждането на курс за още 14 човека. „За модернизиране оборудването на Кризисния център Община Свищов кандидатства по проект „Единни стандарти и повишаване на координация,обща сигурност“ по програма „Interrеg VA Румъния – България 2014 – 2020 година“. В него е включено купуване на техника, пожаротехническо въоръжение, оборудване за пожарогасителни и спасителни дейности. Проектът е внесен за одобрение и чака финансиране“, обобщи инспектор Александров. Финансирането за сега се осигурява от бюджета на Община Свищов.\r\nЛуиза ТРАНЧЕВА", "date": "2017.12.04", "title": "Велико Търново: В гасенето на общо седем пожара се е включило доброволното формирование в Свищов от началото на годината"}
{"url": "http://www.focus-news.net/news/2017/12/04/2463800/donald-tusk-priblizhavame-se-kam-brakorazvodna-sdelka-za-brekzit.html", "text": "Председателят на Европейския съвет Доналд Туск заяви в понеделник, че постигането на споразумение за „развода“ между Брюксел и Лондон е по-близо от всякога, след като бе постигнат пробив по въпроса за Ирландия, предава AFP.\r\n„Окуражен съм след телефонния разговор с министър-председателя Лео Вардакар. Приближаваме се към значителен напредък през декември (срещата на върха на ЕС)“, се казва в съобщение, публикувано от Туск в социалната мрежа „Туитър“ – знак, че европейските лидери ще се съгласят да започнат търговските преговори с Великобритания. Тереза Герова", "date": "2017.12.04", "title": "Доналд Туск: Приближаваме се към „бракоразводна“ сделка за Брекзит"}
{"url": "http://www.focus-news.net/news/2017/12/04/2463801/pernik-bogata-programa-i-poreditsa-ot-sabitiya-e-podgotvila-obshtinata-za-predstoyashtata-sedmitsa.html", "text": "Богата програма и поредица от събития ще зарадват перничани през тази седмица. В навечерието на най-хубавите празници през годината ще светнат коледните елхи в Перник. Това съобщиха от пресцентъра на Община Перник. \"Да бъде светлина\" е  мотото на тържественото запалване на светлините на елхата в кв. „Изток“. Красивата церемония ще бъде на 5 декември от 17.00 часа срещу Кооперативния пазар. Два дни по-късно, на 7 декември, от 17.30 часа целият център ще бъде озарен от цветната и пищна  украса, а светлините на коледното дърво ще бъдат по традиция запалени от кмета Вяра Церовска. Тази седмица ще бъде съпътствана и от много концерти, изложби и театрални постановки.\r\nОт 7 до 10 декември Фондация “Румънеца и Енчев” , със съдействието на Община Перник ще организира „Фестивал на греяното вино” на територията на централен площад - \"Кракра Пернишки\". \r\nСъбитието акцентира върху изобилието от рецепти за любимата напитка в студените месеци - греяното вино. Богатството от вкусове и аромати са вдъхновени от различни кътчета на света. Гостите на феста ще могат да избират измежду десетки различни вариации на греяното вино.\r\nПосетителите ще се насладят и на кулинарни изкушения, приготвени на място, на скара, на пещ или на автентична калена печка. Цялостната идея е да се изгради кътче, в центъра на града, което да носи топлина, пъстрота и празнично настроение.\r\nПредвиждаме и вечерна програма - концерти, като ще поставят акцент изцяло върху българската музика. На 7-ми ще пее обичаната от младите хора певица Нели Петкова. На следващия ден /8-ми/ ще гостува един от  звездите на „Шоуто на Слави“ Борис Солтарийски. В събота вечерта централният площад ще бъде огласен от славея на народната музика Ива Давидова, а в неделя финалът ще постави отново хубава музика.Цялата програма е следната:\r\n4 декември\r\n17,00 ч. -  Галерия “Любен Гайдаров”\r\n„Изкуствата в НБУ“ - VI изложба с музика и ревю на студентите от НБУ\r\nОрганизатори:  Художествена галерия и   Нов Български  университет\r\n5 декември\r\n10,00 ч.- читалището\r\n„Варвара вари, Сава пече, Никола гости посреща” – представяне на традиции за празниците\r\nОрганизатор: НЧ “Пробуда - 1935 г.”, кв. Бела вода\r\n13,30 ч. –  ГПЧЕ ”Симеон Радев”\r\nПрожекция на филм и презентация за превенция на СПИН по повод 1 декември  - Световен ден за борба със СПИН  \r\nОрганизатор : НЧ „Искра – 1960 г.”\r\n17,00 ч. - Кметство „Изток”, Кооперативен пазар\r\n\"Да бъде светлина \" - Тържествено запалване светлините на Коледната елха\r\nОрганизатор: Кметство „Изток” и  Общински младежки дом\r\n17,30 ч. – Малък салон,  Дворец на културата\r\nКонцерт на Вокална група „Ванила”  към  Обединената школа по изкуства при ОК Дворец на културата\r\nОрганизатор: ОК Дворец на културата\r\n6 декември\r\n11,00 ч. – Театрален салон „Георги Русев“\r\n55 години Професионална гимназия по икономика  - честване\r\n7  декември\r\n17,30 ч. – площад „Кракра”\r\n”Запалване светлините на Коледната елха” - общоградски празник\r\nОрганизатор: Община Перник и ОК Дворец на културата\r\n17,30 ч. – изложбена зала в ЦПЛР-ОДК\r\n\"ЗИМА\" - изложба от фонда на Художествена галерия – Перник, пърформънс, музикално-театрален спектакъл с участие  на състави от ОДК\r\nОрганизатор: Художествена галерия и ЦПЛР-ОДК\r\n18,00 ч. – театрален салон ЦПЛР-ОДК\r\nБлаготворителен концерт с участието на художествените състави на ЦПЛР-ОДК\r\nОрганизатор: ЦПЛР-ОДК\r\n19,00 ч. – Театрален салон „Георги Русев“\r\n\"Дамасцена\" – прожекция на български игрален филм\r\n9 декември \r\n10,00 - 15,00 ч. -  Общински младежки дом - Перник\r\nДетски базар - от родители за родители\r\nОрганизатор: Общински младежки дом с подкрепата на община Перник \r\n18,00 ч. – Театрален салон „Георги Русев“\r\n\"Дамасцена\" – прожекция на български игрален филм\r\n10 декември\r\n11,00 ч. – Малък салон,  Дворец на културата\r\nКоледно матине - концерт на Духовия оркестър при ОК Дворец на културата  и  Хор „Родна песен” при ЦПЛР – ОДК  - Перник\r\nОрганизатор: ОК Дворец на културата и ЦПЛР-ОДК", "date": "2017.12.04", "title": "Перник: Богата програма и поредица от събития е подготвила Общината за предстоящата седмица"}
{"url": "http://www.focus-news.net/news/2017/12/04/2463802/vitsepremierat-valeri-simeonov-evropeyskiyat-energien-sayuz-tryabva-da-se-bazira-na-ravnopostavenost-mezhdu-darzhavite-chlenki.html", "text": "Постигането на стабилен Европейски енергиен съюз беше акцент в изказването на заместник министър-председателя по икономическата и демографската политика Валери Симеонов във форум на Вишеградската група с участието на България, Румъния, Гърция, Сърбия, Хърватия и Словения. Той подчерта, че Европейският енергиен съюз трябва да отразява спецификите на отделните държави членки и да се базира на равнопоставеност и отбеляза необходимостта от по-добра енергийна свързаност и интеграция на страните от Европейския съюз. Това съобщиха от правителствената информационна служба.\r\nВицепремиерът Симеонов участва в Срещата на министрите на външните работи във формат В4+ в Будапеща по покана на министъра на външните работи и търговията на Унгария Петер Сиярто.\r\n„По време на Българското председателство на Съвета на ЕС ще бъдат продължени усилията за завършване на междусистемната свързаност и изграждане на липсващата енергийна инфраструктура между страните от Западните Балкани, с което да се гарантира сигурността на енергийните доставки в региона“, коментира Симеонов. Вицепремиерът посочи важността на изграждането на интерконекторни връзки с Гърция, Сърбия и Турция, осигуряване на непрекъсваеми двупосочни доставки на природен газ между Гърция, България, Румъния и Унгария, работата върху изграждане на газов хъб като част от Южния газов коридор, както и нужния плавен преход от регулиран към либерализиран пазар, придружен с ефективни схеми за подпомагане на уязвимите потребители.", "date": "2017.12.04", "title": "Вицепремиерът Валери Симеонов: Европейският енергиен съюз трябва да се базира на равнопоставеност между държавите членки"}
{"url": "http://www.focus-news.net/news/2017/12/04/2463803/yens-stoltenberg-ne-se-vodyat-pregovori-za-srabskoto-chlenstvo-v-nato.html", "text": "В навечерието на срещата на НАТО в Брюксел, генералният секретар на западния отбранителен съюз Йенс Столтенберг увери, че не се водят преговори за сръбското членство в Алианса, предава скопският телевизионен канал „Алфа“.\r\n„Сърбия реши да не се стреми към членство. Ние уважаваме това решение. Не се водят никакви преговори за присъединяването на Сърбия в НАТО“, категоричен бе норвежкият политик. \r\nСъгласно думите му, от изключителна важност е да се разбере, че една държава може да бъде добър партньор на НАТО и без да влиза в организацията. .Тереза Герова", "date": "2017.12.04", "title": "Йенс Столтенберг: Не се водят преговори за сръбското членство в НАТО"}
{"url": "http://www.focus-news.net/news/2017/12/04/2463804/ruse-okolo-600-g-marihuana-sa-otkriti-pri-proverka-na-politsiyata-v-doma-na-32-godishen-mazh-ot-grada.html", "text": "32-годишен мъж е задържан при поредна акция на русенските криминалисти, насочена срещу наркоразпространението на територията на града и областта. Това съобщиха от пресцентъра на МВР. В хода на предприетите полицейски действия служителите на сектор „Противодействие на криминалната престъпност“ в ОДМВР – Русе проверили адрес, обитаван от 32-годишния русенец. При претърсване в жилището в кв. „Възраждане“ служителите  на реда открили значително количество марихуана - около 600 г, електронна везна и други вещи, които са иззети. Русенецът е задържан за срок до 24 часа. По случая е образувано досъдебно производство за престъпление по чл. 354а от Наказателния кодекс, материалите са докладвани в прокуратурата, работата по изясняването му продължава.", "date": "2017.12.04", "title": "Русе: Около 600 г марихуана са открити при проверка на полицията в дома на 32-годишен мъж от града"}
{"url": "http://www.focus-news.net/news/2017/12/04/2463805/d-r-emil-kabaivanov-nay-stariyat-trakiyski-grad-v-sveta-se-namira-na-teritoriyata-na-obshtina-karlovo.html", "text": "Най-старият тракийски град в света се намира на територията на община Карлово. Това съобщи пред журналисти в Пловдив кметът на Карлово д-р Емил Кабаиванов, предаде репортер на Радио „Фокус” - Пловдив. „Градът датира от шестото столетие преди Христа и е разположен на територия от около 38 декара. Намира се на 3 км от село Васил Левски, в посока Бургас, в подножието на Стара планина”, посочи Кабаиванов. Догодина ще започне ускорено проучване на най-стария тракийски град. Укрепеният град е бил собственост на тракийски владетел и е запазен на 3 м под земята – има храмове, запазени с керемиди. Преди години е бил проучван от археолога Костадин Кисьов. „Напролет ще направим научна конференция и започваме много сериозно да работим по този най-стар тракийски град, какъвто няма друг в световната история”, каза Кабаиванов. По думите му досега умишлено не е разгласявано за това, за да не се привлече интереса на иманярите. Очаква се за разкопките да пристигнат и археолози от Германия, които са изявили желание, защото те нямат такава археология. \r\nОбщина Карлово ще финансира разкопките, но се очаква и държавата да се намеси сериозно с финансов ресурс. „И забележете, ние не се конкурираме с Пловдив. Пловдив е бил населяван от римляни, а нашите земи са населявани от траки. Можем само да се допълваме като един общ туристически пакет”, каза Кабаиванов. „Ако Севтополис датира от 3 -4 век преди Христа, то тук става въпрос за 200 години преди него”, уточни Кабаиванов. Той поясни, че монетите, които днес се показват в Археологическия музей в Пловдив, са били намерени през 1974 г., когато се е правил изкоп, за да се построи сградата на Научно-техническите съюзи в Карлово. Намерени са там, където сега е кабинетът на кмета. ”Това не са монети, които имат археологическа стойност, но имат сериозна финансова стойност. Това са руски, турски, френски, английски златни и сребърни монети от преди 200 години. Някой си е съхранил част от богатството в един голям бакър и го е закопал в земята. Като са копали, са го намерили. Занесли го в тогавашната милиция и след това държавна сигурност се е грижила за него. През 90-те години един от кметовете на Карлово ги е предал на Археологически музей в Пловдив.\r\nЦветана ТОНЧЕВА", "date": "2017.12.04", "title": "Д-р Емил Кабаиванов: Най-старият тракийски град в света се намира на територията на община Карлово"}
{"url": "http://www.focus-news.net/news/2017/12/04/2463806/sofiya-zadarzhan-e-izvarshitelyat-na-grabezh-i-poboy-nad-59-godishen-mazh.html", "text": "Служители на Първо Районно управление-СДВР задържаха извършител на грабеж, непосредствено след извършване на престъплението. На 29 ноември, около 22.30 часа, 59-годишен мъж сигнализирал в районното управление, че на ул. „Владимир Минков – Лотко“ е бил нападнат от непознат мъж, който му нанесъл побой,  отнел портфейла му с лични документи и пари и избягал. Това съобщиха от пресцентъра на МВР. В резултат на предприетите незабавни заградителни действия е задържан извършителят на деянието - М.М. /20 г./ от правешкото село Разлив. У него били открити откраднатите вещи. След доклад на събраните по досъдебното производство материали в Софийската районна прокуратура, на М.М. е повдигнато обвинение за престъпление по чл. 198 от НК. Наложена му е мярка за неотклонение „подписка“.", "date": "2017.12.04", "title": "София: Задържан е извършителят на грабеж и побой над 59-годишен мъж"}
{"url": "http://www.focus-news.net/news/2017/12/04/2463807/veliko-tarnovo-43-godishnata-zhena-otvlechena-v-elena-e-otkrita-nevredima.html", "text": "В резултат на незабавни действия служители на Районно управление на МВР – Елена откриха невредима 43-годишната жена, отведена от дома си против волята й. Това съобщиха от пресцентъра на МВР. Работата започнала по сигнал, постъпил в полицейското управление вчера сутринта - 46-годишен мъж от Златарица съобщил, че през нощ в дома му влезли четирима мъже, нанесли му побой и отвели жената, с която живее на семейни начала. На място бил извършен оглед и предприети бързи действия по разследване. В хода им е установено местонахождението на жената, тя е открита в добро здравословно състояние. Съпричастен към деянието е 46-годишният З. Й. от село Светлен. Започнато е досъдебно производство за престъпление по чл. 142, ал. 2, т. 2, във вр. с ал. 1 от НК. Работата по изясняване на случая продължава.", "date": "2017.12.04", "title": "Велико Търново: 43-годишната жена, отвлечена в Елена, е открита невредима"}
{"url": "http://www.focus-news.net/news/2017/12/04/2463808/kyustendil-133-kg-tyutyun-bez-banderol-sa-izzeti-ot-avtomobila-i-doma-na-51-godishen-mazh-ot-s-dzherman.html", "text": "В края на миналата седмица е започнато досъдебно производство в Районно управление на МВР - Дупница за престъпление против данъчната система. Това съобщиха от пресцентъра на МВР. При извършена проверка на лек автомобил „Фиат“ полицаи са установили, че водачът – 51-годишен мъж от с. Джерман, превозва нарязан тютюн без български акцизен бандерол, последвала е проверка и в жилището му. Общо иззетото количество тютюн е 133 килограма. За случая е уведомен дежурен прокурор.", "date": "2017.12.04", "title": "Кюстендил: 133 кг тютюн без бандерол са иззети от автомобила и дома на 51-годишен мъж от с. Джерман"}
{"url": "http://www.focus-news.net/news/2017/12/04/2463809/burgas-pokazvat-originalnoto-zaveshtanie-na-blagodetelya-na-grada-aleksandar-georgiev-kodzhakafaliyata.html", "text": "За първи път публично ще бъде показано оригиналното завещание на най-големия дарител и благодетел на Бургас - Александър Георгиев Коджакафалията. Безценният документ е акцент в изложбата \"Завръщане въ стария Бургасъ\", която е посветена на празника на града - Никулден. Това съобщиха от пресцентъра на Община Бургас.\r\nЕкспозицията ще отвори врати на 6 декември от 09.00 часа в зала \"Александър Георгиев Коджакафалията\" на Културен център \"Морско казино\", а по случай градския празник Общината предоставя възможност на бургазлии да я разгледат безплатно.\r\nВ книгата се вижда, че на 20 юли 1911 г. Коджакафалията застава пред нотариус Никола Ц. Шишков, за да състави завещанието си, с което прави дарение за над 130 000 златни лева (днешната стойност на дарените имоти се оценява от няколко десетки до няколкостотин милиона лева).\r\nТой дарява на Катедралния храм в Бургас \"Св. Св. Кирил и Методий\", на българската болница \"Евлогий Георгиев\" в Цариград, на благотворителното дружество \"Милосърдие\" за построяване на старопиталище и сиропиталище, на църквата и училището в родното си село Дюлгерий (днешно село Зидарово) и на много други институции и бедни хора.\r\nНивите му, които са били на мястото на днешния ж.к. \"Братя Миладинови\", са разделени на парцели и дарени на безимотните и бедни граждани, за да построят свои домове. Общо дарените площи осигуряват дом на над 600 души, а косвените ползи от даренията облагодетелстват десетки хиляди хора.\r\nВ завещанието са включени и неговите дюкяни (на бълг. ез. магазини и занаятчийски работилници), като изрично се заръчва те да не се продават, а печалбата им всяка година да се раздава на всички, които имат нужда, независимо от тяхната народност и вероизповедание.\r\nДруг уникален експонат, включен в изложбата, е Нотариалната книга с актове, в която са вписани парцелите, дарени от Александър Георгиев на бедни бургаски граждани. Книгата е специално обособена - т. е. в нея има само актове за даренията, направени от Коджакафалията.\r\nОбщо в книгата са вписани 274 нотариални акта. В периода от 28 октомври 1911 г. до 30 декември 1911 г. той дарява най-много парцели - 263, от 09.06 до 16.06.1912 г. имотите са 9, а дни преди кончината му през 1913 г. Коджакафалията дава още два имота. Основната заслуга за съхраняването на този безценен документален извор през годините имат нотариус Радойнова и съдия Златина Иванова.\r\nСъс своята дарителска дейност Александър Георгиев Коджакафалиятa оставя непреходна следа в развитието на града и заслужено получава името Бащата на Бургас (метафората е на историка и археолог проф. д-р Иван Карайотов).\r\nИзложбата ще остане в Културен център \"Морско казино\" до 26 януари 2018 г. и може да бъде разгледана от понеделник до събота, между 10:00 и 18:30 часа.", "date": "2017.12.04", "title": "Бургас: Показват оригиналното завещание на благодетеля на града – Александър Георгиев Коджакафалията"}
{"url": "http://www.focus-news.net/news/2017/12/04/2463810/prof-aleksandar-tasev-do-kraya-na-denya-shte-pusna-pismo-do-beh-da-razreshi-publikuvaneto-na-doklada-na-ban-za-aets-belene.html", "text": "До края на деня ще пусна писмо до Изпълнителния директор на БЕХ възложителят в негово лице да разреши да се публикуват на сайта на БАН резултатите от доклада за АЕЦ „Белене“. Това каза на пресконференция директорът на Института за икономически изследвания проф. Александър Тасев относно доклада на БАН за АЕЦ „Белене“, предаде репортер на Агенция „Фокус“. „Надявам се, че в следващите няколко дни ще бъде разумно прието нашето искане и ще можем да качим на сайта на БАН нашите подробни резултати“, коментира той. „През последните 2-3 месеца имаше натрапчиво изказване, че БАН не е трябвало да се занимава с този проблем, че едва ли не няма потенциал за него“, посочи проф. Тасев. „Имаме екип за управление на проекта, в който участват шестима много сериозни колеги“, заяви той и допълни, че екипът се състои от над 40 човека, като участват и енергийни експерти. „БАН има своя потенциал, не бива да бъде пренебрегван и обиждан по този начин“, посочи Александър Тасев. „В момента, в който се разреши публикуването на материалите, ще отпаднат много от въпросите. Ще ни бъде много по-лесно да отговорим на всичко на това, което притеснява обществеността или което тя не разбира“, каза още директорът на Института за икономически изследвания. \r\nБиляна ИВАНОВА", "date": "2017.12.04", "title": "Проф. Александър Тасев: До края на деня ще пусна писмо до БЕХ да разреши публикуването на доклада на БАН за АЕЦ „Белене“"}
{"url": "http://www.focus-news.net/news/2017/12/04/2463811/sofiya-zadarzhan-e-turski-grazhdanin-predstavil-pri-proverka-pri-54-km-na-avtomagistrala-trakiya-chuzhda-shoforska-knizhka-u-nego-e-otkrito-i-falshivo-svidetelstvo-za-pravoupravlenie.html", "text": "Чуждестранен водач е задържан и привлечен като обвиняем. Около 11.40 часа на 3 декември, в района на 54 км на автомагистрала „Тракия“, автопатрул на група „Контрол на пътното движение по главни пътища и автомагистрали“ към ОДМВР - София извършил проверка на лек автомобил „Тойота“, управляван от турски гражданин. Това съобщиха от пресцентъра на МВР. По време на проверката, с цел да заблуди полицейските служители, водачът си е послужил с чужд официален документ - турско свидетелство за управление на МПС, издадено на негов роднина. У нарушителя било открито и неистинско българско СУМПС, издадено на негово име. Документите са иззети по надлежния ред, а чужденецът - задържан и още същия ден привлечен като обвиняем с мярка за неотклонение „парична гаранция“.", "date": "2017.12.04", "title": "София: Задържан е турски гражданин, представил при проверка при  54 км на автомагистрала „Тракия“ чужда шофорска книжка, у него е открито и фалшиво свидетелство за правоуправление"}
{"url": "http://www.focus-news.net/news/2017/12/04/2463812/prof-aleksandar-tasev-v-doklada-ne-kazvame-stroyte-aets-belene-a-che-ima-vazmozhnost-za-tova-pri-postigane-na-opredeleni-parametri.html", "text": "Не казваме стройте АЕЦ „Белене“, а казваме, че има възможност за това при постигане на определени параметри. Това каза на пресконференция директорът на Института за икономически изследвания проф. Александър Тасев относно доклада на БАН за АЕЦ „Белене“, предаде репортер на Агенция „Фокус“. „Това, което екипът на БАН, предаде на 15 септември като междинен доклад за АЕЦ „Белене“, е включено като резултати и в даденото на 14 ноември“, обясни той. „Явно незнанието и липсата на поглед върху материалите е сериозен проблем за разбирането на резултатите, които са постигнати“, коментира проф. Тасев. „Започнахме с най-неблагоприятния сценарий за АЕЦ „Белене“ с възможно най-високи инвестиционни разходи, оперативни разходи и възможно най-ниски прогнозни цени. Този вариант означава, че едва ли проектът може да бъде жизнен. Параметрите са много, трябва да се разиграят възможните варианти“, посочи той. „Получиха се 90 комбинации за един единствен сценарий. При нито един от вариантите на тази комбинация нямаше как и не може да бъде жизнен проектът. Записано е, че при промяна на параметрите, проектът може да бъде жизнен“, допълни Александър Тасев. „Бяха отработени и останалите варианти, с целия диапазон до оптимистичния вариант, до който може да се стигне. Междувременно излязоха параметрите на една договорена сделка, при която при проиграването, с най-тежки варианти на инвестиционен разход, се оказа, че при умерени и високи цени всички сценарии са жизнени“, каза още той. \r\nБиляна ИВАНОВА", "date": "2017.12.04", "title": "Проф. Александър Тасев: В доклада не казваме стройте АЕЦ „Белене“, а че има възможност за това при постигане на определени параметри"}
{"url": "http://www.focus-news.net/news/2017/12/04/2463813/radio-svobodna-evropa-makedoniya-okolo-pet-hilyadi-politsai-shte-badat-zadeystvani-za-vizitata-na-redzhep-tayip-erdogan-v-gartsiya.html", "text": "Около пет хиляди полицейски служители ще бъдат ангажирани за гарантиране на сигурността при посещението на турския президент Реджеп Тайип Ердоган в Гърция – първото по рода си за последните 65 години, отбелязва  Радио „Свободна Европа“ в македонската си редакция.\r\nЕрдоган ще посети Гърция по покана на гръцкия си колега Прокопис Павлопулос. В Атина двамата лидери ще осбъдят двустранните отношения и регионални въпроси, припомня медията.  Тереза Герова", "date": "2017.12.04", "title": "Радио „Свободна Европа“ (Македония): Около пет хиляди полицаи ще бъдат задействани за визитата на Реджеп Тайип Ердоган в Гърция"}
{"url": "http://www.focus-news.net/news/2017/12/04/2463814/blizo-200-vedomstveni-imota-na-ministerstvoto-na-otbranata-se-obitavat-nepravomerno-ot-litsa-zagubili-pravnoto-osnovanie-za-tova.html", "text": "Министерството на отбраната предприема активни действия за справедливо решаване на наследения проблем с незаконното обитаване на  ведомствени имоти. В 22 области, в 78 населени места министерството разполага с 2591 апартамента, ателиета и гаражи, от които близо 700 са в София и София област. Повечето служебни имоти се ползват законно от военнослужещи и цивилни служители на Министерството на отбраната и Българската армия. Това съобщиха от пресцентъра на Министерството на отбраната. Близо 200, обаче, са ведомствените жилища, ателиета и гаражи на територията на цялата страна, които от години се обитават неправомерно от лица, загубили правното основание за това.  \r\nВ същото време е налице остър недостиг на служебни жилища, поради което 4 100 военнослужещи и цивилни служители на Министерството на отбраната и Българската армия са картотекирани като безквартирни, а някои от тях са със специфични нужди поради хронично болни деца. На тези, които са наели частни квартири, всеки месец се изплащат компенсации от бюджета на Министерството на отбраната.  \r\nКакто е известно, законодателят императивно е задължил Министерството на отбраната да предприеме действия за ефективно административно придобиване на обитаваните в разрез със закона ведомствени жилища /чл. 80а от Закона за държавната собственост и във връзка с чл. 226 б от Закона за отбраната и въоръжените сили на Република България/. \r\nС оглед на високата социална чувствителност на този въпрос и паралелно с изпълнението на закона, министърът на отбраната Красимир Каракачанов е разпоредил на изпълнителния директор на Изпълнителната агенция „Военни клубове и военно-почивно дело“ Валери Стоянов да разгледа всеки случай поотделно и да предложи конкретни варианти за най-тежките случаи сред тях.", "date": "2017.12.04", "title": "Близо 200 ведомствени имота на Министерството на отбраната се обитават неправомерно от лица, загубили правното основание за това"}
{"url": "http://www.focus-news.net/news/2017/12/04/2463815/dobrich-narodni-predstaviteli-ot-gerb-organizirat-poreditsa-ot-priemni-na-5-dekemvri.html", "text": "Народните представители от ГЕРБ-Добрич Даниела Димитрова и вицеадмирал Пламен Манушев ще приемат граждани от избирателния си район на 5 декември (вторник), съобщиха от пресцентъра на ПП ГЕРБ. Приемните са със следния график:\r\n10,00 часа – с. Стожер, община Добричка;\r\n12,00 часа – сдружение на хора с увреждания „ХобиСклуб”;\r\n13,00 часа – с. Опанец, община Добричка;\r\n15,00 часа – с. Владимирово, община Добричка.", "date": "2017.12.04", "title": "Добрич: Народни представители от ГЕРБ организират поредица от приемни на 5 декември"}
{"url": "http://www.focus-news.net/news/2017/12/04/2463816/prof-aleksandar-tasev-kategorichno-varhu-ban-ne-e-uprazhnyavan-natisk-da-promeni-zaklyuchenieto-v-doklada-za-aets-belene.html", "text": "Категорично не ни е упражняван натиск. Това каза на пресконференция директорът на Института за икономически изследвания проф. Александър Тасев в отговор на въпрос упражняван ли е натиск върху БАН да промени заключението в доклада за АЕЦ „Белене“, предаде репортер на Агенция „Фокус“. „Правителството ще разгледа резултатите, преди това и парламента. Какво ще се предприеме нататък не можем да кажем“, посочи той. „След като излезе докладът ще видите текстовете, които са дадени на 15 септември, ще ги сравните с тези на 14 ноември, и сами ще си отговорите на въпроса имало ли е натиск“, коментира Александър Тасев. „Най-важното заключение, което ще видите в доклада, е че има варианти със съответни възможни параметри. Онзи, който реши да изпълни проекта, ако ги постигне, има някакъв шанс. Ако не се постигнат няма как да стане“, заяви той. „Или проектът за АЕЦ „Белене“ може да се реализира пазарно или не може. Това трябва да се разбере“, каза още проф. Тасев. \r\nБиляна ИВАНОВА", "date": "2017.12.04", "title": "Проф. Александър Тасев: Категорично върху БАН не е упражняван натиск да промени заключението в доклада за АЕЦ „Белене“"}
{"url": "http://www.focus-news.net/news/2017/12/04/2463817/venera-arachkova-zam-kmet-na-smolyan-ot-1-yanuari-shte-bade-spryana-darzhavno-delegiranata-subsidiya-ot-15-mln-lv-ako-obshtina-smolyan-ne-vzeme-bezlihven-zaem.html", "text": "От 1 януари ще бъде спряна държавно делегираната субсидия за Община Смолян в размер на 1,5 млн., ако Общината не вземе безлихвения заем от държавата, предложението за който бе отхвърлено от Общинския съвет. Това каза на пресконференция заместник-кметът на Смолян, Венера Аръчкова, предаде репортер на Радио „Фокус“ – Смолян. Тя поясни, че по този начин Общината няма да има средства за зимно поддържане на инфраструктурата, за капиталови разходи и изравнителна субсидия. По думите й, Общината няма други приходи освен местните данъци и такси, тъй като Общинският съвет не позволява да се извършва продажба на общинско имущество и да се отдава под наем такова. С искания заем от близо 4 млн. лв. се предвижда Общината да преподнови стария си дълг към държавния бюджет от 2013 г., поет за разплащане на задължения от преди 2011 г. Аръчкова посочи, че съгласно изменение на закова за безлихвените кредити, вече има санкция за общините, която започва да се начислява на Община Смолян от 1 декември.\r\nАръчкова отбеляза, че за нея също както и за кмета Николай Мелемов, е непонятно защо Общинския съвет в града не даде своето съгласие да се вземе безлихвения заем. Тя припомни, че през 2011 г., когато започва първият мандат на кмета Николай Мелемов, вратите на Общината са били затворени за всичко, отказвана е помощ, заради натрупани задължения. Сметката в Общината е била с 0 лв. средства и в същото време - запорирана. Дължали са се средствата по депозити и гаранции на граждани в размер на 757 000, като в сметката за тях също е нямало наличност. \r\n„До април 2012 г. накарахме всички фирми да кажат какви задължения има Общината към тях, за да може да се разплатим. До 2011 г. бюджет местни дейности в размер на 30 млн. лв. е изпълняван на 12-13 млн. лв. при минимална работна заплата от 200 лв., персоналът по структура в Общината не е увеличен и сега е същия. От встъпването на кмета Мелемов в длъжност са намалени местните данъци и такси. Те са съизмерими с минималната заплата в страната, която за този период е увеличена с 250 лв., а нашите такси не са повишени и с промил.“, отбеляза Аръчкова. С взетия през 2013 г. от Министерството на финансите безлихвен кредит е разплатен и особен залог, който е бил включен в особени залози в страницата на Общината, но не и в отчетите. Сключени са споразумения с 27 фирми от общината, които са направили отстъпка от 10 % на дължимите суми към тях, за да не завеждат дела. Те са изпълнявали в годините преди 2011 г. дейности по бедствия и аварии, зареждали са детски градини и Община Смолян, доставяли са нафта на топлоцентралата през 2009 г. На всички тях със заема са изплатени общо 1 387 000 лв. просрочени задължения, уточни Аръчкова. Тя допълни, че с тези средства са платени и 1 млн. лв. неустойка като неверифицирани разходи за периода 2007 – 2011 г., както и направени допълнителни разходи по тези проекти.\r\n„Две години нямаме оборотни средства, с които да работим – Общинският съвет не разрешава продажби и увеличение на данъци и такси, кметът е поел ангажимент към децата и бизнеса. След 2012 г. децата на Смолян участват на всяка инициатива и показаха, че са знаещи и можещи. За този период от време нямаме забавяне на работните заплати на служителите в администрацията. Поддържаме спортните и културните бази, доста средства са дадени и за ремонт на общински сгради и стари кметства. Всички видове бедствия през последните години, които нанесоха много щети в общината също оказаха своята роля“, каза още Аръчкова. Тя подчерта че в Община Смолян е наложена строга финансова дисциплина, като всеки лев се изразходва целесъобразно и законосъобразно. „Идеята ни като екип е, че имаме прозрачна политика в името на гражданите на Смолян. Като финансист ми е непонятно, защо Общинския съвет не желае да има оборотни средства в Общината. Всеки разумен човек, мислейки за гражданите на Смолян и Общината като институция, ще иска такива оборотни средства“, заключи зам.-кметът Аръчкова.\r\nНели ГЕРГЬОВСКА", "date": "2017.12.04", "title": "Венера Аръчкова, зам.-кмет на Смолян: От 1 януари ще бъде спряна държавно делегираната субсидия от 1,5 млн. лв., ако Община Смолян не вземе безлихвен заем"}
{"url": "http://www.focus-news.net/news/2017/12/04/2463818/petar-paunov-kmet-na-obshtina-kyustendil-predstoi-opisvane-na-nanesenite-shteti-ot-navodnenieto-v-selo-garlyano.html", "text": "Предстои описване на нанесените щети от наводнението в село Гърляно. Това каза пред Радио „Фокус” – Кюстендил кметът на Община Кюстендил Петър Паунов. По думите му обстановката вече е спокойна, но остава в сила въведеното частично бедствено положение за населеното място. „Предстои и незабавно проектиране и отстраняване на нанесените щети. Цялостно и детайлно сканиране, след което започваме с незабавно изработване на проекти, за да може с комисията по бедствия и аварии да обсъдим как да бъдат възстановени щети и да бъдат избегнати бъдещи кризисни ситуации”, каза Петър Паунов. По думите му в момента трябва да се направи анализ за участъците, където са нанесени най-много щети, след което може да стане ясно дали има пропуски в извършените дейности от 2009 година, когато в района на село Гърляно отново имаше наводнение и бедствено положение.\r\nВенцеслав ИЛЧЕВ", "date": "2017.12.04", "title": "Петър Паунов, кмет на Община Кюстендил: Предстои описване на нанесените щети от наводнението в село Гърляно"}
{"url": "http://www.focus-news.net/news/2017/12/04/2463819/martin-shults-pregovorite-za-nova-golyama-koalitsiya-mozhe-da-zapochnat-ne-po-rano-ot-15-dekemvri.html", "text": "Председателят на Германската социалдемократическа партия (ГСДП) Мартин Шулц посочи датата 15 декември като най-ранна за възможното стартиране на преговори със Съюза (ХДС/ХСС) за съставяне на нова голяма коалиция, съобщава изданието Focus.\r\nЗа да се случи това обаче, най-напред предложението трябва да бъде одобрено в рамките на партийния конгрес на социалдемократите, който ще се проведе в четвъртък, 7 декември. Ако бъде дадена „зелена светлина“, следващата седмица ще бъде организирана среща с лидерите на Християндемократическия съюз (ХДС) и Християндемократическия съюз (ХСС) - Ангела Меркел и Хорст Зеехофер. На нея ще бъде поканена и Андреа Налес, фракционен лидер на ГСДП. И накрая – на 15 декември ще бъде свикана нова среща на ръководството на партията, на която ще бъде взето окончателно решение по въпроса дали да бъдат продължени преговорите със Съюза (ХДС/ХСС) за формиране на новото германско правителство. Тереза Герова", "date": "2017.12.04", "title": "Мартин Шулц: Преговорите за нова голяма коалиция може да започнат не по-рано от 15 декември"}
{"url": "http://www.focus-news.net/news/2017/12/04/2463820/obshtina-sliven-intenzivnite-valezhi-sazdadoha-problemi-v-ravninnata-chast-na-obshtinata.html", "text": "Интензивните валежи създадоха проблеми в равнинната част на община Сливен. Това съобщиха от Общината. Над 60 литра на квадратен метър са падналите дъждове в община Сливен през почивните дни. Количеството дъжд е отчетено за по-малко от 15 часа - от събота вечерта до неделя преди обяд, коментира инж. Снежана Кънева, началник-отдел „Сигурност и управление при кризи“. Проблеми са възникнали в равнинната част на общината. Язовирът в с. Николаево не е могъл да побере водата от интензивните валежи и е прелял. Част от нея се е разляла по пътя между с. Николаево и гр. Кермен. За по- малко от три часа обемът на язовира е бил значително понижен, а пътят отново е станал проходим. Работили са екипи на ВиК- Сливен и „Напоителни системи“- Сливен, съвместно с членовете на щаба за изпълнение на плана за защита при бедствия на Община Сливен. Самият язовир не застрашава имоти на хора от селото.\r\nВ с. Бинкос със съдействието на „Напоителни системи“- Сливен са вдигнати шлюзовете на река Тунджа. Така е минимизирано заливането на пътя между селата Бинкос и Струпец и той е проходим.\r\n„Част от дигата на река Тунджа край пътя между с. Самуилово и с. Крушаре е сериозно провокирана и има опасност да бъде намален габаритът на пътя“, съобщи още инж. Снежана Кънева. Тъй като дигата е извън регулация е подадена информация на Областна администрация и предстои да се сформира комисия за предприемане на мерки.\r\nДъждовете са създали проблеми и в гр. Кермен, където има наводнени имоти заради силно покачено ниво на подпочвените води. РСПБЗН- Сливен е предприела отводнителни действия.\r\nСпоред направените огледи най-сериозни са били проблемите в местността „Барутни погреби“, където улиците са се превърнали в реки, а преминаването на пешеходци и автомобили- силно затруднено. Хората сами са изграждали диги с подръчни средства. Няма наводнени имоти, но дворовете са били под вода.\r\nЗаради изхвърлени отпадъци в местността „Рамануша“ водата не може да премине през водостока. Провокирани са перилата, едната тръба е изцяло запушена, другата е с недостатъчна проводимост, а третата е със силно намален отток. Това води до разрушаване на бреговата ивица с риск за провокиране на съоръжението. „При високи води не може да се работи. След понижаване на тяхното ниво и почистване на пренесените отпадъци, едва тогава може да се прибегне към укрепване на мостовото съоръжение“, допълни още инж. Кънева.\r\nВ останалите населени места, където има язовири, реки и дерета, проблеми не са възникнали.", "date": "2017.12.04", "title": "Община Сливен: Интензивните валежи създадоха проблеми в равнинната част на общината"}
{"url": "http://www.focus-news.net/news/2017/12/04/2463821/kmetat-na-plovdiv-ivan-totev-arheologicheskite-otkritiya-v-grada-sas-sigurnost-shte-prodalzhat.html", "text": "Археологическите открития в Пловдив със сигурност ще продължат. Това каза пред журналисти кметът на Пловдив Иван Тотев, предаде репортер на Радио „Фокус”-Пловдив. По думите му програмата на Община Пловдив относно археологическите разкопки продължава и освен големите каменни структури на Коматевско шосе, догодина се предвиждат малко по-благодатни зони, в които може да бъде открито нещо. Това са Югозападната част на Одеона, на площад Централен. „С премахването на павилионите там влиза археологът Мая Мартинова и това ще стане може би в първите месеци, когато е възможно да започне археологическият сезон”, каза Тотев. Ще се работи по последната част на Одеона, където точно е сградата, за която се знае, че е обществена сграда, или храм на император Комот. „Твърде възможно е покрай Одеона на Централния площад да изскочи някоя кесия с монети”, каза Тотев, като поясни, че в рамките на разкопките на форум Северен са били намерени немалко монети. „Мисля, че даже имаше около 40 монети на едно място”, добави той. Ще продължи и работата на Източната порта. „Вече започваме проектиране на възстановяването на Небет тепе, работата по форума ще започне следващата година, така че много, много работа има”, добави пловдивският кмет.\r\n„В Пловдив не спираме да говорим за археологическа дейност. От нея ще излизат научни трудове, които ще обогатят историята на нашия град, така както беше с надписа на Котис, който намерихме на Античния театър и успяхме да го съберем”, каза още Иван Тотев. Той изказа собственото си мнение, че ще бъде добре, ако надписа на Котис се експонира някъде в зоната на Площад Централен. „Още повече, че римските форуми са били места, в които са се почитали управниците и императорите, така че може би ще можем да намерим в рамките на проекта някакво място, в което да експонираме фундамента на Котис, а защо да не направим и негова бронзова статуя”, каза кметът.\r\nСлед това Иван Тотев изказа голяма благодарност към всички археолози, които са работили през годините и са добавяли парченце по парченце в историята на града за цялата работа, която са свършили. Според него това са хора, свързани с историята на Археологически музей в Пловдив и радостното е, че има такава силна школа в Пловдив. „И в следващите 135 години градът ни има нужда от този музей, и музеят има нужда от града. Така, че успех!”, пожела Иван Тотев на работещите в музея по повод 135-годишнината от основаването му.\r\nЦветана ТОНЧЕВА", "date": "2017.12.04", "title": "Кметът на Пловдив Иван Тотев: Археологическите открития в града със сигурност ще продължат"}
{"url": "http://www.focus-news.net/news/2017/12/04/2463822/blagoevgrad-preskonferentsiya-vav-vrazka-s-proekt-aktualizatsiya-na-programata-za-kachestvoto-na-atmosferniya-vazduh-na-teritoriyata-na-obshtina-blagoevgrad-shte-se-sastoi-na-7-dekemvri.html", "text": "Община Благоевград и екипът за организация и управление на проект BG16M1OP002-5.002-0006 „Актуализация на програмата за качеството на атмосферния въздух на територията на Община Благоевград” организират първа пресконференция по проекта. Това съобщиха от пресцентъра на Общината. Пресконференцията ще се състои на 7 декември от 11.30 часа в Зала №5 на Община Благоевград.", "date": "2017.12.04", "title": "Благоевград: Пресконференция във връзка с проект „Актуализация на програмата за качеството на атмосферния въздух на територията на Община Благоевград” ще се състои на 7 декември"}
{"url": "http://www.focus-news.net/news/2017/12/04/2463823/kyustendil-zam-kmetat-na-svetoslav-vasilev-prisastva-na-praznichen-kontsert-v-chitalishte-bratstvo-posveten-na-denya-na-horata-s-uvrezhdaniya.html", "text": "Празничен концерт, посветен на Деня на хората с увреждания напълни залата на читалище „Братство” в Кюстендил, предаде репортер на Радио „Фокус” – Кюстендил. На празника присъства зам.-кметът на Община Кюстендил Светослав Василев. За поредна година основната организация на Съюза на инвалидите – Кюстендил чества този ден като знак на уважение и съпричастност към хората с увреждания. \r\nПриветствие към присъстващите отправи Валя Симеонова – председател на Основната организация към клуба на инвалида, която пожела на всички здраве, щастие, късмет и винаги да имат човек до себе си, с който да споделят мъки и тревоги, както и да не падат духом, независимо от тяхното неравностойно положение. Празничната програма откриха децата от Вокална група „Калпазани“. В програмата взеха участие представители на клубовете на инвалида, на Регионалния съюз на хората със зрителни увреждания, на Съюза на офицерите и сержантите от запаса и резерва и на Дома за възрастни хора с физически увреждания в Кюстендил.\r\nВенцеслав ИЛЧЕВ", "date": "2017.12.04", "title": "Кюстендил: Зам.-кметът на Светослав Василев присъства на празничен концерт в читалище „Братство”, посветен на Деня на хората с увреждания"}
{"url": "http://www.focus-news.net/news/2017/12/04/2463824/veliko-tarnovo-dvizhenieto-okolo-osnovno-uchilishte-dimitar-blagoev-shte-e-s-nova-organizatsiya.html", "text": "С нова организация ще бъде движението около Основно училище „Димитър Благоев“ във Велико Търново, реши ресорната комисия в Община Велико Търново. Това съобщиха от пресцентъра на Общината. Промените засягат улица „Йордан Йовков“, която вече ще бъде еднопосочна. С цел оптимизация автомобилите ще се движат от север на юг – от ул. „Христо Смирненски“ към ул. „Цветарска“. Ограничено ще бъде паркирането в лявата страна на отсечката – престоят ще бъде позволен в дясната част на платното.\r\nЗабранено ще бъде и паркирането в лявата страна на улица „Бачо Киро“, която попада в района на кръстовището с улица „Седми юли“. Така ще бъдат подобрени пътната безопасност и видимостта при престрояване от ул. „Бачо Киро“ към ул. „Седми юли“. \r\nПредложените мерки са съгласувани със сектор „Пътна полиция“ към Областната дирекция на МВР във Велико Търново.", "date": "2017.12.04", "title": "Велико Търново: Движението около Основно училище „Димитър Благоев“ ще е с нова организация"}
{"url": "http://www.focus-news.net/news/2017/12/04/2463825/ria-novosti-hutite-vzriviha-doma-na-bivshiya-prezident-na-yemen-ali-abdula-saleh.html", "text": "Хутите взривиха дома на бившия президент на Йемен Али Абдула Салех в столицата Сана и се предполага, че може да са го убили, докато се е опитвал да избяга, предава РИА Новости, като се позовава на публикации в близкоизточната преса.\r\nИнформацията за събитията в Йемен постъпва по различни канали и за момента е доста противоречива. Сигурно е, че домът на Салех е взривен, но местонахождението му засега не е известно. \r\nСпоред данни на иранската агенция Tasnim, бившият президент е убит от хутите, докато се е опитвал да избяга от Сана на изток – в провинция Мариб. От своя страна източници от партията на Салех „Всеобщ народен конгрес“ опровергаха тази информация и я определиха като слух.\r\nМеждувременно президентът на Йемен Абд Раббу Мансур Хади даде заповед на подчинените си въоръжени сили да се отправят към Сана, където от миналата седмица тече конфликт между неотдавнашните съюзници – бунтовните хути и привържениците на Салех.\r\nБоевете започнаха около най-голямата джамия в града, носеща името на бившия президент, а скоро след това те се разпространиха и в останалата част на столицата. Според съобщения от телевизия Sky News Arabia, към понеделник в резултат от боевете има най-малко 245 жертви и в момента те продължават с използването на танкове и друга техника.\r\nВ събота, след неуспешния опит за разрешаване на конфликта, партията на Салех призова народа на Йемен да защити страната от хутите. Арабската коалиция, оглавявана от Саудитска Арабия, приветства тази инициатива.\r\nПревод и редакция:", "date": "2017.12.04", "title": "РИА Новости: Хутите взривиха дома на бившия президент на Йемен Али Абдула Салех"}
{"url": "http://www.focus-news.net/news/2017/12/04/2463826/nedyalko-slavov-oblasten-upravitel-na-smolyan-otmeneno-e-bedstvenoto-polozhenie-v-devin.html", "text": "Отменено е бедственото положение в Девин, съобщи за Радио „Фокус“ – Смолян областният управител на Смолян Недялко Славов. \"Нормализирана е обстановката в областта след проливните валежи, значително са спаднали речните нива, в язовирите обемът остава сравнително висок, но там ще е необходимо повече време за да се оттекат\", поясни Славов и допълни, че е притеснително, че все още няма достъп до с. Мугла, защото свлачището на пътя за селото е изключително сериозно. \r\n„В момента съм разпоредил на общинските кризисни щабове до края на седмицата да направят предварителна оценка на щетите и на пораженията по инфраструктурата, за да знаем всъщност колко ни струва бедствието и дали има повторяемост на критичните ситуации в определени точки, тоест -\r\n потенциално да ни насочат вниманието за обезопасяване, за да намалим до минимум риска“, отбеляза Славов. Той подчерта, че животът в областта вече е в нормалното си русло, като няма сериозни инциденти през нощта и през днешния ден.\r\nНели ГЕРГЬОВСКА", "date": "2017.12.04", "title": "Недялко Славов, областен управител на Смолян: Отменено е бедственото положение в Девин"}
{"url": "http://www.focus-news.net/news/2017/12/04/2463827/sport-dvama-balgarski-mladezhi-shte-uchastvat-v-austelian-oupan.html", "text": "Гергана Топалова и Адриан Андреев ще бъдат част от отбора за млади таланти на Международната тенис федерация за турнирите в Австралия. \r\nОтборите са съставени от четири девойки и четири юноши. Българските младежи ще пристигнат в Австралия на 6 януари, след което ще бъдат включени в подготвителен лагер. \r\nВ периода 13-18-и януари всички състезатели от отбора ще участват на турнира в Траралгон, а през следващата седмица ще играят в юношеската надпревара на Аустрелиън Оупън.", "date": "2017.12.04", "title": "Спорт: Двама български младежи ще участват в Аустелиън Оупън"}
{"url": "http://www.focus-news.net/news/2017/12/04/2463828/tass-prezidentite-na-rusiya-i-egipet-sa-udovletvoreni-ot-uspehite-v-likvidiraneto-na-teroristite-v-siriya.html", "text": "Президентите на Русия и Египет Владимир Путин и Абдел Фатах ас Сиси са изразили удовлетворението си от постигнатите успехи в ликвидирането на терористите в Сирия. По време на телефонен разговор двамата лидери са „подчертали важността от консолидацията на усилията, с цел придвижване на инклузивния междусирийски диалог“, предава ТАСС, като се позовава на съобщение от пресслужбата на Кремъл.\r\n„Също така е разгледана и ситуацията в Либия, както и проблематиката около разрешаването на конфликтите в близкоизточния регион“, отбелязват от руското президентство.\r\n„Продължен е обменът на мнения по актуалните въпроси на руско-египетското сътрудничество в различни сфери, включително за сътрудничеството в атомната енергетика“, допълват от Кремъл.\r\nПревод и редакция:", "date": "2017.12.04", "title": "ТАСС: Президентите на Русия и Египет са удовлетворени от успехите в ликвидирането на терористите в Сирия"}
{"url": "http://www.focus-news.net/news/2017/12/04/2463829/burgas-zadarzhaha-mazh-prichinil-po-nepredpazlivost-smartta-na-velosipedist-i-izbyagal-ot-mestoproizshestvieto.html", "text": "Окръжна прокуратура – Бургас задържа за 72 часа Владимир К. (на 59 г.), съобщиха от пресцентъра на Окръжната прокуратура. Той е обвинен за това, че вчера, 3 декември 2017 г., около 12:20 часа, в гр. Приморско, обл. Бургас, на ул. „Трети март“, непосредствено след кръстовището, урегулирано със светофарна уредба, в посока – изхода на гр. Приморско, срещу бензиностанция „Инс“, при управление на МПС – лек автомобил „Опел“, нарушил правилата за движение по пътищата, вследствие на което е допуснал пътно транспортно произшествие и по непредпазливост причинил смъртта на движещия се по пътното платно велосипедист Е.Д. (на 33 г.), като след деянието е избягал от местопроизшествието.\r\nОчаква се заключението на вещите лица, които трябва да определят точното количество алкохол, под влиянието на който Владимир К. е управлявал лекия автомобил. Съобразно резултата е възможно обвинението да бъде преквалифицирано.\r\nПредстои (в следващите дни) Окръжна прокуратура – Бургас да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.12.04", "title": "Бургас: Задържаха мъж, причинил по непредпазливост смъртта на велосипедист и избягал от местопроизшествието"}
{"url": "http://www.focus-news.net/news/2017/12/04/2463830/prof-georgi-mihaylov-neobhodimo-e-da-ima-i-mezhdunarodno-satrudnichestvo-po-problemite-s-narkotitsite.html", "text": "Трябва да се набележат реални мерки, свързани с достъпа на гражданите и особено на младото поколение до много вече съществуващи групи наркотични вещества. Това заяви народният представител от ПГ на \"БСП за България\" проф. Георги Михайлов по време на Световна конференция \"Парламенти срещу наркотици\" в Москва, съобщиха от пресцентъра на БСП. Според него трябва да се разгледат и коментират всички закони, имащи отношение към контрола на наркотичните вещества. \"Необходимо е да има и международно сътрудничество по проблемите на легализация на различните стари и особено нови молекули т.нар. дизайнерска дрога\", каза още проф. Михайлов. По неговите думи от 2001 г. до 2017 г. производството на наркотици в Афганистан е нараснало от 200 на 9000 тона. \"Над 400 нарколаборатории съществуват и работят в Афганистан\", уточни народният представител.", "date": "2017.12.04", "title": "Проф. Георги Михайлов: Необходимо е да има и международно сътрудничество по проблемите с наркотиците"}
{"url": "http://www.focus-news.net/news/2017/12/04/2463831/plovdiv-rayonniyat-sad-gleda-myarkata-na-trimata-mazhe-sreshtu-koito-sa-povdignati-obvineniya-za-palezha-na-avtomobila-na-direktora-na-zatvora-v-grada.html", "text": "Районният съд в Пловдив гледа дело за определяне на мярка за неотклонение спрямо тримата мъже, срещу които са повдигнати обвинения за палежа на автомобила на директора на Пловдивския затвор Божил Иванов, предаде репортер на Радио „Фокус”-Пловдив. 350 грама амфетамин са открити при обиска на дома на 55-годишния Илиян Сарийски. Той е бил задържан в петък, заедно с още двама пловдивчани – 39-годишният Александър Господинов и Цветелин Кюркчийски. Тримата са обвинени и за палежа на колата на коменданта на затвора Стефан Николов през месец август. Сарийски и Господинов имат обвинения като подбудители, а Кюркчийски – като извършител на палежа. Срещу тях са повдигнати обвинения по чл. 330 ал. 1 от Наказателния кодекс. Те бяха задържани за срок от 72 часа с постановление на наблюдаващия прокурор.\r\nЦветана ТОНЧЕВА", "date": "2017.12.04", "title": "Пловдив: Районният съд гледа мярката на тримата мъже, срещу които са повдигнати обвинения за палежа на автомобила на директора на затвора в града"}
{"url": "http://www.focus-news.net/news/2017/12/04/2463832/haskovo-kmetat-dobri-belivanov-pozdravi-horata-s-uvrezhdaniya-po-povod-mezhdunarodniya-den-na-horata-s-uvrezhdaniya.html", "text": "Кметът на община Хасково Добри Беливанов поздрави присъстващите на концерт по повод  Международния ден на хората с увреждания, съобщиха от пресцентъра на Общината. „В ден като днешния си даваме сметка, колко повече усилия трябва да положат хората с увреждания, за да успеят. Затова Ви пожелавам здраве и сили винаги да преодолявате препятствията пред себе си“, каза кметът. Той изказа и благодарност към хората, които се грижат за деца и възрастни с увреждания за безграничната отдаденост и професионализъм, които проявяват. \r\nОколо 400 са децата в Хасково с увреждания. В общината работят два центъра за настаняване от семеен тип за деца с увреждания, в които се полагат грижи за 28 деца. 60 деца и младежи с умствени и физически увреждани посещават дневния център „Марина“. 30 души със сетивни увреждания са настанени в специализирания дом, а над 60 деца на възраст от 0 до 7 години с увреждания получават адекватна помощ в Общностния център.", "date": "2017.12.04", "title": "Хасково: Кметът Добри Беливанов поздрави хората с увреждания по повод Международния ден на хората с увреждания"}
{"url": "http://www.focus-news.net/news/2017/12/04/2463833/deputatat-ot-gerb-plamen-nunev-shte-uchastva-v-mezhdunarodna-konferentsiya-v-moskva.html", "text": "Заместник-председателят на Комисията по вътрешна сигурност и обществен ред и депутат от ГЕРБ-Русе Пламен Нунев ще участва в международна конференция на тема „Парламенти против наркотиците“, съобщиха от пресцентъра на ПП ГЕРБ. Събитието ще се проведе в сградата на Държавната Дума в Москва и ще бъде открито от нейния председател Вячеслав Володин. Представители на ООН, руската изпълнителна и заканодателна власт ще направят експозета по проблемите, свързани с превенцията на разпространението и употребата на наркотици, както и свързаната с тях нормативна уредба за противодействие и санкции.\r\nОчаква се форумът да приеме декларация, посветена на необходимостта от предприемане на още по-решителни мерки на национално и международно ниво в борбата срещу наркотрафика и наркозависимостите. В нея ще се потвърдят ангажиментите на отделните държави в изпълнение на приетия на тридесетата сесия на Генералната Асамблея на ООН документ, наречен „Нашата обща ангажираност за ефективното решаване на международния проблем с наркотиците и борбата с тях“. Държавите – участнички ще бъдат призовани и в бъдеще да продължат с финансирането в необходимия обем на различни програми на ООН за противодействие на наркотиците. Ще се акцентира върху задълбочаване сътрудничеството между компетентните органи на съответните държави и неправителствения сектор за превенция на наркозависимостите.", "date": "2017.12.04", "title": "Депутатът от ГЕРБ Пламен Нунев ще участва в международна конференция в Москва"}
{"url": "http://www.focus-news.net/news/2017/12/04/2463834/zamestnik-ministar-denitsa-nikolova-shte-vzeme-uchastie-v-rabotna-sreshta-s-us-na-nsorb-v-karlovo.html", "text": "Утре – 5 декември, заместник-министърът на регионалното развитие и благоустройството Деница Николова ще участва в работна среща-дискусия с членовете на Управителния съвет на Националното сдружение на общините в Република България (НСОРБ). Това съобщиха от пресцентъра на МРРБ. Срещата ще се проведе в град Карлово, от 11.00 часа, в заседателната зала на Общината. \r\nЗам.-министърът ще представи данни за изпълнението на Оперативна програма „Региони в растеж“ 2014-2020 г. и предстоящи нови схеми по приоритетните оси на програмата.", "date": "2017.12.04", "title": "Заместник-министър Деница Николова ще вземе участие в работна среща с УС на НСОРБ в Карлово"}
{"url": "http://www.focus-news.net/news/2017/12/04/2463835/mariela-kitova-sdruzhenie-sos-ptp-golyama-chast-ot-tezhkite-katastrofi-prez-zimata-a-i-ne-samo-nastapvat-zaradi-umora-na-shofyorite.html", "text": "Голяма част от тежките катастрофи през зимата, а и не само, настъпват заради умора на шофьорите. Това каза за Радио „Фокус“ – Пирин Мариела Китова, координатор на Сдружение „SOS-ПТП“ за Югозападна България. По думите ѝ възникналите пътнотранспортни произшествия от този вид представляват около 30 % от общия брой на катастрофите. \r\n„Умората в никакъв случай не бива да се подценява, тъй като тя е също толкова опасна и смъртоносна, колкото са и превишената скорост и шофирането в пияно състояние. Разсъжденията на хората, че пътуването през нощта е по-безопасно, защото се избягва натовареното движение през деня, е мит, защото вероятността от заспиване на волана след нормалното време за лягане, особено в малките часове на нощта е по-голяма“, каза още Китова. \r\nТя добави, че не е добра идея да се потегли на дълъг път след работа, защото това е най-неподходящото време, при положение, че физиката или умът на човек са били под напрежение през целия ден. „Само мит е, че силната музика държи шофьора буден, дори  напротив, тъй като в определен момент когато водачът е свикнал, тя може да разсее вниманието му и дори да го приспи“, посочи Китова. Според нея е измислица, че кофеиновите напитки държат водача буден, понеже кофеинът е само временно решение и ефектът му намалява толкова по-бързо, колкото по-често се употребява.\r\nПо думи на Мариела Китова обезопасителните колани на водачите намаляват смъртните случаи при пътни инциденти с до 50%. По думите ѝ коланите намаляват и с около 30% броя на тежките наранявания при пътнотранспортно произшествие. „През последните 25 години предпазните колани са спасили живота на над 300 000 души при пътни инциденти“, каза още Китова. Тя добави, че децата, които се возят в автомобила и не са обезопасени с колан и детско столче, са до 7 пъти по-застрашени от останалите. \r\n„Всеки ден по пътищата в страната умират средно по двама души, а разсейването по време на шофиране повишава до голяма степен риска от възникване на пътно-транспортно произшествие“, посочи Китова. Тя заяви, че в понятието разсейване в случая се включват: разговор по телефона; писане на sms; използване на електронни устройства в колата – навигация, сигнализиращи уреди и други; пушене, хранене и пиене по време на шофиране. Координаторът на Сдружение „SOS-ПТП“ за Югозападна България отбеляза, че използването на мобилни телефони по време на шофиране увеличава значително риска от катастрофи, независимо дали устройството се държи в ръка или се ползва handsfree, като най-високи са рисковете за начинаещите шофьори.\r\nЛивия НИНОВА", "date": "2017.12.04", "title": "Мариела Китова, Сдружение „SOS-ПТП“: Голяма част от тежките катастрофи през зимата, а и не само, настъпват заради умора на шофьорите"}
{"url": "http://www.focus-news.net/news/2017/12/04/2463836/d-r-kaloyan-metodiev-politolog-pravitelstvoto-v-makedoniya-peti-mesets-ne-ratifitsira-dogovora-za-dobrosasedstvo-a-balgarskoto-mu-otiva-na-kraka-v-rodniya-grad-na-zaev.html", "text": "Първото съвместно заседание на българското и македонското правителство, което се проведе на 23 ноември е грешка в положителната посока. Това каза в интервю за Радио „Фокус“ – Пирин д-р Калоян Методиев, политолог. По думите му правителството в Македония пети месец не ратифицира договора за добросъседство, а българското правителство му отива на крака в родния град на Заев – Струмица. \r\n„Имам чувството, че не ние държим инициативата, а той. И ни разиграва. Опасявам се да не се получи нова версия на Груевски“, каза още д-р Методиев. Той добави, че основните акценти в срещата, свързани с намаляването цените на роуминг услугите и доизграждане на коридор № 8 са добри идеи и намерения, но това са неща, които се говорят вече доста време. „Този коридор е стратегически за балканската хоризонтала и за стабилността на региона. Цените на роуминга са полезни, но не бих ги определил като грандиозна победа. Европейският комисар по разширяването Йоханес Хан каза, че македонското правителство се занимава повече с пиар, а не с реформи. Що се отнася до нашите работи, най-добре да чуят какво им каза Любчо Георгиевски – български телевизии в Македония, отваряне на КПП-та. И най-важното, според мен, е да имаме реална промяна в България – тогава от изненадващи страни може да има декларации в българщина“, подчерта д-р Методиев. \r\nТой допълни, че само през резултатите в икономиката и реда минава притегателната сила на една държава. Д-р Методиев коментира още, че има скрит риск в сближаването ни с Македония, който е свързан с това пак да не ни излъжат. „Еуфоричните изстъпления напоследък за мен са такива индикатори. През последните 10 години се развихри ужасна антибългарска пропаганда, която никой не очакваше.  А днес се сближаваме без резултати и условия. Дори атакуваха грубо Православната църква с един урбулешки устрем – давайте признавайте, сега, до довечера. Не се прави така. Докато се сближаваме на лозунги проектите вървят по линията Истанбул-Солун-Скопие-Белград-Будапеща. Струва ми се, че се предоверихме“, отбеляза д-р Методиев. Според него е ясно, че Заев работи под страх от ЕС и Съединените щати. „Не по убеждение и говори едно и също на Белград, Тирана и Атина. Искам да кажа, че романтичният подход от наша страна е безсмислен. Реални стъпки и акцент върху качествената промяна във ВМРО-ДПМНЕ ми се струват по-важни в момента“, каза д-р Методиев.\r\nЛивия НИНОВА", "date": "2017.12.04", "title": "Д-р Калоян Методиев, политолог: Правителството в Македония пети месец не ратифицира договора за добросъседство, а българското му отива на крака в родния град на Заев"}
{"url": "http://www.focus-news.net/news/2017/12/04/2463837/burgas-obshtinata-shte-sazdade-profesionalna-gimnaziya-po-kompyutarno-programirane.html", "text": "Община Бургас ще създаде професионална гимназия по компютърно програмиране. Предложението е на кмета Димитър Николов и предстои да бъде разгледано от Общинския съвет. Това съобщиха от пресцентъра на Общината.\r\nНовото училище по компютърно програмиране ще подготвя IT специалисти, от които бизнесът има нужда за своята дейност.\r\nПредвижда се училището да бъде с интензивно изучаване на английски и немски език и да подготвя специалисти в професионално направление \"Компютърни науки\", професия \"Програмист\", специалности \"Програмно осигуряване\" и \"Приложен програмист\" със срок на обучение 5 години с прием след завършен седми клас.\r\nУчениците и от двете професионални направления ще изучават всички съвременни програмни езици Java, C, C++, JavaScript, \"NET\". Бъдещите специалисти ще се учат как да правят софтуерни разработки, ще усвояват тънкости в с сфери като уеб дизайн, технология на програмирането, системи за управление на бази данни, интернет програмиране.\r\nУчениците ще придобиват още специфични знания по роботика, изкуствен интелект, хардуерен дизайн, киберсигурност, облачни технологии посредством допълнително заложените часове в учебния план.\r\nВ новото училище ще бъде прилагана специална менторска програма, при която ученикът ще работи в тясно сътрудничество с наставник от конкретна технологична фирма в реални условия по актуални казуси. Процесът на наставничество позволява на учениците да изпробват своите интереси и да прилагат знанията и уменията си в реални условия.\r\nИновативната образователна концепция ще насърчава предприемчивостта и креативността на децата. Чрез специална учебна фирма ще се дава възможност за патентоване на продукти, в които и съответният ученик да има собственост над създадения продукт. Това от своя страна ще провокира мотивация и отговорност към крайния резултат.\r\nРешаването на проблеми, вземането на решения, прилагането на изследователски умения у децата са част от акцентите в обучението. Освен от учители, часовете ще бъдат водени и от университетски преподаватели.\r\nНовото училище ще се помещава в сградата в кв. \"Меден рудник\", в която досега се обучаваха учениците от Професионалната техническа гимназия. Там ще бъде обособен образователен кампус. Съществуващите сгради ще бъдат ремонтирани, а кабинетите ще бъдат оборудвани в унисон със стандарти.", "date": "2017.12.04", "title": "Бургас: Общината ще създаде професионална гимназия по компютърно програмиране"}
{"url": "http://www.focus-news.net/news/2017/12/04/2463838/veliko-tarnovo-kragla-masa-po-proekt-mladezhta-universitetite-i-biznesat-klyuchovi-partnyori-v-postigane-na-globalnite-tseli-za-ustoychivoto-razvitie-se-provede-v-svishtov.html", "text": "Кръгла маса по проект “Младежта, университетите и бизнесът – ключови партньори в постигане на Глобалните цели за устойчивото развитие“ се проведе в Свищов. По покана на Стопанска академия “Димитър А. Ценов“ в събитието се включи и зам.-кметът Анелия Димитрова. Това съобщиха от пресцентъра на Община Свищов. Като специален гост и участник в кръглата маса, заместник-кметът Анелия Димитрова благодари за поканата и приветства екипа за реализирането на този актуален и ползотворен проект. Тя подчерта, че през последната година в община Свищов са вложени над 3 млн. лева в образователната инфраструктура и като отговорна институция, с поглед към бъдещето на младото поколение, Общината полага системни грижи за реализиране на качествено образование и създаване на благоприятни условия за младите хора да учат и се да развиват.\r\nРъководителят на екипа доц. д-р Анастасия Марчева благодари на представителите на община Свищов за присъствието и активното отношение към образователния процес, както и подкрепа, която оказват на Стопанска академия по време на различни форуми и инициативи.\r\nПри представянето на своя доклад, д-р Марчева акцентира върху това, че при реализирането на задачите по проекта има активно международно участие на университети от 5 континента, което от своя страна допринася за обмяна на идеи, създаване на добри връзки и полезни контакти с млади хора от различни краища на света. Екипът по проекта запозна аудиторията с резултатите от направените проучвания и анкети, като стана ясно че над 70% от анкетираните студенти са запознати с Глобалните цели за устойчиво развитие, като най- важни според тях са:\r\n- Сигурна работа и икономически растеж – 71%;\r\n- Качествено образование – 66%;\r\n- Иновации и инфраструктура – 58%;\r\n- Добро здраве – 48%;\r\n- Мир и справедливост – 42%;\r\n- Край на глад – 40 %.\r\n80% от анализираните бизнес организации са с опит и традиции в производството повече 10 години, и участват в различни проекти и инициативи, насочени към изграждането на стабилно партньорство и по-добро взаимодействие между младежите, образованието и бизнеса, за реализиране на целите за устойчиво развитие. Резултатите от проучванията ще допринесат за разработване на учебни материали, съобразени с изискванията на бизнеса, като по този начин ще се подобри двупосочната връзка. Образованието ще отговаря на съвременната реалност, на пазара на труда и целите за устойчиво развитие.", "date": "2017.12.04", "title": "Велико Търново: Кръгла маса по проект “Младежта, университетите и бизнесът – ключови партньори в постигане на Глобалните цели за устойчивото развитие“ се проведе в Свищов"}
{"url": "http://www.focus-news.net/news/2017/12/04/2463839/smolyan-razsledvat-smartta-na-lovets-zatisnat-ot-svlachishte-v-loven-dom-v-s-dolen-obsht-zlatograd.html", "text": "Под наблюдението на Окръжна прокуратура-Смолян се провежда разследване по досъдебно производство за причиняване смърт по непредпазливост на 62-годишния К. Б., поради незнание или немарливо изпълнение на занятие или друга правнорегламентирана дейност, представляващи източник на повишена опасност. Това съобщиха от пресцентъра на Апелативна прокуратура-Пловдив.\r\nНа 2 декември 2017 г., около 16 ч., в местността “Римски мост“, землище на с.Долен, общ.Златоград, обл.Смолян, в Ловен дом на местната ловна дружина, осем ловци били затиснати от свлекла се земна маса от близкия скат, която разрушила стените на сградата и причинила телесни повреди на трима от тях, намиращи се вътре в сградата, един от които е починал в резултат на травмите.    \r\nРазследването е започнало с извършването на неотложни следствени действия – оглед на местопроизшествието, но поради изключително тежките метеорологични условия и поради опасност за живота и здравето на лицата, извършващи процесуалните действия, е прекратен огледът и предстои извършването на подробен такъв при нормални и безопасни условия.  \r\nПо делото е извършена аутопсия на трупа на пострадалия и е назначена съдебно-медицинска експертиза, както и химическа експертиза. Предстои назначаването на комплексна инженерно-техническа и строителна експертиза, която да установи, дали са спазени техническите  предписания  при реализирането на строежа на ловния дом.  \r\nПредстои извършването на разпити на свидетели и събирането на писмени доказателства за статута на сградата, като в случай, че същата се окаже незаконна, ще бъдат уведомени съответните компетентни органи за предприемане на действия по компетентност.", "date": "2017.12.04", "title": "Смолян: Разследват смъртта на ловец, затиснат от свлачище, в Ловен дом в с. Долен, общ. Златоград"}
{"url": "http://www.focus-news.net/news/2017/12/04/2463840/na-6-dekemvri-prokurorskata-kolegiya-na-vss-shte-provede-izbor-za-direktor-na-natsionalnata-sledstvena-sluzhba.html", "text": "На 6 декември от 11.00 часа Прокурорската колегия на ВСС ще проведе заседание за изслушване на кандидата и избор на директор на Националната следствена служба. Това съобщиха от пресцентъра на ВСС.\r\nПроцедурата за избор на директор на НСлС бе открита с решение на ВСС по протокол № 32/11.10.2017 г., като на основание т. 7, раздел II  от Правилата за избор на директор на НСлС, до участие в избора бе допуснат Борислав Боби  Сарафов – заместник на главния прокурор при ВКП. \r\nПрокурор Сарафов е единствен участник в процедурата, а кандидатурата му бе предложена от членовете на Прокурорската колегия Евгени Диков, Пламена Цветанова, Пламен Найденов, Даниела Машева и Сотир Цацаров, главен прокурор на Република България. \r\nБорислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18.02.2001 г. е следовател в Окръжен следствен отдел – София. От 19.02.2001 г. до 31.05.2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 01.06.2001 г. до 05.11.2016 г., като в периода  06.11.2006 г. -  01.03.2007 г. е командирован във Върховна административна прокуратура, след което до 17.12.2009 г. е командирован във Върховна касационна прокуратура. От 17.12.2009 г. до 22.12.2010 г. е заместник-административен ръководител, заместник апелативен прокурор на Апелативна прокуратура – София, командирован във ВКП. От 30.06.2011 г. до 17.01.2013 г. е административен ръководител на Апелативна специализирана прокуратура. От 18.01.2013 г. до настоящия момент Борислав Сарафов е заместник на главния прокурор при Върховна касационна прокуратура. \r\nНаграждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г. \r\nВ Становището относно притежаваните нравствени качества от Борислав Сарафов прието от Комисията по професионална етика към Прокурорската колегия с решение по протокол № 33/21.11.2017 г. е посочено, че кандидатът спазва изискванията регламентирани в Кодекса за етично поведение на българските магистрати и притежава необходимите нравствени качества, за да бъде назначен за директор на НСлС. \r\nВ доклада относно притежаваните от кандидата за директор на НСлС професионални качества Комисията  по атестирането и конкурсите при Прокурорската колегия с решение по протокол № 36/28.11.2017 г. въз основа на проверените документи и след анализ на данните, съдържащи се в достъпните и достоверни публични източници на информация, счита че липсват данни поставящи под съмнение притежаването на професионални качества от Борислав Сарафов за заемане на длъжността, за която кандидатства. \r\nВ Концепцията си кандидатът заявява решимост натовареността с дела на НСлС да достигне оптимални нива, които да позволят както качествено и срочно разследване по възложените досъдебни производства, така и разумно уплътняване на работното време. Посочена е необходимостта от срочно провеждане на конкурси за запълване на свободните щатни длъжности за следователи; оптимизиране работата на специализираните отдели, разпределяне на досъдебните производства на принципа на случайния подбор отделно от исканията за правна помощ. Предлага се прилагане на принципите за специализация, екипност и взаимодействие на следователите с наблюдаващите прокурори, лица и органи, чиито специални знания, опит или правомощия в определени области са необходими за процеса на доказване в рамките на наказателното производство, както и с представители на други държавни или международни структури. Все по-активно ще се използва съвременната форма на разследване – т.нар. JIT (съвместни екипи за разследване). \r\nВ Концепцията се акцентира върху дейността по методическото ръководство на следователите от окръжните следствени отдели в окръжните прокуратури и осигуряване на оптимално натоварване на следствените отдели от окръжните прокурори. Предвидени са мерки по отношение на проактивна медийна политика за популяризиране на постигнатите успехи в дейността на НСлС; активно и ефективно използване на инструментите за поощрения и наказания; повишаване професионалната квалификация на следователите. \r\nПредвидени са мерки за активизиране на разследванията в дълбочина, като освен инкриминираното престъпление се установява и проследява генерирания престъпен капитал и неговата трансформация. Подобен подход ще създаде възможност за разкриване на допълнителна престъпна дейност с финансов характер. Обосновава се необходимостта от активна стратегия при разследването и за системно установяване на връзки между престъпленията и пряко или косвено свързаните с тях лица и имущество, на аспекти на организираната престъпност, на икономически, финансови и други престъпления, вкл. изпирането на пари, както и взаимодействие с КОНПИ по вземането на мерки за обезпечаване на незаконно придобито имущество с оглед последващото му отнемане. \r\nВ концепцията са представени мерки предвиждащи подобряване на работата с вещите лица, сред които създаване на механизми за привличане на утвърдени специалисти с високо ниво на експертиза и интегритет в необходимите области; структуриране от НАП и Агенцията за държавна финансова инспекция на звено от експерти, на които да се възлага даването на експертни становища по наказателните производства, касаещи финансови и данъчни престъпления; създаване на централизиран фонд „Съдебни експертизи“ към Министерство на правосъдието. \r\nСтановища в подкрепа кандидатурата на Борислав Сарафов са предоставени от Фондация „РискМонитор“ и Камарата на следователите в България, които са публикувани на интернет сайта на ВСС в раздел „Избор на директор на НСлС“. \r\nВ определения срок с Правилата за избор на директор на НСлС са постъпили въпроси към кандидата от Института за пазарна икономика, Български институт за правни инициативи и Камара на следователите в България. \r\nИзслушването на кандидата се ръководи от председателстващия заседанието и се излъчва он-лайн чрез интернет страницата на ВСС. Кандидатът ще бъде представен от вносител на предложението, след което Комисията по атестирането и конкурсите ще докладва на Колегията постъпилите предложения, становища, резултати от проверки и заключения за притежаваните от кандидата професионални качества. \r\nКомисия „Професионална етика“ ще докладва постъпилите предложения, резултати от проверки и заключения за притежаваните от кандидатите нравствени качества. \r\nКандидатът ще защити концепцията си за работа като директор на НСлС и ще отговаря на въпроси на членове на Прокурорската колегия, включително и на постъпили такива от неправителствени и професионални организации. \r\nПрокурорската колегия на ВСС приема решението за избор на директор на НСлС с мнозинство не по-малко от 8 гласа от членовете си.", "date": "2017.12.04", "title": "На 6 декември Прокурорската колегия на ВСС ще проведе избор за директор на Националната следствена служба"}
{"url": "http://www.focus-news.net/news/2017/12/04/2463841/reuters-turtsiya-zayavi-che-ako-sasht-priznae-erusalim-za-stolitsa-na-izrael-shte-predizvika-nov-konflikt-v-blizkiya-iztok.html", "text": "Ако САЩ признае формално Ерусалим за столица на Израел ще предизвика катастрофа, която може да доведе до нов конфликт в Близкия Изток. Това заяви вицепремиера на Турция Бекир Боздаг в понеделник, предава Reuters.\r\nВ брифинг пред репортерите след среща на турския кабинет, Боздаг, съвместяващ и длъжността на говорител на правителството, заяви, че статутът на Ерусалим е определен чрез международни споразумения и запазването му е важно за мира в региона.\r\n„Статутът на Ерусалим и Храмовия хълм е определен от международни споразумения. Важно е той да се запази, за да бъде защитен мира в региона“, заяви той. „Ако бъде предприета още една стъпка и статутът се промени, това ще представлява голяма катастрофа“.Агенция „Фокус“ припомня:\r\nИзраел завзе Източен Ерусалим по време на „Шестдневната война“ между Израел и арабската коалиция, съставена от Египет, Йордания и Сирия през 1967 година. След това градът бе анексиран и обявен за столица на еврейската държава – ход, който не получи международна санкция. Палестинците искат Свещеният град да е столица на тяхна бъдеща държава.\r\nПрезидентът на САЩ Доналд Тръмп обеща, че ще премести американското посолство за Израел от Тел Авив в Ерусалим по време на предизборната кампания в САЩ през 2016 година, а в последните седмици все по-усилено се говори, че той е на път да го изпълни.\r\nПревод и редакция:", "date": "2017.12.04", "title": "Reuters: Турция заяви, че ако САЩ признае Ерусалим за столица на Израел ще предизвика нов конфликт в Близкия Изток"}
{"url": "http://www.focus-news.net/news/2017/12/04/2463842/npr-syoren-yakobsen-poslanik-na-daniya-vpechatlen-sam-ot-haskovo-izklyuchitelno-krasiv-grad-s-mnogo-dobri-perspektivi-za-razvitie.html", "text": "Впечатлен съм от Хасково, изключително красив град, с много добри перспективи за развитие. Това заяви Н.Пр. Сьорен Якобсен, посланик на Кралство Дания, при първата си неофициална среща с кмета на Хасково Добри Беливанов. Това съобщиха от пресцентъра на Община Хасково.\r\nНегово превъзходителство разказа, че е от няколко месеца посланик у нас, като преди това е бил  представител на Дания в Китай. По негови наблюдения много датски фирми се оттеглят от Китай и имат намерение да разкрият свои представителства в Европа. 15 компании имат представителство у нас. Посланикът и кметът коментираха, че е добре бизнесделегация да посети региона, за да види на място възможностите. Кметът презентира пред посланика идеята за създаване на бизнесзона в района на предоставеното от Министерството на отбраната на общината летище \"Узунджово\". \r\nОказа се, че посланикът е добре запознат с работата на хасковския диригент Михаил Делчев в Дания. Негово превъзходителство заяви, че е възхитен от изпълненията на хора за българки фолклор, ръководен от Делчев. Посланикът прояви интерес към Музея на тракийското изкуство в източните Родопи в село Александрово. Бъдещото европредседателство на България също бе тема на разговорите между Добри Беливанов и Сьорен Якобсен.\r\nНегово превъзходителство подари на кмета фотография на известен датски фотограф, а той му върна жеста с умалено копие на статуята на Св. Богородица с младенеца.", "date": "2017.12.04", "title": "Н.Пр. Сьорен Якобсен, посланик на Дания: Впечатлен съм от Хасково, изключително красив град, с много добри перспективи за развитие"}
{"url": "http://www.focus-news.net/news/2017/12/04/2463843/mvnr-na-rusiya-amerikanskite-medii-i-chuzhdestranni-agenti-nyama-da-badat-lisheni-ot-akreditatsiya-v-rusiya.html", "text": "Американските медии, които трябва да бъдат признати за чуждестранни агенти в Русия няма да бъдат лишени от акредитация от Министерството на външните работи на страната. Това заяви официалният представител на ведомството Мария Захарова по време на заседани на комитета на Държавната дума по въпросния регламент, предава ТАСС.\r\n„Искам изрично да подчертая, че в никакъв случай няма да лишим от акредитация представителите на американските медии, за които в момента става въпрос. Те ще могат спокойно и безпрепятствено да продължат да осъществяват журналистическа дейност на територията на Русия“, заяви Захарова.\r\nТя смята разглежданото в Държавната дума решение за ограничаване на достъпа на редица американски медии за напълно логично. Те ще получат статут на „чуждестранни агенти“. Външното ведомство настоява за закриване на достъпа на американски медии, финансирани от Държавния департамент на САЩ, до Държавната дума. „Решението е основано на това, че САЩ ограничи достъпа на телевизионния канал RT до Конгреса... Настояваме мерките да са огледални и в отговор на действията на американските власти“, обясни Захарова.\r\nПревод и редакция:", "date": "2017.12.04", "title": "МВнР на Русия: Американските медии и чуждестранни агенти няма да бъдат лишени от акредитация в Русия"}
{"url": "http://www.focus-news.net/news/2017/12/04/2463844/pazardzhik-dnevniyat-tsentar-za-detsa-i-mladezhi-s-uvrezhdaniya-daga-v-panagyurishte-otbelyazva-10-godini-ot-sazdavaneto-si.html", "text": "Дневният център за деца и младежи с увреждания „Дъга“ в Панагюрище отбелязва своята 10-та годишнина. Това съобщи за Радио „Фокус“ – Пазарджик Радка Костуркова от Община Панагюрище. Тя допълни, че по този повод са предвидени разнообразни събития. „Децата се срещнаха приятелите на социалната услуга. Срещата премина под мотото „Благодарим Ви, приятели!“. Поздрав по повод десетия юбилей на Центъра отправиха ученици от СУ „Нешо Бончев“. От 17:30 часа ще се проведе празничен съвет на бивши и настоящи служители на услугата и родители. Подредена е и изложба на детски рисунки „Светът през моите очи“ в Центъра“, допълни Костуркова. \r\nТя каза също, че на 6 декември 2017 година доброволци ще имат възможността да бъдат ментори на децата от Център „Дъга“. Инициативата „Стани ментор на дете от „Дъга“ за 1 ден“ ще се проведе от 10:30 часа до 14:30 часа. На 8 декември 2017 година децата и екипът от Дневния център за деца и младежи с увреждания „Дъга“ ще се срещнат с приятели в град Пловдив.\r\nВаня НИКОЛОВА", "date": "2017.12.04", "title": "Пазарджик: Дневният център за деца и младежи с увреждания „Дъга“ в Панагюрище отбелязва 10 години от създаването си"}
{"url": "http://www.focus-news.net/news/2017/12/04/2463845/ministrite-kiril-ananiev-i-valentin-radev-i-glavniyat-prokuror-sotir-tsatsarov-shte-dadat-savmesten-brifing-na-5-dekemvri.html", "text": "Утре, 5 декември, в 14.00 часа в сградата на МЗ (ет. 4) министърът на здравеопазването Кирил Ананиев, министърът на вътрешните работи Валентин Радев и главният прокурор на Р България Сотир Цацаров ще дадат съвместен брифинг относно предстоящи проверки, свързани с ефективното разходване на средства за болнична помощ от лечебните заведения. Това съобщиха от пресцентъра на Министерството на здравеопазването.", "date": "2017.12.04", "title": "Министрите Кирил Ананиев и Валентин Радев и главният прокурор Сотир Цацаров ще дадат съвместен брифинг на 5 декември"}
{"url": "http://www.focus-news.net/news/2017/12/04/2463846/sofiya-shofyorite-da-se-dvizhat-s-povisheno-vnimanie-v-tunel-vitinya-na-am-hemus-v-posoka-varna.html", "text": "Шофьорите да се движат с повишено внимание в тунел „Витиня“ на АМ „Хемус“ в посока Варна. Това съобщиха от пресцентъра на Агенция „Пътна инфраструктура“. Движението се осъществява в лявата лента поради ревизия в част от инсталациите.", "date": "2017.12.04", "title": "София: Шофьорите да се движат с повишено внимание в тунел „Витиня“ на АМ „Хемус“ в посока Варна"}
{"url": "http://www.focus-news.net/news/2017/12/04/2463847/d-r-kaloyan-metodiev-politolog-balgarskoto-predsedatelstvo-na-saveta-na-es-shte-bade-tezhko-otkam-organizatsionni-vazmozhnosti-vatreshno-politicheski-klimat-i-mezhdunarodna-situatsiya.html", "text": "Българското председателство на съвета на Европейския съюз (ЕС) ще бъде тежко откъм организационни възможности, вътрешно-политически климат и международна ситуация. Това каза в интервю за Радио „Фокус“ – Пирин д-р Калоян Методиев, политолог. По думите му това е така, не защото е някакво голямо предизвикателство, а защото подготовката за председателството е започнала с корупционни скандали. \r\n„Таяни дойде, микрофоните отказаха, той изля една плеяда суперлативи, а като се върна в Брюксел каза, че страната страда от корупция. Ето ви един тестов сценарий за предстоящите месеци. Като добавим и престараването на част от администрацията, идеята да се покажат колко много работят и колко са ценни – ето ви още един проблем. Липсата на модерни, оригинални и свежи идеи - също. Да не забравяме и усложнената международна обстановка в Европа и по границите й“, посочи още д-р Методиев. \r\nТой допълни, че към днешна дата България е стабилна на последното си място в Европейският съюз по развитие. „Това е стабилността на застоя. Вече ни трябва догонващ скок. Най-важното е елитът. Там е ключът към развитието. Условията ги имаме – членове сме на ЕС, на НАТО. Тоест - стабилността ни е даденост, но с нея правим това, което сме днес – влачим се, гърчим се, отлагаме историческия момент“, посочи д-р Методиев.\r\nЛивия НИНОВА", "date": "2017.12.04", "title": "Д-р Калоян Методиев, политолог: Българското председателство на съвета на ЕС ще бъде тежко откъм организационни възможности, вътрешно-политически климат и международна ситуация"}
{"url": "http://www.focus-news.net/news/2017/12/04/2463848/sofiya-speshen-remont-na-kanal-nalaga-zatvaryane-na-ul-dimitar-petkov.html", "text": "Екипи на „Софийска вода“ предприемат спешен ремонт на канализационно съоръжение по ул. „Димитър Петков“ от утре – 5 декември, съобщиха от пресцентъра на „Софийска вода“. Строителните дейности налагат затваряне на достъпа за автомобили по ул. „Димитър Петков“ в участъка от бул. „Тодор Александров“ до ул. „Пиротска“ в следващите 5 дни. На този етап до започване на същинските ремонтни работи, мястото е обезопасено и не представлява риск за минаващите по улицата. \r\n„Софийска вода“ актуализира информацията за планираните и извършваните дейности на обекта в реално време на виртуалния .", "date": "2017.12.04", "title": "София: Спешен ремонт на канал налага затваряне на ул. „Димитър Петков“"}
{"url": "http://www.focus-news.net/news/2017/12/04/2463849/the-telegraph-velikobritaniya-napravi-otstapki-po-vaprosa-za-irlandskata-granitsa-dyup-predupredi-che-nyama-da-prieme-sdelka-za-brekzit-razdelyashta-severna-irlandiya-ot-obedinenoto-kralstvo.html", "text": "Британското консервативно издание The Telegraph е получило информация, че Великобритания се е съгласила да направи отстъпки на Брюксел по въпроса за границата между Северна Ирландия (графство Ълстър) и Република Ирландия.\r\nЕвродепутатът избран от Белгия Филип Ламбертс заяви, че проектоспоразумението по ирландския въпрос, което е видял с очите си, предвижда оставяне на границите в сегашния пропускателен режим.\r\nОт своя страна Арлен Фостър, лидер на „Демократичната юнионистка партия“(ДЮП) предупреди, че партията няма да приеме никакви „разлики в регулациите“ между Северна Ирландия и останалата част от Обединеното кралство. Северноирландската партия е коалиционен партньор на Консервативната партия и без нейните гласове „Торите“\r\nще загубят крехкото си мнозинство.\r\nОт изданието коментират, че в Брюксел най-вероятно е постигната договорка за условията по  първата фаза от преговорите за Брекзит и новият кръг – за бъдещите търговски отношения между Великобритания и ЕС – ще започне през декември.\r\nДоналд Туск, председателят на Европейския съвет, заяви, че двете страни „се приближават“ до осъществяването на необходимия „прогрес“, за да може той да предложи продължаването на преговорите по въпросите за търговските отношения и транзитния период след Брекзит.\r\nТочно преди британския премиер Тереза Мей да пристигне в Брюксел за работния си обяд с председателя на Европейската комисия Жан-Клод Юнкер, Туск е провел телефонен разговор с премиера на Ирландия Лео Варадкар. Темата е била ирландската граница с Обединеното кралство и по-специално, как тя да бъде запазена в близко до сегашното си състояние.\r\nЗасилвайки слуховете за постигнат компромис по въпроса, Туск написа в Туитър:\r\n„Ето защо обичам понеделниците! Обнадежден съм след телефонния ми разговор с ирландския премиер за прогреса по ирландския въпрос около Брекзит. Приближаваме се към постигането на достатъчен прогрес преди срещата на върха на ЕС през декември“.\r\nПревод и редакция:", "date": "2017.12.04", "title": "The Telegraph: Великобритания направи отстъпки по въпроса за ирландската граница, ДЮП предупреди, че няма да приеме сделка за Брекзит, разделяща Северна Ирландия от Обединеното кралство"}
{"url": "http://www.focus-news.net/news/2017/12/04/2463850/plovdiv-rayonniyat-sad-ostavi-v-aresta-dvama-ot-trimata-obvineni-za-palezha-na-avtomobila-na-direktora-na-zatvora-v-grada.html", "text": "Районният съд в Пловдив остави в ареста двама от тримата мъже, обвинени за палежа на автомобила на директора на Пловдивския затвор, предаде репортер на Радио „Фокус”-Пловдив. Съдът прецени, че от събраните до момента доказателства, включително - свидетелски показания, както и обяснения на обвиняемия Цветелин Кюркчийски, е налице обосновано предположение за авторството на деянията, в които са обвинени тримата мъже. Деянията са тежки, умишлени, и за тях в Наказателния кодекс се предвижда „лишаване от свобода“. Според съдебния състав е налице и опасност при мярка за неотклонение, различна от „задържане под стража“, Илиян Сарийски и Александър Господинов да се укрият или да извършат друго престъпление, което се обосновава и от обремененото им съдебно минало, в което са търпели наказание „лишаване от свобода“ за престъпления, сходни с тези, за които са обвинени. По отношение на Цветелин Кюркчийски съдът прие доводите на прокуратурата, че няма опасност той да се укрие. Същият признава вината си и дава обяснения, спомагащи за разкриване на обективната истина, поради което съдът уважи искането на прокуратурата и наложи мярка за неотклонение „домашен арест“.\r\nОпределението не е окончателно и подлежи на протест и обжалване пред Окръжен съд – Пловдив на 12 декември 2017 г., от 15,30 часа.\r\nЦветана ТОНЧЕВА", "date": "2017.12.04", "title": "Пловдив: Районният съд остави в ареста двама от тримата обвинени за палежа на автомобила на директора на затвора в града"}
{"url": "http://www.focus-news.net/news/2017/12/04/2463851/sport-mohamed-salah-poluchi-nagradata-za-nay-dobar-futbolist-v-angliya-prez-noemvri.html", "text": "Нападателят на Ливърпул и египетски национал Мохамед Салах получи наградата за най-добър футболист в английската Висша лига през месец ноември. Той реализира 8 гола в 6 мача от първенството и това е накарало 54% от участниците в анкетата да го определят за Номер 1 за месеца. Втори остана Ашли Йънг от Манчестър Юнайтед, спечелил гласовете на 18% от гласувалите.", "date": "2017.12.04", "title": "Спорт: Мохамед Салах получи наградата за най-добър футболист в Англия през ноември"}
{"url": "http://www.focus-news.net/news/2017/12/04/2463852/zam-ministar-denitsa-nikolova-poluchi-ofitsialno-rulya-simvol-na-predsedatelstvoto-na-dunavskata-strategiya.html", "text": "Заместник-министърът на регионалното развитие и благоустройството и национален координатор за Дунавската стратегия Деница Николова прие от унгарския посланик Текла Харангозо руля, който е символ на Председателството й. Страната ни пое поста от Унгария през месец октомври т.г. за срок от една година. Това съобщиха от пресцентъра на Министерството на а регионалното развитие и благоустройството. Фокус на срещата между Деница Николова и Текла Харангозо бяха приоритетите на България за двете председателства през 2018 г. - на Съвета на ЕС и на Дунавската стратегия. \r\nЗам.-министър Николова подчерта, че страната ни поема голяма отговорност, тъй като предстоящият период е изключително важен за дискусиите по ключови за ЕС теми като многогодишната финансова рамка, европейската перспектива на Западните Балкани и др. Тя представи основните сфери на компетентност на министерството за Председателство на Съвета на ЕС през 2018 г., свързани с териториалното сближаване и градската политика, като изтъкна важността на полицентричния подход, който може да доведе до балансирано регионално развитие и условия за по-висок икономически ръст. \r\nЗаместник-министърът на регионалното развитие и благоустройството Деница Николова и унгарският посланик у нас Текла Харангозо се обединиха около мнението, че двустранният политически диалог и сътрудничеството между България и Унгария са на високо ниво. \r\nПосланикът на Унгария благодари специално и за голямата подкрепа, получена у нас от унгарския ултраспортист Пал Ющьош-Хидвеги, който направи пробег на цялата брегова ивица на Дунав, дълга близо 3000 км, за да промотира Дунавската стратегия и темата за опазването на околната среда.", "date": "2017.12.04", "title": "Зам.-министър Деница Николова получи официално руля - символ на Председателството на Дунавската стратегия"}
{"url": "http://www.focus-news.net/news/2017/12/04/2463853/veliko-tarnovo-obshtina-svishtov-se-predstavi-otlichno-vav-forum-za-predstavyane-na-sotsialnite-uslugi.html", "text": "На 28 ноември 2017 г., в община Белене се проведе форум за представяне на социалните услуги на четири общини –  Белене, Никопол, Левски и Свищов. Организатор на събитието беше Център за обществена подкрепа – град Белене и Национален алианс за социална отговорност /НАСО/, съобщиха от пресцентъра на Община Свищов. Основната тема на форума беше: „Партньорството между институциите, като гаранция за качествени социални услуги“. Община Свищов участва във форума по покана на Център за обществена подкрепа (ЦОП) – гр. Белене.\r\nРъководителят на Общинска служба „Социални дейности“ при община Свищов Анелия Димитрова, представи видовете социални услуги предоставяни в свищовска община, реализираните социални проекти и проектите в процес на изпълнение. Тя подчерта, че от страна на ръководството на община Свищов ръководителите и специалистите, работещи в социалните услуги, намират пълна подкрепа, разбиране и съдействие при реализиране на идеите си.\r\nНа форума, директорът на Центъра за обществена подкрепа Ася Михайлова презентира дейността на ЦОП – Свищов, предоставяните услуги за деца и семейства, и изградените междуинституционални връзки и партньорски взаимоотношения.\r\nПрезентирането на услугите в община Свищов предизвика овации и положителни коментари. Веселина Любомирова – експерт анализи и комуникации към НАСО отправи специални поздравления към центъра, а участниците направиха заявка за обмяна на опит.\r\nНа 29 ноември,  по електронната поща на ЦОП – Свищов е получено писмо, в което г-жа Любомирова още веднъж изразява чудесните си впечатления от работата на Центъра и презентацията за дейността. В писмото си тя кани директора на Центъра за обществена подкрепа Ася Михайлова да стане член на Националния алианс за социална отговорност /НАСО/.", "date": "2017.12.04", "title": "Велико Търново: Община Свищов се представи отлично във форум за представяне на социалните услуги"}
{"url": "http://www.focus-news.net/news/2017/12/04/2463854/smolyan-kmetat-nikolay-melemov-i-detsa-ot-detskite-gradini-zapaliha-zaedno-svetlinite-na-kolednata-elha-v-grada.html", "text": "Кметът на Смолян Николай Мелемов и деца от детските градини запалиха заедно светлините на коледната елха в града, предаде репортер на Радио „Фокус“ – Смолян. \"По традиция в началото на декември се събираме заедно да запалим светлините на елхата с надеждата, че тя ще донесе вълшебния дух във всички семейства и ще сбъдне нашите мечти\", каза Николай Мелемов пред десетките деца и родители, събрали се на амфитеатъра в центъра на града. Кметът на Смолян благодари на децата от детските градини „Буратино“, „Слънце“, „Синчец“, Родопчанче“ и Общинския детски комплекс за прекрасната програма, която представиха, и пожела с песните и танците на децата, вълшебният дух на Коледа завладее всички нас. Шестметровото изкуствено коледно дърво грейна пред очите на децата, а те получиха лакомства от Дядо Коледа. \r\nВ трите квартала на града ще има големи коледни дървета, а украсата по улиците в града също вече радва жителите и гостите на Смолян.\r\nНели ГЕРГЬОВСКА", "date": "2017.12.04", "title": "Смолян: Кметът Николай Мелемов и деца от детските градини запалиха заедно светлините на коледната елха в града"}
{"url": "http://www.focus-news.net/news/2017/12/04/2463855/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от - 2° до + 17°. Времето над страната е облачно. Слаб до умерен вятър духа в областите Бургас, Варна, Видин, Кюстендил, Кърджали, Монтана, Пазарджик, Перник, Плевен, Разград, Русе, Силистра, Смолян, Търговище, Хасково и Шумен. Дъжд вали в областите Бургас, Варна и Ямбол, както и в района на Паничково /обл. Пловдив/. Слаб сняг вали в района на проход „Шипка“ и Прохода на Републиката, Ихтиман /обл. София/, гр. Гурково /обл. Стара Загора/.\r\nПътните настилки в страната са предимно мокри, по усойните места заледени и обработени.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Троянски” - отворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът ІІІ-514: Движението по път ІІІ-514 Г. Оряховица – Арбанаси – В. Търново в участъка от км 46+485 до км 48+830 е ограничено, поради ремонтни дейности . \r\nОбходен маршрут: път VTR 1014 Арбанаси – Шереметя, път І-4 Шереметя – В. Търново и обратно. Срок до 20.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.04", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/04/2463856/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-na-9-dekemvri.html", "text": "Въвежда се временна организация на движението във връзка с провеждане на футболна среща на 9 декември, съобщиха от пресцентъра на Столична община. Забраняват се престоят и паркирането на пътни превозни средства, с  изключение на автомобилите на участниците в мероприятието, както следва:\r\nОт 00.00 часа до приключване на футболната среща на 9 декември при сектор „Г“ на Националния стадион „Васил Левски“.\r\nОт 12.00 часа до 20.00 часа на 9 декември на моста пред Националния стадион „Васил Левски“- 40 паркоместа.\r\nОт 16.30 часа на 9 декември до приключване на футболната среща , само при необходимост и по преценка на ръководството на СДВР ще се забранява влизането на пътни превозни средства в двете посоки по:\r\n-Ул. „Ген. Гурко“ между бул. „Васил Левски“ и бул. „Евлоги и Христо Георгиеви“;\r\n-Бул. „Евлоги  и Христо Георгиеви“ между пл. „Орлов мост“ и бул. „Черни връх“;\r\n-Бул. „Драган Цанков“ между бул. „Евлоги и Христо Георгиеви“ и бул. „Пейо К.Яворов“.", "date": "2017.12.04", "title": "София: Въвежда се временна организация на движението във връзка с провеждане на футболна среща на 9 декември"}
{"url": "http://www.focus-news.net/news/2017/12/04/2463857/sofiya-vazstanoveno-e-dvizhenieto-po-vsichki-lenti-ot-km-46-do-km-53-na-am-trakiya-v-posoka-stolitsata.html", "text": "Възстановено е движението по всички ленти от км 46 до км 53 на АМ \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2017.12.04", "title": "София: Възстановено е движението по всички ленти от км 46 до км 53 на АМ \"Тракия\" в посока столицата"}
{"url": "http://www.focus-news.net/news/2017/12/04/2463858/zam-ministar-valentin-yovev-nasochvame-sredstva-kam-vidinskite-uchilishta-za-da-se-zadarzhat-detsata-v-regiona.html", "text": "Насочваме средства към видинските училища, за да се задържат децата в региона, каза на пресконференция във Видин Валентин Йовев, заместник-министър на регионалното развитие и благоустройството, предаде репортер на Радио „Фокус“ – Видин. Той посети СУ „Цар Симеон Велики“ и ППМГ „Антим I“ във връзка с изпълнението на проекти за ремонти на двете училищни сгради и изграждане на спортни салони и басейн. Общата стойност на двата проекта е за близо 17 милиона лева и по тях ще бъде реновирана образователната инфраструктура на учебните заведения. \r\nВалентин Йовев посочи, че във Видинска област са влезли в сила пет кадастрални плана, изработени са и чакат одобрение още шест. През следващата година ще бъдат възложени за изработване кадастралните карти на с. Ружинци и още девет населени места. „Ще бъдат изработени кадастрални карти на селища, граничещи с международен път Е-79. Селищата са подбрани и планирани така, че да граничат с международния път, за да могат да се извършат отчуждителни процедури и парцеларни планове“, каза още зам.-министър Йовев.\r\nАнна ЛОЗАНОВА", "date": "2017.12.04", "title": "Зам.-министър Валентин Йовев: Насочваме средства към видинските училища, за да се задържат децата в региона"}
{"url": "http://www.focus-news.net/news/2017/12/04/2463859/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Повишена е опасността от падащи камъни по всички пътища в област Смолян. Това съобщиха за Радио „Фокус“ – Смолян от Областно пътно управление – Смолян. Пътищата в областта са проходими при зимни условия, настилките са мокри, на места заледени, но обработени. Времето е с разкъсана облачност, без валежи. Движението по пътя с. Арда – с. Горна Арда е ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна стена вследствие на валежите през събота и неделя, движението между селата Кошница и Могилица се осъществява в едната лента. Мястото е обозначено с пътни знаци. През деня не са получавани сигнали инциденти по републиканските пътища в областта.\r\nВ Смолян автомобилният трафик е интензивен в края на работния ден. Натоварено е движението по централните улици в града.\r\nНели ГЕРГЬОВСКА", "date": "2017.12.04", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2017/12/04/2463860/afp-tereza-mey-e-sigurna-v-pozitivniya-izhod-na-pregovorite-za-brekzit.html", "text": "Министър-председателят на Великобритания Тереза Мей заяви в понеделник, че продължава да е „сигурна“ в позитивния изход от преговорите за Брекзит тази седмица, въпреки че Великобритания и ЕС все още не са стигнали до съгласие, предава AFP.\r\n„Продължаваме да имаме различия по няколко въпроса и за тях ще се водят допълнителни преговори и консултации, но ще проведем още една среща преди края на тази седмица. Сигурна съм, че ще се стигне до позитивно разрешение“, заяви британският премиер пред репортери след края на работния обяд с председателя на Европейската комисия Жан-Клод Юнкер.\r\nПревод и редакция:", "date": "2017.12.04", "title": "AFP: Тереза Мей е „сигурна“ в позитивния изход на преговорите за Брекзит"}
{"url": "http://www.focus-news.net/news/2017/12/04/2463861/zhan-klod-yunker-ne-mozhem-da-stignem-do-palno-razbiratelstvo-za-brekzit.html", "text": "Председателят на Европейската комисия Жан-Клод Юнкер заяви, че Великобритания и Европейския съюз не са достигнали до „пълно разбирателство“ за условията на раздялата между страните, но това може да се случи по-късно тази седмица, предава AFP.\r\n“Въпреки всичките усилия и съществения напредък, направени от нашите екипи през последните няколко дни по оставащите въпроси, не успяхме да достигнем до пълно разбирателство днес“, заяви Юнкер пред репортерите след края на работния си обяд с премиера на Великобритания Тереза Мей.\r\nПревод и редакция:", "date": "2017.12.04", "title": "Жан-Клод Юнкер: Не можем да стигнем до пълно разбирателство за Брекзит"}
{"url": "http://www.focus-news.net/news/2017/12/04/2463862/aktsenti-v-sutreshniya-blok-dobro-utro-balgariya-na-5-dekemvri.html", "text": "След проверка на Агенцията по безопасност на храните стана ясно, че има значително разминаване в хранителните продукти, предлагани у нас и тези в страни от Западна Европа. На фона на разминаването в състава се забелязва и драстична разлика в цените в България и в страни като Германия и Австрия например. Как може проблемът да бъде трайно решен и кой ще понесе отговорността за здравето на българина? Тези и още въпроси ще коментираме с евродепутата от ЕНП/ГЕРБ Емил Радев. Липса на удобна инфраструктура, застрояване и цялостни лоши условия на живот предизвикаха недоволството на жителите на столичния квартал „Манастирски ливади“. Гражданите настояват и за нов устройствен план, който ясно да рамкира и изчисти нередностите и своеволията в района. Има ли и други квартали със сходни проблеми и кои са механизмите, по които проблемите на живущите в тези райони да бъде трайно решени? Отговорите ще потърсим от столичния кмет Йорданка Фандъкова. В Международния ден на доброволеца с Бистра Иванова, председател на „Мулти-култи“ колектив, бивш член на най-голямата доброволческа платформа у нас и носител на титлата „Доброволец на годината“ за 2011 г. ще коментираме какво означава да бъдеш доброволец, има ли необходимост от закон, рамкиращ тази дейност и как стои въпросът в други европейски страни. В минутите след 9.00 часа кореспондентът ни в Казанлък Славяна Гайдарова ще ни разкаже за нов метод – зоотерапия, който прилагат в работата си специалистите от Дневния център за деца с увреждания в Бузовград. Продължаваме и коледната тема, в духа на предстоящите празници, разкривайки ви как различни български градове се подготвят за тях. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Виктория Месробович.", "date": "2017.12.04", "title": "Акценти в сутрешния блок „Добро утро, България“ на 5 декември"}
{"url": "http://www.focus-news.net/news/2017/12/04/2463863/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението във връзка със заснемане на филм, съобщиха от пресцентъра на Столична община. Забраняват се престоят и паркирането на пътни превозни средства извън местата в режим на платено паркиране „служебен абонамент“  както следва :\r\n- От 17.00 часа до 20.00 часа на 13 декември пред вх. „Г“ бл. 243, ж.к. „Гоце Делчев“ – 2 паркоместа.\r\n- От 12.00 часа до 19.30 часа на 15 декември  на ул. „6-ти септември“  между ул. „Граф Игнатиев“ и ул. „Стефан Караджа“ – 10 паркоместа.", "date": "2017.12.04", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2017/12/04/2463864/inzh-doncho-atanasov-api-prioritet-na-pravitelstvoto-e-barzoto-razvitie-na-patnata-infrastruktura-v-napravlenieto-sofiya-vidin.html", "text": "Приоритет на правителството е бързото развитие на пътната инфраструктура в направлението София-Видин. Това каза на пресконференция във Видин инж. Дончо Атанасов, председател на УС на Агенция „Пътна инфраструктура“, предаде репортер на Радио „Фокус“ – Видин. Той посочи, че през 2018 г. Агенция „Пътна инфраструктура“ е готова да стартира поръчките за избор на изпълнител и надзор в отсечките Видин-Ружинци и Мездра-Ботевград и в рамките на 2018 г. това да се случи, като посочи, че държавата трябва да отдели огромен финансов ресурс. „Всички други подстъпи към Видин в направлението София-Видин през 2018 г. ще бъдат реновирани, включително и Видин – Кула – Връшка чука заради свлачището там“, каза инж.Атанасов. Затруднения при ремонтирането на път II-11 Видин – Лом предизвиква тежкото свлачище край Урсое, но и този 8-километров участък ще бъде реновиран, като впоследствие през пролетта ще се прецени какво е състоянието му след зимата и предприетите мерки. През 2018 г. ще бъде ремонтиран и пътят от Монтана за Белоградчик. Ще започне и ремонтът на пътя Костинброд – Превала, който е част от пътя Монтана – София през прохода Петрохан.\r\nАнна ЛОЗАНОВА", "date": "2017.12.04", "title": "Инж. Дончо Атанасов, АПИ: Приоритет на правителството е бързото развитие на пътната инфраструктура в направлението София-Видин"}
{"url": "http://www.focus-news.net/news/2017/12/04/2463865/velikobritaniya-i-evropeyskiya-sayuz-ne-uspyaha-da-postignat-sporazumenie-za-brekzit-obzor.html", "text": "Великобритания не успя да постигне споразумение с Европейския съюз за преминаваме към следващия кръг от преговорите за Брекзит, по въпроса за бъдещите търговски отношения и транзитния период след развода. Това се разбра от заявленията, направени по време на съвместна пресконференция на британският премиер Тереза Мей и председателят на Европейската комисия Жан-Клод Юнкер, след проведения работен обяд между тях.\r\nМей заяви, че е постигнат съществен прогрес в преговорите, но по „няколко въпроса“ са останали различия. Все пак тя продължава да е „сигурна в позитивния изход от разговорите“, когато те бъдат продължени по-късно тази седмица и че те ще бъдат финализирани преди срещата на върха на ЕС, предстояща след 10 дни.\r\nОт своя страна Юнкер потвърди, че страните „не са успели да достигнат до пълно разбирателство“, въпреки „всички усилия“ на страните, но според него това „не е провал“ и той също продължава да е сигурен, че „може да бъде достигнат достатъчен прогрес“ преди декемврийската среща на върха на ЕС. \r\nПо-рано белгийския евродепутат Филип Ламертс съобщи, че Великобритания е направила съществени отстъпки по въпроса за ирландската граница, но не даде повече подробности. Това предизвика реакция от коалиционния партньор на оглавяваната от Мей Консервативна партия – „Демократичната юнионистка партия“(ДЮП) на Северна Ирландия, крепяща мнозинството на правителството на „Торите“ в Лондон. Лидерът на партията Арлен Фостър предупреди, че тя няма да приеме „различия в регулациите“ между Северна Ирландия и останалата част от Обединеното кралство.\r\nРедакция:", "date": "2017.12.04", "title": "Великобритания и Европейския съюз не успяха да постигнат споразумение за Брекзит (ОБЗОР)"}
{"url": "http://www.focus-news.net/news/2017/12/04/2463866/sport-vandali-schupiha-statuyata-na-leo-mesi-v-buenos-ayres-za-vtori-pat-tazi-godina.html", "text": "Статуята на футболиста на Барселона и националния отбор на Аржентина Лео Меси в столицата на родината му – Буенос Айрес – стана обект на вандализъм за втори път тази година. Хулиганите са счупили долната част на бронзовата отливка, докато в началото на януари беше потрошена цялата горна част. Монументът бе поставен през лятото на 2016 година в рамките на кампания, целяща да покаже важността на Меси за националния отбор на Аржентина, тъй като той е недолюбван от местните привърженици на футбола, поставящи божествен статут на легендата Диего Армандо Марадона, давайки му прякора – „Диос“.", "date": "2017.12.04", "title": "Спорт: Вандали счупиха статуята на Лео Меси в Буенос Айрес за втори път тази година"}
{"url": "http://www.focus-news.net/news/2017/12/04/2463867/burgas-angliyskiyat-pisatel-kristofar-bakston-shte-se-sreshtne-s-chitateli-v-grada-na-7-dekemvri.html", "text": "Английският писател Кристофър Бъкстон ще се срещне с читатели в Бургас, съобщиха от пресцентъра на Община Бургас. Като част от общинската Никулденска празнична програма, влюбеният от 40 години в Бургас английски писател Кристофър Бъкстон ще разкаже за своите паметни бургаски срещи и впечатления, както и за прототипите на някои герои в неговите романи.\r\nСрещата с читателите се организира от Община Бургас, Читалище \"Фар 1946 г.\" и Издателска къща \"Знаци\". Тя ще се състои на 7 декември (четвъртък) от 17.00 часа в зала \"Петя Дубарова\" на Културен център \"Морско казино\". \r\nКристофър Бъкстон е смятан за един от най-добрите преводачи от български на английски език: \"На изток от рая\" на Изабела Шопова, \"Бъди ми приятел\" на Юлия Спиридонова, \"Мисия Лондон\" на Алек Попов, \"Вътрешната стая\" на Керана Ангелова. Преводът му на част от книгата \"Възвишение\" на Милен Русков беше представен в Европейския съюз и авторът получи наградата на ЕС за 2014 г. \r\nПрез 2016 година излиза сборникът му от преводи на класическа българска поезия на английски. В него са включени стихове на Димчо Дебелянов, Христо Ботев, Иван Вазов, Славейков, Дора Габе и др. \r\nСамият той е автор на романите \"Далече от Дунава\" (2006, 2017), \"Прудънс и червеният Барон\" (2008); \"Радослава и викингският принц\" (2011), \"Завръщане\" (2017) и на детската книга \"Седемте палавници и властната принцеса\" (2014) - преведени на български език.\r\nОт много години Кристофър Бъкстон е член на Управителния съвет на Британско-Българското общество във Великобритания, негов зам.-председател и отговорен редактор на изданието на обществото.\r\nВ резултат на работата му за по-добро разбирателство на твърде непознатата, но богата българска история и култура във Великобритания, през 2015 година Кристофър получава орден от Министерство на културата на Република България.\r\nВ навечерието на отпечатването на култовия роман \"Завръщане\" на български език, авторът му оповести възторжено, че е издържал изпита по български език за получаване на българско гражданство.\r\n\"Каква знакова синхроничност - пише д-р Добрина Топалова - с последния си роман Кристофър Бъкстон повече от всякога провокира българския читател да асоциира текста му с българската повествователна традиция, да схваща разказвача като български автор - с европейския контекст на изображението, но и с тънка чувствителност за българския корен, за цялата сложност и нееднозначност на европейския диалог между Запада и Балканите. В този смисъл има нещо иронично, съвсем в духа на Кристофър Бъкстон, в тази синхрония на събитията, защото с романа си той вече издържа теста за българско гражданство, издържа го и като човек, проникнал с любов и разбиране в българския свят, и като творец, продължаващ българската литературна традиция в жанра на историческия роман.\".", "date": "2017.12.04", "title": "Бургас: Английският писател Кристофър Бъкстон ще се срещне с читатели в града на 7 декември"}
{"url": "http://www.focus-news.net/news/2017/12/04/2463868/toplofikatsiya-sofiya-oproverga-informatsiya-za-zavisheni-smetki-za-parno-v-blok-v-kv-lozenets.html", "text": "„Топлофикация София“ опроверга информация за завишени сметки за парно в бл. 119 в кв. „Лозенец“. Това се посочва в позиция на дружеството. \"Фокус\" публикува позицията без редакторска намеса:", "date": "2017.12.04", "title": "„Топлофикация София“ опроверга информация за завишени сметки за парно в блок в кв. „Лозенец“"}
{"url": "http://www.focus-news.net/news/2017/12/04/2463869/premierat-boyko-borisov-i-predsedatelyat-na-avstriyskata-narodna-partiya-sebastian-kurts-provedoha-telefonen-razgovor.html", "text": "Премиерът Бойко Борисов проведе телефонен разговор с министъра на външните работи на Австрия и председател на спечелилата парламентарните избори Австрийска народна партия Себастиан Курц, съобщиха от правителствената информационна служба. Борисов и Курц, който е натоварен да състави правителство и се очаква да поеме канцлерския пост до седмици, обсъдиха възможностите за по-силно партньорство и сътрудничество между България и Австрия, както и предизвикателствата в рамките на Европейския съюз.\r\nВ контекста на председателство на Съвета на ЕС, което веднага след България ще бъде поето от Австрия, двамата обсъдиха теми, свързани с бъдещите процеси и реформи в общността. „Фактът, че председателствата на двете държави са едно след друго, дава голям шанс за постигане на по-добри резултати“, подчерта Себастиан Курц. Премиерът Борисов използва възможността да го запознае с предстоящата среща на върха на тема „Западни Балкани“ в София, която ще се проведе през май, в рамките на Българското председателство. Двамата лидери поясниха, че ще обединят усилията си за Западните Балкани и изразиха убеждение, че заедно в рамките на една година България и Австрия ще допринесат за постигане на голяма крачка напред в развитието на региона. В това число по-добра свързаност и трайни резултати по европейския път на държавите от Западните Балкани.\r\nКурц отправи покана към Борисов да бъде негов пръв официален гост във Виена на 1 януари, а българският премиер подчерта, че го очаква като колега в Европейския съвет.", "date": "2017.12.04", "title": "Премиерът Бойко Борисов и председателят на Австрийската народна партия Себастиан Курц проведоха телефонен разговор"}
{"url": "http://www.focus-news.net/news/2017/12/04/2463870/ria-novosti-siriyskata-opozitsiya-predstavi-proekt-za-unitarna-darzhava-sastavena-ot-14-regiona.html", "text": "Сирийската опозиция, участваща в „астанинската площадка“ на преговорите за разрешаване на кризата в Сирия, представи проект за бъдеща конституция на Сирия, предиждащ държавата да остане унитарна (единна), с териториална организация базирана на принципа на автономията, предава РИА Новости, получила информацията от запознати  с въпроса източници.\r\nПо-рано, лидерът на „астанинската платформа“ Ранда Касис съобщи, че до конгреса за Сирийски национален диалог в Сочи, предстоящ в началото на 2018 година, те имат намерение да запознаят с проекта и руското ръководство.\r\nПредложенията предвиждат разделянето на страната на региони с разширени пълномощия, имащи собствени парламенти и правителства. Концепцията на Касис, съставена с участието на френски експерти по конституционно право, включва 14 региона, чиито граници ще се различават от тези на сегашните провинции и ще съответстват на националните малцинства в Сирия – кюрди, асирийци, алевити и други. Официалният език ще остане арабския, но в регионите ще бъде възможно използването на местни езици, например, кюрдски.\r\nСъздателите на проекта предлагат двукамарен парламент, състоящ се от палата на представителите и Сенат, в който ще влиза, като постоянен представител, бившия президент на страната.\r\nПревод и редакция:", "date": "2017.12.04", "title": "РИА Новости: Сирийската опозиция представи проект за унитарна държава, съставена от 14 региона"}
{"url": "http://www.focus-news.net/news/2017/12/04/2463871/daniela-kubinska-kmet-na-s-mugla-ostava-v-sila-chastichnoto-bedstveno-polozhenie-v-seloto.html", "text": "Остава в сила частичното бедствено положение в с. Мугла. Това съобщи в предаването „Това е България“ на Радио „Фокус“ кметът на населеното място Даниела Кубинска. Тя коментира, че селото попада в частично откъснатите региони в община Смолян, но няма бедстващи хора. „Пътят към селото е затруднен, аз днес, също бях на обход по него. Има много срутвания, свлачища и ще отнеме няколко дни движението да бъде възстановено. При проливни дъждове редовно имаме проблеми със свлачища, скални маси. При дъжда, който се изсипа тези дни, беше естествено да се случи“, коментира Даниела Кубинска. Тя изрази надежда, че пътят между селата Мугла и Тешал ще бъде ремонтиран, за да стане алтернатива при подобни ситуации.", "date": "2017.12.04", "title": "Даниела Кубинска, кмет на с. Мугла: Остава в сила частичното бедствено положение в селото"}
{"url": "http://www.focus-news.net/news/2017/12/04/2463872/predsedatelyat-na-komisiyata-po-vanshna-politika-v-ns-dzhema-grozdanova-uchastva-v-sreshta-na-parlamentarnite-grupi-ot-enp-v-bryuksel.html", "text": "Председателят на Комисията по външна политика в Народното събрание Джема Грозданова участва в редовната среща на върха на парламентарните групи от ЕНП в Брюксел, съобщиха от пресцентъра на ПП ГЕРБ. В Европейския парламент представители на националните парламенти обсъждаха начини за справяне с кризите, пред които сега е изправен Европейският съюз. Срещата се провежда буквално дни преди България да поеме ротационното председателство на Съвета на ЕС, а Джема Грозданова очерта общите теми, по които усилено ще работи българското председателство:\r\n\"Темите, които са на дневен ред в момента и ще бъдат и по време на Българското председателство на Съвета на ЕС, а именно Европейската система за отбрана, Икономическият и паричен съюз и Брекзит, ще бъдат в основата на дебата за Бъдещето на Европа. И трите теми изискват политически решения, които ще предопределят посоката на ЕС - да правим \"по-малко, но по-ефективно\" или да продължим както до сега\", каза Грозданова.\r\nСпоред нея тенденцията е цялостно да се преформатира начина на работа на европейските институции и да се акцентира на по-малко секторни политики: \"Доказателство за това е голямата ангажираност на ЕК и ЕП с темата за Европейския фонд за отбрана и PESCO - проектен механизъм за отбрана, целящ общ европейски отговор на кризите с по- малко разходи. България подписа нотификацията за PESCO, въпросът е ще успеем ли да се включим ефективно в този процес. И дали този нов вид интеграция в сферата на отбраната ще работи в посока единен ЕС или ще задълбочи различията ядро - периферия и държави в и извън еврозоната\", каза още председателят на Комисията по външна политика Джема Грозданова.", "date": "2017.12.04", "title": "Председателят на Комисията по външна политика в НС Джема Грозданова участва в среща на парламентарните групи от ЕНП в Брюксел"}
{"url": "http://www.focus-news.net/news/2017/12/04/2463873/zam-ministar-georg-georgiev-shte-rabotya-aktivno-za-populyariziraneto-na-balgarskite-stoki-i-uslugi-v-kanada.html", "text": "Ще работя активно за популяризирането на българските стоки и услуги в Канада. Приоритет за нас е да увеличим двустранния търговски стокообмен във всички области от взаимен интерес. Това заяви заместник-министърът на външните работи Георг Георгиев пред ръководството на Канадско-българската бизнес мрежа (Canada-Bulgaria Business Network - CBBN), с които се срещна в Торонто на 3 декември. Той е на работно посещение в Канада, което ще продължи до 6 декември. Това съобщиха от пресцентъра на МВнР.\r\nПред представителите на бизнеса заместник-министър Георгиев заяви, че в икономическата сфера съществува значителен неоползотворен потенциал, който трябва да бъде реализиран. В рамките на срещата той пое ангажимент да работи за организирането на ежегодно изложение на български продукти и услуги в Канада по примера на българо-канадския бизнес форум \"Защо Канада?\", който се проведе през ноември в София.   \r\n„Всеобхватното икономическо и търговско споразумение между ЕС и Канада създава нова, по-благоприятна политическа, правна и икономическа рамка за задълбочаване на сътрудничеството между Брюксел и Отава, но разкрива и много нови възможности в двустранен план, от които трябва да се възползваме максимално“, подчерта Георг Георгиев пред представителите на бизнеса. Според него освен възможностите на СЕТА, за да се насърчи износът на българска продукция в Канада е необходимо да се изградят и работещи платформи за популяризирането й.", "date": "2017.12.04", "title": "Зам.-министър Георг Георгиев: Ще работя активно за популяризирането на българските стоки и услуги в Канада"}
{"url": "http://www.focus-news.net/news/2017/12/04/2463874/zetyat-na-donald-tramp-dzhared-kashnar-tramp-prodalzhava-da-se-dvoumi-dali-da-priznae-formalno-erusalim-za-stolitsa-na-izrael.html", "text": "Президентът на САЩ Доналд Тръмп все още не е взел крайно решение дали да признае официално Ерусалим за столица на Израел. Това заяви неговият зет (съпруг на Иванка Тръмп) и съветник Джаред Къшнър, предава Reuters.\r\n“Той все още оценява много различни факти и чак, след като го направи, ще обяви решението си. Той ще е този, който ще ви го каже, не аз“, заяви Къшнър по време на ежегодна конференция за политиката на САЩ в региона на Близкия Изток, организирана от вашингтонгски „тинк-танк“.\r\nАгенция „Фокус“ припомня:\r\nПредполага се, че евреинът Джаред Къшнър е в основата на идеята на Тръмп да премести посолството на САЩ от Тел Авив в Ерусалим – формален акт, който би означавал официалното признаване на Свещения град за столица на Израел и удар по амбициите на палестинците за създаване на собствена държава. \r\nРедица мюсюлмански страни вече предупредиха американската администрация, че подобен ход може да доведе до нов въоръжен конфликт в региона.\r\nПревод и редакция:", "date": "2017.12.04", "title": "Зетят на Доналд Тръмп – Джаред Къшнър: Тръмп продължава да се двоуми дали да признае формално Ерусалим за столица на Израел"}
{"url": "http://www.focus-news.net/news/2017/12/04/2463875/ministar-nikolina-angelkova-sauditska-arabiya-ima-interes-da-investira-i-v-balneo-i-spa-turizma.html", "text": "Саудитска Арабия има сериозен интерес от инвестиции не само към петзведни хотели в България, но към възможностите за вложения в балнео- и СПА туризма у нас. Това заяви министърът на туризма Николина Ангелкова в  предаването \"Лице в лице” по бТВ, съобщиха от пресцентъра на министерството. Тя коментира посещението на правителствената делегация начело с премиера Бойко Борисов в Кралство Саудитска Арабия, което се състоя в края на миналия месец. „Домакините проявиха голям интерес към лечебните свойства на минералната вода в България, останаха много впечатлени от това, че сме на второ място в Европа по ресурс на минерални води“, допълни министър Ангелкова, която проведе работна среща в Рияд с Негово Кралско Височество Султан бин Салман бин Абдулазиз Ал Сауд, принц на Кралство Саудитска Арабия и председател на Комисията по туризъм и национално наследство на държавата. \r\nПо време на разговорите министър Ангелкова е представила пред принца на Саудитска Арабия Картата на инвестиционните проекти в туризма в България. На нейна база двамата са обсъдили конкретните възможности за инвестиции. „Това, което успяхме да договорим, е възможността да се построят петзвездни хотели в България на сериозни международни брандове, от които страната ни има нужда, за да се привлекат по-висок ранг туристи. Следващата година ще посетя Саудитска Арабия и конкретно на базата на инвестиционната карта ще бъдат набелязани и конкретните инвестиции“, каза министърът на туризма и подчерта, че най-интересни като места за вложения са били очертани София, Черноморието и зимните курорти в страната ни. Тя обясни, че по време на срещата в Саудитска Арабия е събудила голям интерес и темата за културата и историята на България. „Впечатли ги това, че сме създали културно-исторически маршрути, че могат да се съчетаят с почивката на туристите“, допълни министър Ангелкова. Принцът на Саудитска Арабия е поел ангажимента да посети България в края на следващата година. Той е бил поканен от министър Ангелкова да се включи в Международния конгрес на световните цивилизации и древните маршрути към СОТ. Форумът ще се проведе в България между 14 и 16 ноември 2018 г. Надявам се точно тогава да обявим и конкретно мястото и бранда на хотела, които ще се изгради, допълни тя. \r\nНа въпрос каква е позицията на министерството за изграждането на втори лифт в Банско министър Ангелкова отговори, че институцията подкрепя втори лифт, но според всички изисквания на закона. Освен това трябва да има заявено инвестиционно намерение, което също трябва да премине през предвидените нормативни процедури.  \r\n„Нямаме противоречия с вицепремиера. Между нас няма спор, ние работим добре в коалицията, имаме различни мнения, но това е напълно нормално.“ Така министър Ангелкова коментира запитването за отношенията й с заместник министър-председателя Валери Симеонов. Тя заяви, че време на обществена дискусия за промените в Закона за устройството на Черноморското крайбрежие са били поканени признати в туристическия бранш организации, техните позиции са можели да се чуят от всеки, тъй като обсъждането е било предавано на живо през цялото време. „На дискусията стана ясно, че всички искат да има ред и незаконните обекти да бъдат премахнати, но браншът не подкрепя пълната им забрана“, допълни министър Ангелкова.", "date": "2017.12.04", "title": "Министър Николина Ангелкова: Саудитска Арабия има интерес да инвестира и в балнео- и СПА туризма"}
{"url": "http://www.focus-news.net/news/2017/12/04/2463876/darzhavniyat-glava-rumen-radev-kohezionnata-politika-ne-e-prosto-transfer-na-sredstva-a-faktor-za-politicheska-i-sotsialna-stabilnost-v-evropa.html", "text": "Кохезионната политика не е просто трансфер на средства, а фактор за политическа и социална стабилност на целия континент. Тя може да облекчи икономическата имиграция в богатите страни и демографската криза в по-слабо развитите европейски държави. Това заяви президентът Румен Радев пред журналисти в Париж, след като проведе в Елисейския дворец среща с президента на Френската република Еманюел Макрон, съобщиха от прессекретариата на държавния глава. Българският държавен глава е на работно посещение във Франция по покана на своя френски колега. \r\nЗа да имаме ефективна Кохезионна политика, трябва да има ефикасни мерки за борба с корупцията. Формалните доклади не вършат работа, подчерта още Румен Радев и добави, че за това са необходими реални мерки. „Утре ми предстои среща с френския бизнес, на която ще обсъдим и условията за привличане на френски инвестиции в България“, посочи президентът. \r\nПо думите на държавния глава провеждането на втора среща на ниво държавни глави, в рамките на четири месеца, е свидетелство за общата воля за засилено партньорство между България и Франция. „Изказах подкрепа за визионерския подход на френския президент към проблемите на Европа и му благодарих за подкрепата да основем в България клон на френското Национално училище за администрация за района на Югоизточна Европа, заяви Румен Радев. Държавният глава отбеляза и подкрепата на френската страна за създаване у нас на Международен изследователски, научен и лечебен център с технология от ЦЕРН, който може да се превърне в пример за европейска интеграция в нашия регион. \r\nИзграждането на реални отбранителни способности на Обединена Европа е необходимост, без които тя ще бъде непълноценен актьор на световната сцена, посочи още държавният глава и добави, че България разполага с немалък производствен и научен потенциал в отбранителната сфера, който трябва да намери място в общата европейска отбрана. \r\nДвамата президенти подчертаха и нуждата от европейска солидарност пред външните предизвикателства за ЕС като миграцията и тероризма. „Приемането на България в Шенген е важен фактор за допринасяне на повишаване на сигурността в Европа, защото сигурността на всеки европейски гражданин започва от сигурността на външните граници и България е такава граница“, категоричен беше Румен Радев и призова Европа да действа солидарно в защита на своята демокрация.  \r\nЕвропейската перспектива на държавите от Западните Балкани в светлината на Българското председателство на Съвета на ЕС, също е била сред темите на разговора между двамата президенти, стана ясно от думите на Румен Радев. \r\nПрезидентът Еманюел Макрон изрази желание за развитие на  двустранните отношения между България и Франция и постигането на резултати в три области. „Имаме общи перспективи по отношение на отбраната, икономическото сътрудничество и образованието, за които ще работим заедно”, посочи той. \r\nПрезидентът Макрон определи България и като важен партньор по отношение на дневния ред на Европейския съюз и изрази подкрепата си за предстоящото председателство на нашата страна на Съвета на ЕС. ”По време на Българското председателство се надявам да постигнем конкретен напредък за сътрудничеството на страните членки на ЕС по отношение на висшето образование в европейските университети”, каза още президентът Макрон.", "date": "2017.12.04", "title": "Държавният глава Румен Радев: Кохезионната политика не е просто трансфер на средства, а фактор за политическа и социална стабилност в Европа"}
{"url": "http://www.focus-news.net/news/2017/12/04/2463877/smolyan-zapaliha-svetlinite-na-kolednata-elha-v-grada.html", "text": "Кметът Николай Мелемов и малчугани от детските градини запалиха тази вечер светлините на шестметровата коледна елха на амфитеатъра на Новия център в Смолян, съобщиха от пресцентъра на Община Смолян. Красивата украса грейна и в трите квартала на града.\r\n„По традиция в началото на декември се събираме и светваме светлината на нашата елха с надеждата, че тя ще понесе вълшебния дух във всички семейства и ще сбъдне всички наши мечти. Благодаря на децата от „Родопчанче”, „Синчец”, „Буратино”, „Слънце” и артистите от ОДК за прекрасната програма. Нека с техните песни и танци вълшебния дух на Коледа да завладее всички нас. Пожелавам на всички здраве и щастие, а на децата да са много послушни и да получат много подаръци”, каза в поздрава си градоначалникът. За изненада на малчуганите пристигна и дядо Коледа, който ги поздрави и им донесе подаръци. Усмивките грееха по лицата на палавниците, които чакат нетърпеливо тези празници. За да зарадва най-малките жители на Смолян, Мелемов за поредна година реши средствата от поздравителни картички да се използват за купуване на подаръци.\r\nЗа коледното настроение, с невероятните си изпълнения, допринесоха и дечицата от детските градини „Синчец”, „Слънце” , „Буратино”, „Родопчанче” и талантите от Обединения детски комплекс. \r\nСъбитието, свързано с паленето светлините на градската елха, се превърна и в празник за малчуганите.", "date": "2017.12.04", "title": "Смолян: Запалиха светлините на коледната елха в града"}
{"url": "http://www.focus-news.net/news/2017/12/04/2463878/predstoyashti-sabitiya-v-stranata-za-5-dekemvri-agentsiya-fokus.html", "text": "***\r\nВ 14.00 часа в сградата на МЗ, министърът на здравеопазването Кирил Ананиев, министърът на вътрешните работи Валентин Радев и главният прокурор на Р България Сотир Цацаров ще дадат съвместен брифинг относно предстоящи проверки, свързани с ефективното разходване на средства за болнична помощ от лечебните заведения. \r\n***\r\nОт 09.30 часа ще се състои заседание на Съдийската колегия на Висшия съдебен съвет.\r\n***\r\nОт 09.30 часа в Институт за исторически изследвания – БАН, тържествено ще  бъде отбелязана 70-годишнината от създаването на Института. В рамките на събитието в Големия салон на БАН ще се проведе научна конференция „Историческата наука пред съвременните предизвикателства“, а във фоайето на БАН ще бъде открита документална изложба „70 години живяна история“.\r\n***\r\nОт 09.30 часа ХVI състав на Специализирания наказателен съд ще гледа делото срещу Иво И., Валентин Х., Янко Ж. и др. за организиране и ръководене на организирана престъпна група. \r\n***\r\nОт 10.00 часа XV състав на Специализирания наказателен съд ще се гледа делото срещу Иван Р., Димитър К. и Георги Г. за организиране и ръководене на организирана престъпна група. \r\n***\r\nОт 10.00 часа XIV състав на Специализирания наказателен съд ще се гледа делото срещу Цветомил П. за организиране и ръководене на организирана престъпна група. \r\n***\r\nОт 10.00 часа 7 състав на СГС ще гледа делото срещу зъболекар Валентин П. и др. обвинени за лишаване от живот при професионална непредпазливост.\r\n***\r\nОт 10.00 часа 1 състав на СГС ще гледа делото срещу Люба П. от Районен съд-Раднево (ГЛ.VIII. Престъпления против дейността на държани органи и обществени организации).\r\n***\r\nОт 10.00 часа 5 състав на СГС ще гледа делото срещу Пламен Х. (охранителят, обвинен, че е намушкал 19-годишен младеж в МОЛ, чл.115 НК)\r\n***\r\nОт 10.30 часа XVIII състав на Специализирания наказателен съд ще гледа делото срещу Маркс Б., Боян З. и Христо Ч. за организиране и ръководене на организирана престъпна група, създадена с цел разпространение на наркотични вещества. \r\n***\r\nОт 10.30 часа в „София Хотел Балкан“ ще се състои годишен форум за представяне на напредъка по ОП „Наука и образование за интелигентен растеж“ 2014-2020 г. Изпълнителният директор на ИА „Оперативна програма „Наука и образование за интелигентен растеж“ Кирил Гератлиев ще даде брифинг за представителите на медиите от 12.40 часа в зала „Сердика“ на София хотел Балкан .\r\n***\r\nОт 10.30 часа в НУЛЦ на БЧК, по повод Международния ден на доброволеца Българският младежки Червен кръст ще демонстрира силата на доброволчеството в една от най-тежките и мащабни кризи – в ситуация на бедствие с множество пострадали. \r\n***\r\nОт 11.00 часа в Националния дворец на децата ще бъдат наградени финалистите в изложбата на детски рисунки „С очите си видях бедата“. \r\n***\r\nОт 11.00 часа в Голяма зала на Министерство на икономиката, президентът на Европейската организация за защита на потребителите (BEUC) Орян Бринкман ще връчи на заместник-министъра на икономиката Александър Манолев Меморандум с приоритетите на организацията за Българското председателство на съвета на ЕС.\r\n***\r\nОт 11.00 часа в Национален музей „Земята и хората“ ще бъде отбелязан Световния Ден на почвата. \r\n***\r\nОт 11.00 часа IX състав на Специализирания наказателен съд ще гледа делото срещу Атанас П., Веселин М., Николай Н. и Чавдар Н. за образуване и ръководене на организирана престъпна група. \r\n***\r\nОт 11.00 часа в Националния пресклуб на БТА, Експертен клуб за икономика и политика /ЕКИП/ ще даде пресконференция на тема „Прогенерична политика за по-ниски домакински и публични разходи за лекарства“. \r\n***\r\nОт 12.00 часа в Националния пресклуб на БТА, ПП „Зелените” и Фондация за околна среда и земеделие ще дадат брифинг на тема „Ядрената „мъгла“ в България“. \r\n***\r\nОт 13.00 часа IV състав на Специализирания наказателен съд ще гледа делото срещу Бехчет А., Емил Б., Събин З. и др. за образуване и ръководене на организирана престъпна група. \r\n***\r\nОт 13.00 часа в залата на VII етаж в Министерството на образованието и науката (МОН) ще бъдат представени резултатите от международното изследване PIRLS, което има за цел да провери четивната грамотност на учениците в четвърти клас. Влизането в сградата ще става от служебния вход на МОН.\r\n***\r\nОт 13.00 часа в зала „София“ в „Гранд хотел София“ ще се състои Национална кръгла маса на тема „Мерки за безопасен транспорт и транспортните политики на общините и държавата при възлагането на обществен превоз на пътници“. \r\n***\r\nОт 13.00 часа 21 състав на СГС ще гледа делото срещу Герман К. )чл. 116 НК).\r\n***\r\nОт 13.00 часа 28 състав на СГС ще гледа делото срещу Евгени И. и Петър С. (бивши агенти от ДАНС, чл. 357 НК). \r\n***\r\n14.00 часа на площад „Гарибални“, вестник „Свободно слово“ и Българска национално-радикална партия организират почитане 100-годпнината от рождението на Илия Минев. \r\n***\r\nОт 14.00 часа V състав на Специализирания наказателен съд ще гледа делото срещу Петър С., Боян Т., Бисер И. и Бранимир С. за организиране и ръководене на престъпна група – чл. 321, чл. 321А НК. \r\n***\r\nОт 15.30 часа XVI състав на Специализирания наказателен съд ще гледа делото срещу Иван И., Дилян И. и Милен Д. за образуване и ръководене на организирана престъпна група. \r\n***\r\nОт 15.00 до 17.00 часа в постоянната приемна на БСП - София ( ул. „Леге“, №10, етаж 1), народният представител от „БСП за България\" Николай Цонков и общинският съветник Владимир Данев ще имат приемен ден.\r\n***\r\nОт 18.00 часа в зала „Сердика“ в „София Хотел Балкан“ управляващият орган на ОП „Околна среда 2014-2020 г.“ ще представи резултатите от изпълнението на програмата на годишно информационно събитие.\r\n***\r\nОт 18.00 часа в галерия „Сердика“ ще бъде представена изложбата „Дипломиране“ на Димитър Попгеоргиев. \r\n***\r\nОт 18.00 часа в Галерия на СБХ ще бъде открита изложба на съвременна българска живопис и скулптура. \r\n***\r\nОт 18.30 часа в Литературен клуб „Перото“ ще се състои премиера на книгата „Камино: Пътят към завръщането“ на Тихомир Иванов. \r\n***\r\nОт 19.00 часа на площад „България“ пред сградата на  НДК ще бъдат запалени светлините на елхата на София. \r\n***\r\nОт 20.00 часа в хотел „Премиер Бест Уестърн“ ще бъдат връчени отличията на Балканските награди за туристическа индустрия 2017. \r\n***\r\nОт 17.00 часа на централния площад в Банско кметът Георги Икономов ще запали светлините на коледната елха. \r\n***\r\nОт 18.30 часа кметът на община Благоевград д-р Атанас Камбитов ще запали символично коледните светлини на елхата в центъра на града.  \r\n***\r\nОт 18.30 часа на площад „Георги Измирлиев“, кметът на Община Благоевград д-р Атанас Камбитов ще запали символично коледните светлини на елхата. Началото на коледния дух ще постави пъстро шествие, което ще тръгне от Съдебната палата в Благоевград от 18.00 часа.\r\n***\r\nОт 09.20 часа в зала 203 на Бургаски свободен университет ще се проведе пресконференция на тема \"Иновации и инструменти за повишаване на иновационния капацитет на малките и средни предприятия в балканската средиземноморска зона\". \r\n***\r\nОт 10.00 часа в заседателна зала №2 на Апелативен съд – Бургас ще се проведе заключителния брифинг за 2017 г. на Административния ръководител - съдия Деница Вълкова.\r\n*** \r\nОт 10.00 часа в КЦ \"Морско казино\", зала \"Петя Дубарова\" ще се проведе дискусионен форум „Доброволчеството – хуманизъм в действие“ – част I , с участието на кмета на Бургас Димитър Николов и представители на местната власт, НПО, общественици и медии. Награждаване на доброволци. Обявяване на победителите в конкурса за есе на БМЧК.\r\n***\r\nОт 10.00 часа в атриума на БСУ ще се състои тържествената церемония по връчване дипломите на  Випуск 2017. \r\n***\r\nОт 13.30 часа в зала \"Атриум\" на Бургаския свободен университет кметът Димитър Николов ще награди най-изявените ученици през годината.  \r\n***\r\n  От 14.00 часа в КЦ \"Морско казино\", зала \"Петя Дубарова\" ще се проведе семинар „Доброволчеството е яко“.\r\n***\r\nОт 16.00 часа в КЦ \"Морско казино\" ще се проведе демонстрация на доброволци по Първа долекарска помощ.\r\n***\r\nОт 17.00 часа в централната зала на Етнографската експозиция към РИМ Бургас ще бъде представена националната изложба „Вотиви”. \r\n***\r\n От 17.30 часа в КЦ \"Морско казино\" ще се проведе дискусионен форум „Доброволчеството – хуманизъм в действие“ – част II.\r\n***\r\nОт 18.00 часа в галерия \"Неси\" ще се открие изложба акварел на художника Добрин Вътев.\r\n***\r\nОт 18.00 часа в РБ \"Пейо Яворов\", в залата на ул.\"Булаир\" 10  ще бъде открита експозицията \"Енотека и библиотека. \r\n***\r\nОт 18.30 часа Дует \"Бургас\" ще представи новия си албум \"Бургас, моя любов\".\r\n***\r\nОт 09.00 часа в пункт за базиране Варна от състава на Флотилия бойни и спомагателни кораби ще се проведе ритуал по посрещане на минен ловец „Цибър” при завръщането му от участие в учението на противоминните сили на Република Турция „NUSRET 2017”.\r\n***\r\nОт 14.00 до 16.00 часа в офиса на ПП ГЕРБ, общинският съветник Иво Иванов ще има приемен ден.\r\n***\r\nОт 16.00 часа в изложбената зала на Археологически музей – Варна, ул. „Мария Луиза“ 41 ще се открие етнографска изложба „Петелът – слънчевият символ в човешкия бит и култура“.\r\n*** \r\nОт 17.30 часа в  РНБ „П. Р. Славейков“ ще се проведе среща-разговор с проф. дхн. Михаил Харалампиев и представяне на книгата му \"Химическото оръжие\".\r\n***\r\nОт 16.30 часа в голяма зала на Младежки дом ще се състои концерт посветен на приятелството между България и Южна Корея. \r\n*** \r\nОт  13.00 часа в заседателната зала на х-л МАК ще се проведе пресконференция  за събитието \"Да отключим светлината\". Ще присъства маестро Йордан Камджалов.\r\n***  \r\nОт 16.30 часа в Младежкия дом ще бъде открита Изложба на Коледни картички и сурвакници, изработени от децата и учениците на община Горна Оряховица.\r\n***\r\nНародните представители в 44-ото Народно събрание от ПП ГЕРБ от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще приемат граждани от избирателния си район, както следва: От 10.00 часа - с. Стожер; от 12.00 часа - сдружение на хора с увреждания „ХобиСклуб”, от 13.00 часа – с. Опанец;  от 15.00 часа – с. Владимирово. \r\n***\r\nОт 17.00 часа на пл. „Свобода“, кметът на Йордан Йорданов ще запали светлините на коледната елха.\r\n***\r\nОт 17.30 часа в Дом-паметник „Йордан Йовков“ ще бъде представена книгата „Корени и цвят“ на д-р Ренета Инджова. \r\n***\r\nВ Художествена галерия -Добрич ще бъде открита изложбата „Дарения“. \r\n***\r\nНа площад „Свобода“ в Добрич от 5 до 31 декември включително ще отвори врати Коледен базар‘2017.\r\n***\r\nОт 10.30 часа в Информационния център на улица „ Искра“ 4 ще бъде поставено началото на традиционната благотворителна кампания на Сдружение „ Бъдеще за децата“ – „ Акция Дядо Коледа“. – отразява Славяна\r\n***\r\nОт 19 часа на сцената на НЧ „ Искра“ ще се състои премиерата на новия спектакъл на Общински театър „ Любомир Кабакчиев“  - „ Мъртви души“ по Гогол. Драматизация и режисура – Мартин Киселов.\r\n***\r\nОт 11.00 в заседателната зала на Община Карлово заместник-министърът на регионалното развитие и благоустройството Деница Николова ще участва в работна среща-дискусия с членовете на Управителния съвет на Националното сдружение на общините в Република България (НСОРБ).\r\n***\r\nВ 10.45 часа в кв. „Кошарник“, министърът на труда и социалната политика Бисер Петков ще участва в откриването на нова сграда на детска градина №8 „Пролет“.  По-късно през деня министър Петков ще проведе работна среща с кметове и работодатели, на която ще бъде обсъдено изпълнението на Програма „Работа“. Срещата ще се проведе в сградата на областната администрация в Монтана. След края на дискусията, около 15.30 часа, ще бъде организиран брифинг по темата. \r\n***\r\nОт 17.00 часа в кв. „Изток“ срещу Кооперативния пазар ще бъдат запалени светлините на коледната елха в града. \r\n***\r\nОт 11.30 часа кметът на общината Димитър Бръчков ще даде пресконференция във връзка с изминаващата година. \r\n***\r\nОт 11.00 часа в Малка конферентна зала в Дома на културата „Борис  Христов“ ще се състои пресконференция по повод предстоящия двудневен фестивал „Вкусът на Пловдив” Коледа 2017. Първото издание на най-новото кулинарно шоу ще се състои на 8 и 9 декември. \r\n***\r\nОт 11.00 часа в прекслуба на БТА - Пловдив, бул. \"Шести септември\" 140, ще се състои пресконференция на счетоводна къща „Хазарос Четинян” по повод проект за разкриване на нови работни места за безработни и неактивни на пазара на труда младежи до 29 години и лица на възраст от 30 до 54 години. \r\n***\r\nОт 11.00 часа в Пресцентъра на БСП, ул. Кръстьо Пастухов, ще се проведе брифинг на общински съветници от БСП община Асеновград. Темата е  решението на Общински съвет Асеновград за Прекратяване на Договор за възлагане контрола на „Многопрофилна болница за активно лечение-Асеновград“ ЕООД.\r\n***\r\nОт 14.30 до 16.00 часа в Дом „Рада Киркович“ ще се състои Кампанията „Дарете час“ на Фондация „Пловдив 2019“ и Национален алианц за работа с доброволци (НАРД)- съвместна кампания за Международния ден на доброволеца – 5 декември. \r\n***\r\nОт 16.00 до 18.00 часа в офиса на ПП ГЕРБ в блок 91 в район „Тракия“, общинският съветник Иван Вичков ще приема граждани. \r\n***\r\nОт 14.00 часа в зала „Княз Александър І“ в Историческия музей група участници от екипа на Младежки парламент – Русе към Общински младежки дом ще направят презентация на дейността на музея по повод Международния ден на доброволчеството. \r\n***\r\nОт 14.00 часа в Конферентна зала на ЗПГ ще се състои пресконференция по повод проекта „Реконструкция и модернизация на Земеделска професионална гимназия „Климент Тимирязев”, град Сандански”, осъществяван по Оперативна програма\r\n„Региони в растеж” 2014-2020. В 14.30 часа в двора на гимназията ще бъде направена и първата копка по проекта. \r\n***\r\nОт 17.30 часа на площад „Алеко“ за първи път ще се състои празнично светване на коледната украса.\r\n***\r\nОт 10.30 часа в зала 415 на Регионална библиотека „Захарий Княжески“ ще бъдат отчетени резултатите от дейностите по проекта „Неформално Образование и Щастие“. \r\n***\r\nОт 17.30 часа в зала „Петко Славейков“ в Община Стара Загора ще се състои публично обсъждане за оградата на Второ основно училище. \r\n***\r\nОт 19.00 часа в Драматичен театър ще гостува Родопски Драматичен театър „Николай Хайтов“, ще бъде представена постановката „Палежи и грабежи“ по Николай Хайтов. \r\n***\r\nОт 17.00 часа на площад „Олимпийски“, градската елха ще бъде тържествено запалена, самият Дядо Коледа ще очаква децата, за  да раздаде и тазгодишните коледни подаръци, а  талантите на ЦПЛР ОДК – Чепеларе ще поздравят всички с кратка програма.", "date": "2017.12.04", "title": "Предстоящи събития в страната за 5 декември (Агенция „Фокус“)"}
{"url": "http://www.focus-news.net/news/2017/12/04/2463879/prezidentat-rumen-radev-zasilenoto-satrudnichestvo-s-evropeyskata-kosmicheska-agentsiya-shte-nasarchi-tehnologichniya-i-nauchen-obmen-v-informatikata-elektronikata-i-meditsinata.html", "text": "България се стреми да затвърди позициите си в сектори с висока добавена стойност в науката и икономиката, като информатиката, електрониката и развитието на медицината и партньорството с Европейската космическа агенция е стъпка за постигането на тази цел. Това заяви президентът Румен Радев, който посети днес Европейската космическа агенция (ЕКА) в Париж и разговаря с генералния директор на Организацията Йохан Вьорнер, съобщиха от прессекретариата на държавния глава. В срещата участва и директорът на Българския космически институт към БАН професор Петър Гецов.\r\nЗасиленото сътрудничество на страната ни с Европейската космическа агенция ще създаде и повече възможности и професионални перспективи за българските учени, инженери, студенти и университетски професори, като осигури финансова и материална подкрепа за националните и международни научни и приложни проекти. „България притежава солиден научен потенциал, нужния опит и традиции в тази сфера, и вярваме, че нашият принос към целите на Агенцията, може да се повиши“, посочи на срещата президентът. \r\nГенералният директор Йохан Вьорнер представи пред българския държавен глава работата на Агенцията и оцени високо приноса на България в изследването на космоса и сътрудничеството с Българския космически институт. България има статут на европейска кооперираща държава, което предоставя на страната ни възможността да използва инфраструктурата и услугите на Европейската космическа агенция за осъществяването на своите национални космически проекти. ЕКА ще осигури достъп и на български студенти до младежките програми на Агенцията, като Йохан Вьорнер прие поканата на президента Радев да посети страната ни за популяризиране на нейната дейност.", "date": "2017.12.04", "title": "Президентът Румен Радев: Засиленото сътрудничество с Европейската космическа агенция ще насърчи технологичния и научен обмен в информатиката, електрониката и медицината"}
{"url": "http://www.focus-news.net/news/2017/12/04/2463880/washington-examiner-donald-tramp-ne-tryabva-da-priznava-ofitsialno-erusalim-za-stolitsa-na-izrael-vse-oshte.html", "text": "Свързаното с Републиканската партия на САЩ американско издание Washington Examiner публикува материал на един от основните си анализатори – Том Роуган – по въпроса за евентуалното официално признаване на Ерусалим за столица на Израел и преместване на американското посолство в страната в Свещения град.\r\nСпоред автора, американската администрация трябва да работи за международното признаване на Ерусалим за израелска столица, но не трябва да допуска приемането на едностранно решение на САЩ по въпроса, докато не се постигне мирно споразумение между Израел и палестинците. Това, по думите на автора, ще предизвика допълнителни проблеми между Рамала и Тел Авив и ще попречи на мирния процес.\r\nАко Тръмп официализира решението си в сряда, това ще доведе до сериозни последствия в отношенията на САЩ с арабските им партньори.\r\nНезависимо от това, че регионалните лидери по-скоро гледат на палестинската кауза, като на важна само на хартия, а не и на практика, същевременно те не могат да не се съобразяват с про-палестниските възгледи на своите населения. Едностранно признаване на Ерусалим за израелска столица ще доведе до популистки протести в Палестинските територии и много вероятно – в останалата част от ислямския свят. Дори и Доналд Тръмп да предупреди чуждестранните правителства, че ще ги държи отговорни за сигурността на американските дипломатически мисии и техния персонал, той трябва да е наясно, че подобно решение ще постави американските съюзници, като например крал Абдула в Йордания, в много трудна позиция.\r\nИзбързване с подобен анонс може да доведе и до вливане на нови групи хора към каузата на Иран и регионалните терористични групировки. Техеран и свързаните с него терористи гледат на палестинската кауза, като на ключов инструмент за набиране на хора и средства. Представяйки палестинския въпрос като директно и умишлено последствие от политиката на САЩ в региона, те обосновават агресията срещу Вашингтон и неговите „предателски“ съюзници в мюсюлманския свят.\r\nЕрусалим има специално символично значение за терористични групировки като „Хамас“ и ливанската „Хизбулла“. Техните емблеми и риториката им се дефинират от призивите за „освобождаване“ на града от Израел. Те ще приемат подобни действия на САЩ като доказателство за „правотата“ на каузата си.\r\nНе ме разбирайте погрешно, пише автора, всичко това са глупости, но те ще имат сериозен отзвук сред обикновените хора по улиците на арабските държави.\r\nПревод и редакция:", "date": "2017.12.04", "title": "Washington Examiner: Доналд Тръмп не трябва да признава официално Ерусалим за столица на Израел... все още"}
{"url": "http://www.focus-news.net/news/2017/12/04/2463881/api-vazstanoveno-e-dvizhenieto-po-pat-iii-301-lovech-levski-v-uchastaka-lovech-s-umarevtsi.html", "text": "Възстановено е движението по път III-301 Ловеч - Левски в участъка Ловеч - с. Умаревци. Това съобщиха от пресцентъра на Агенция \"Пътна инфраструктура\".", "date": "2017.12.04", "title": "АПИ: Възстановено е движението по път III-301 Ловеч - Левски в участъка Ловеч - с. Умаревци"}
{"url": "http://www.focus-news.net/news/2017/12/04/2463882/sport-ludogorets-pobedi-dunav-ruse-s-20.html", "text": "Шампионът Лудогорец победи Дунав (Русе) с 2:0, в мач от 19-ия кръг на българската Първа лига, игран на Градския стадион в Разград. И двата гола за успеха отбеляза Марселиньо през първото полувреме. Победата върна Лудогорец на първото място във временното класиране с актив от 45 точки. С една по-малко на второто място е ЦСКА, а трети е Левски с 38 точки.", "date": "2017.12.04", "title": "Спорт: Лудогорец победи Дунав (Русе) с 2:0"}
{"url": "http://www.focus-news.net/news/2017/12/04/2463883/slavka-chakarova-kmet-na-chepelare-grizhata-na-obshtinskoto-rakovodstvo-v-chepelare-e-v-simbioza-s-biznesa.html", "text": "Грижата на общинското ръководство в Чепеларе е в симбиоза с бизнеса. Това каза в предаването „Това е България“ на Радио „Фокус“ кметът на Чепеларе Славка Чакърова за предстоящия зимен сезон. Тя коментира, че през този сезон любителите на зимните спортове ще могат да карат по две ски зони с една лифт карта в града: „Тоест можете да карате и по пистите на Пампоровo, и по тези на Мечи чал, които са с обща дължина над 60 метра, само за цената от 55 лева за възрастен на ден. Всички, които обичат зимните спортове, ще се насладят на обновени ски писти, почти изцяло са обновени и системите за изкуствен сняг, както и голямата чат от хотелите са реновирани. Погрижили сме се, освен бизнеса, който прави всичко възможно туристите да се чувстват по-добре, особено през последните две години Общината да оказва подкрепа на бизнеса“, коментира Славка Чакърова. Тя каза още, че за втора поредна година, служители от Общината ще създават по-добра организация на движението.", "date": "2017.12.04", "title": "Славка Чакърова, кмет на Чепеларе: Грижата на общинското ръководство в Чепеларе е в симбиоза с бизнеса"}
{"url": "http://www.focus-news.net/news/2017/12/04/2463884/nimh-utre-vyatarat-shte-se-usili-i-s-nego-v-stranata-shte-prodalzhi-da-nahluva-studen-vazduh-na-otdelni-mesta-shte-prevali-slab-snyag.html", "text": "През нощта валежите навсякъде ще спрат, а облачността над повечето райони ще намалее до ясно време. Ще духа до умерен вятър от запад-северозапад. Минимални температури между минус 4° и 1°, в София около минус 4°. Утре вятърът от северозапад ще се усили и с него в страната ще продължи да нахлува студен въздух. Облачността временно ще се увеличи и на отделни места по високите полета на Западна България и Предбалкана ще превали слаб сняг. Максимални температури, предимно между 1° и 6°, в София около 0°, но вятърът ще създава усещане за доста по-студено време. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще продължи да се повишава и ще бъде по-високо от средното за декември.\r\nНад Черноморието ще има разкъсана, предимно значителна облачност, но ще остане без валеж. Вечерта облачността ще намалее. Ще духа умерен до силен северозападен вятър. Максималните температури ще са между 5° и 7°. Температурата на морската вода е 11°-13°. Вълнението на морето ще бъде 2-3 бала. Над планините облачността ще е значителна и на много места ще превалява сняг. Ще духа силен северозападен вятър, с който ще нахлува студен въздух и температурите през деня ще се понижат. Студено, с максимална температура на 1200 метра минус 3°, на 2000 метра около минус 10°.\r\nВ сряда вятърът ще отслабне, ще е до умерен от северозапад. Ще има променлива облачност, не са изключени изолирани слаби превалявания от сняг. Минималните температури ще са между минус 5° и 0°, а максималните - между 5° и 10°. В четвъртък и петък времето ще бъде предимно слънчево. Вятърът в по-голямата част от страната ще стихне. Затоплянето ще продължи.", "date": "2017.12.04", "title": "НИМХ: Утре вятърът ще се усили и с него в страната ще продължи да нахлува студен въздух, на отделни места ще превали слаб сняг"}
{"url": "http://www.focus-news.net/news/2017/12/04/2463885/burgas-s-golyam-kontsert-v-grada-shte-bade-otbelyazan-denyat-na-horovoto-izkustvo.html", "text": "Голям хоров концерт под наслов \"Гласове\", посветен на Световния ден на хоровото изкуство, ще се състои тази събота, 9 декември, от 18.00 ч. в атриума на Бургаски свободен университет. Това съобщиха от пресцентъра на Община Бургас.\r\nВ програмата ще участват изявени бургаски хорови формации - вокален ансамбъл \"Фортисимо\" с диригент Милена Добрева, народен хор \"Трепетлика\" при ЦПЛР - Бургас с диригент Пепа Запрянова, хор \"Родна песен\" с диригент Левон Манукян и детски хор \"Милка Стоева\" при Младежки културен център - Бургас с диригент Светла Стоева.\r\nКонцертът ще задоволи и най-претенциозната публика. Ще прозвучат творби и песни на Дм. Бортнянски, Н. Кедров, П. Льондев, Филип Кутев, Тончо Русев, Любомир Пипков, Красимир Кюркчийски, Стефан Чапкънов и други.\r\nКонцертът се осъществява по идея на Асоциация балкански хоров форум - България, организиран от Младежки културен център с любезното съдействие на Бургаски свободен университет.\r\nВходът е безплатен.\r\nСъс съвместно решение на ООН и ЮНЕСКО, 11 декември е определен за \"Световен ден на хоровото изкуство\". Целта е да се подчертае изключително важната роля на организираното колективно пеене, като ефикасно средство за повишаване на духовния статус на хората по света и обединението им чрез средствата на певческото изкуство, в което понастоящем участват над 1 000 000 души.", "date": "2017.12.04", "title": "Бургас: С голям концерт в града ще бъде отбелязан Денят на хоровото изкуство"}
{"url": "http://www.focus-news.net/news/2017/12/04/2463886/dha-ruski-general-i-govoritel-na-siriyskite-kyurdi-na-savmestna-preskonferentsiya-v-deyr-ez-zor.html", "text": "С подкрепата на Международната коалиция и руската армия, Сирийските демократични сили (СДС) прочистиха  от ДАЕШ източната част на град Дейр ез-Зор в Сирия предаде информационната агенция Догу хабер ажансъ (ДХА). По този повод бе организирана пресконференция, на която изявления направиха руският генерал Алекс Ким  и говорителят на Отрядите за народна самоотбрана (ОНС) на сирийските кюрди Нури Махмуд. Двамата говориха на фона на знамената на Руската федерация и на сирийските кюрди. Преди това в Сирия военни от САЩ си направиха обща снимка с бойци от ОНС и това предизвика много остри критики от страна на Турция, посочва още ДХА.\r\nПревод и редакция:", "date": "2017.12.04", "title": "ДХА: Руски генерал и говорител на сирийските кюрди на съвместна пресконференция в Дейр ез-Зор"}
{"url": "http://www.focus-news.net/news/2017/12/04/2463887/stara-zagora-dogovor-za-satrudnichestvo-be-podpisan-mezhdu-natsionalniya-park-muzey-shipka-buzludzha-i-makedonskiya-nauchen-institut.html", "text": "От началото на тази година е възстановена една стара практика на НПМ „Шипка – Бузлуджа“ – културният институт да си сътрудничи с университетски институции и научно-изследователски центрове, свързани с изследването на проблеми на българската история, каза за Радио „Фокус“ директорът на Национален парк-музей „Шипка – Бузлуджа“ Чавдар Ангелов. Той поясни, че в началото на 2017 година договор за партньорство е подписан с Великотърновския университет „Св. Св. Кирил и Методий“, а преди броени дни е подписан договор за сътрудничество между Националния музей и Македонския научен институт в София. „Радвам се на тази възможност, която получихме, защото това е една научна институция, която е доказана с годините. Тя основно е свързана с изследване на проблемите на национално-освободителното движение на македонските и тракийските българи. Предвид факта, че в редовете на Българското опълчение служи една доста голяма група хора, родом от географската област Македония, по естествен начин ще допълним своите изследвания“, каза Чавдар Ангелов. \r\nПредстоят общи събития между двата института, в които те ще си партнират – научни конференции, изложби и други, като голямата цел е да бъде подготвена голяма съвместна изложба посветена изцяло на българите от Македония, които през 1877 година се включват в редовете на Българското опълчение. Идеята е тази изложба да бъда показана и в Македония: „Това е нещото, което ни свързва, и много от тези мъже родом от Скопие, Прилеп, Велеш, Кукуш, Воден са загинали в боевете при Стара Загора или при отбраната на Шипченския проход“, каза Ангелов.\r\nЧавдар Ангелов изрази увереността си, че това би било полезно партньорство, от което двете страни ще извлекат взаимна полза, предвид факта, че в Македонския научен институт членуват едни от съвременните, водещи изследователи на българската история. \r\nСлавяна ГАЙДАРОВА", "date": "2017.12.04", "title": "Стара Загора: Договор за сътрудничество бе подписан между Националния парк-музей „Шипка – Бузлуджа“ и Македонския научен институт"}
{"url": "http://www.focus-news.net/news/2017/12/04/2463888/prez-dekemvri-zdravnoosigurenite-litsa-mogat-da-smenyat-lichniya-si-lekar.html", "text": "До 31 декември е периодът, когато здравноосигурените могат да сменят общопрактикуващия си лекар. За същия период през 2016 година 2 003 души от област Силистра са се възползвали от това си право, а през месец юни тази година - 1 590 лица, съобщиха за Радио „Фокус“ - Шумен от Районната здравноосигурителна каса в Силистра. За да направят промяната, желаещите трябва да подадат при новоизбрания лекар попълнен и подписан формуляр за постоянен избор, придружен от здравноосигурителната си книжка. Включването в пациентната листа на новоизбрания лекар се извършва служебно в Здравната каса. Не е необходимо хората да посетят и да се отписват от досегашния си личен лекар. Изборът на общопрактикуващ лекар е свободен и личен, само за лицата под 18 години се прави от родител или настойник. Това се удостоверява със саморъчното подписване на регистрационната форма. Новоизбраният общопрактикуващ лекар, от своя страна, трябва да впише в здравноосигурителната книжка на лицето, което го е избрало, своите данни: адреса на практиката и телефон за връзка с него.", "date": "2017.12.04", "title": "През декември здравноосигурените лица могат да сменят личния си лекар"}
{"url": "http://www.focus-news.net/news/2017/12/04/2463889/the-new-york-times-sauditska-arabiya-e-predlozhila-na-palestintsite-proektodogovor-za-mir-s-izrael-ostavyasht-erusalim-izvan-predelite-na-badeshta-darzhava.html", "text": "Американското авторитетно либерално издание The New York Times излезе със съвместен материал на трима автори по актуалния въпрос за официалното признаване на Ерусалим за столица на Израел, като те насочват вниманието към вътрешноарабския аспект на въпроса и по-специално инициативата на Саудитска Арабия за мирно разрешаване на израело-палестинския конфликт, определяна като силно про-еврейска.\r\nВ мистериозно пътуване миналия месец, палестинския президент Махмуд Аббас посети столицата на Саудитска Арабия, за да проведе консултации с престолонаследника на Кралството Мохамед бин Салман относно плановете на американския президент Доналд Тръмп за постигане на мир в региона на Близкия Изток. Въпреки че разговорите се проведоха при закрити врата, оттогава думите на лидерите се  носят из региона под формата на слухове.\r\nСпоред палестински, арабски и европейски служебни лица, дочули версията на Аббас за разговора, принц Мохамед е представил много по-благоприятно споразумение за Израел, отколкото всички мирни планове на предходните американски администрации и за палестинския лидер е било невъзможно да го приеме.\r\nСпоред саудитското предложение, такова каквото го предават от изданието, в бъдещата палестинска държава ще бъдат включени само безспорните райони на Западния бряг и тя ще се ползва от ограничен суверенитет над своята територия. Огромното мнозинство от израелските колонии край западния бряг на река Йордан, смятани за незаконни от голяма част от световната общност, ще бъдат легализирани и присъединени към Израел. Палестина няма да получи нито Източен Ерусалим за столица, нито правото на възвръщане на палестинските бежанци и техните потомци.\r\nВ неделя от Белия Дом отрекоха това да е техен план, обяснявайки, че финалния вариант на документа, който те ще предложат ще е готов след няколко месеца, а саудитското правителство също отрече да е подкрепило подобни позиции.\r\nТова остави много хора във Вашингтон и Близкия Изток да се чудят, дали крон принца на Саудитска Арабия тихо не прави услуга на Тръмп, за да спечели благоразположението на американците, или не действа на своя глава, поставяйки палестинците под натиск да приемат предстояща оферта за мир, която да изглежда по-щедра, в сравнение с гореизложената. Според изданието съществува и трети вариант, според който Аббас, с оглед на отслабващите си позиции на домашната арена, да изпраща сигнали, че е под натиск от страна на Рияд, по собствени съображения.\r\nДори и твърденията да се окажат измислица или да са непълни, те със сигурност са предизвикали сериозни вълнения в близкоизточните столици и са внушили съмнения в палестинските души за намеренията на Тръмп, в усилията му за постигане на мир между Израел и Палестина. На всичкото отгоре, служители от администрацията на Тръмп разкриха, че той ще даде реч в сряда, като се очаква той да анонсира признаването на Ерусалим за столица на Израел, независимо от това, че подобно заявление ще подкопае ролята на Америка на независим посредник и ще предизвика яростта на мюсюлманския свят срещу САЩ.\r\nПревод и редакция:", "date": "2017.12.04", "title": "The New York Times: Саудитска Арабия е предложила на палестинците проектодоговор за мир с Израел, оставящ Ерусалим извън пределите на бъдеща държава"}
{"url": "http://www.focus-news.net/news/2017/12/04/2463890/stoyanka-stoykova-regionalen-sayuz-na-prevozvachite-v-pazardzhik-taksita-vozyat-patnitsi-po-liniite-na-obshtestveniya-transport-v-obshtinite-velingrad-i-rakitovo.html", "text": "При проверките, които извършваме по места отново попадаме на случаи на незаконен превоз на пътници от таксита по линиите на обществения транспорт в общините Велинград и Ракитово. Това каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя обясни, че леките автомобили се движат не само по линиите, но и почти по разписанието на автобусите. Според нея, за да се избегнат такива нарушения, трябва всяка община да постави табели „Такси“ на определени места, а не на автобусните спирки или на самите автогари. „Превозът на пътници с таксита на цената на билета за автобус е нарушение на нормативната база в автотранспорта. Освен това тази нелоялна конкуренция вреди на обществените превозвачи“, обясни Стойкова. Тя каза също, че проверките на браншовата организация продължават, заедно с тях ще бъдат сезирани и отговорните институции по места за решаването на проблема.\r\nВаня НИКОЛОВА", "date": "2017.12.04", "title": "Стоянка Стойкова, Регионален съюз на превозвачите в Пазарджик: Таксита возят пътници по линиите на обществения транспорт в общините Велинград и Ракитово"}
{"url": "http://www.focus-news.net/news/2017/12/04/2463891/afp-irlandiya-e-razocharovana-ot-obratniya-zavoy-na-velikobritaniya-po-sdelkata-za-brekzit.html", "text": "Министър-председателят на Ирландия Лео Варадкар заяви, че е „изненадан и разочарован“ в понеделник, след като Великобритания промени позицията си за статута на границата с Ирландия след напускането на страната от ЕС, предава AFP.\r\n„Изненадан и разочарован съм, че правителството на Великобритания в момента не изглежда в състояние да приеме това, за което се разбрахме по-рано днес“, заяви той по време на пресконференция в Дъблин.\r\nПревод и редакция:", "date": "2017.12.04", "title": "AFP: Ирландия е „разочарована“ от обратния завой на Великобритания по сделката за Брекзит"}
{"url": "http://www.focus-news.net/news/2017/12/04/2463892/izpalnitelnata-vlast-nyama-da-reshava-kazusa-s-tsarskite-imoti-obzor.html", "text": "Според становището на работната комисия в правосъдното министерство изпълнителната власт не може да предприеме действия по делата за „царските имоти“, защото те са от компетенцията на независимата съдебна власт. Комисията е създадена по разпореждане на премиера Бойко Борисов след писмо на Симеон Саксскобургготски от 30 октомври. В нея са участвали, както представители на държавата, така и адвокатите на наследниците на царските фамилии. Министърът на правосъдието Цецка Цачева заяви, че въпросът с „царските имоти“ може да бъде уреден с нарочен закон или с приключване на делата. Тя обясни, че компетенциите на изпълнителната власт по казуса приключват с работната група, като е немислима намесата й.\r\nРегионалният министър Николай Нанков посочи, че делата за „царските имоти“ продължават. Делото за двореца „Врана“ е насрочено за 8 май следващата година. Продължават съдебните процедури и по делото за двореца „Царска Бистрица“. Министър Цачева уточни, че искането на регионалния министър за отлагане на делата с 6 месеца е без последици, защото така или иначе смъртта на един от наследниците е наложила отлагане на делото за двореца „Врана“. След като работната група има становище, искането на регионалния министър за отлагане на делата ще бъде оттеглено. Попитана дали можем да тълкуваме становището на работната група като препоръка за създаването на закон тя посочи: „Никога не съм си позволявала да отправям препоръки към независими власти, законодателна или съдебна“. \r\nНад 2 млн. лева са изплатените от държавата хонорари по делата за „царските имоти“. Николай Нанков уточни, че по над 1 млн. лева са платени от министерствата на регионалното развитие и на земеделието. Началникът на кабинета на земеделския министър Атанас Кацарчев обясни, че делото за горите в Рила е отложено за трети път, като следващото заседание е на 30 март.„Фокус“ припомня: По молба на МРРБ за 6 месеца бяха спрени делата за дворците „Врана“ и „Царска Бистрица“, които бяха заведени от държавата при първото правителство на ГЕРБ. Симеон Саксскобургготски получи обратно имотите си, когато беше премиер през 2002 година, но през декември 2009 година бе гласуван мораториум, забраняващ му да се разпорежда с реституираното си имуществото. В последствие той заведе дело срещу мораториума. Делата за чифлика „Кричим“, къщата в Ситняково и хижата „Саръгьол“ приключиха в полза на държавата.\r\nВ петъчния парламентарен контрол на 1 декември министър Николай Нанков заяви, че държавата не се е оказала от „царските имоти“ и ако казусът не се реши извънсъдебно делата ще продължат. В правосъдното министерство беше сформирана работна група за обсъждане на въпросите за собствеността на имотите. Външният министър Екатерина Захариева обясни, че присъствието на Симеон Саксскобургготски в делегацията в Саудитска Арабия няма общо с „царските имоти“. Тя заяви, че няма сделка по казуса с имотите. ВМРО, част от коалиционните партньори на ГЕРБ „Обединени патриоти“, се противопостави на отстъпването на „царските имоти“ на фамилията Саксскобургготски. Военният министър Красимир Каракачанов заяви, че ВМРО няма да подкрепи евентуално законово решение на проблема с реституирането на имотите, ако то не бъде обсъдено предварително в коалиционния съвет на управлението.\r\nБиляна ИВАНОВА", "date": "2017.12.04", "title": "Изпълнителната власт няма да решава казуса с „царските имоти“ (ОБЗОР)"}
{"url": "http://www.focus-news.net/news/2017/12/04/2463893/afp-visokopostaven-sluzhitel-na-oon-shte-poseti-severna-koreya.html", "text": "Високопоставен служител на ООН ще бъде изпратен в Северна Корея тази седмица, за да проведе разговори с правителството в Пхенян относно неговата ядрена и ракетна програма, предава AFP, като се позовава на информация от говорителя на световната организация.\r\nДжефри Фелтман, заместник-генералния секретар на ООН по политическите въпроси, „ще обсъди със Северна Корея въпроси от общ интерес“, заяви говорителят на ООН Стефан Дюжарик.\r\nФелтман ще бъде на посещение в азиатската страна между вторник и петък, поясни Дюжарик.\r\nПревод и редакция:", "date": "2017.12.04", "title": "AFP: Високопоставен служител на ООН ще посети Северна Корея"}
{"url": "http://www.focus-news.net/news/2017/12/04/2463909/sport-udineze-pobedi-krotone-s-30.html", "text": "Удинезе спечели гостуването си на Кротоне с 3:0, в предпоследния мач от 15-ия кръг на италианската Серия „А“. Гостите от Удине са на 14-о място във временното класиране с 15 точки, а Кортоне е с едно място по-надолу с актив от 12 точки. Начело е Интер с 39 точки, пред Наполи с 38 и Ювентус с 37 точки.", "date": "2017.12.04", "title": "Спорт: Удинезе победи Кротоне с 3:0"}
{"url": "http://www.focus-news.net/news/2017/12/04/2463910/ria-novosti-vladimir-putin-zayavi-che-pochti-tsyalata-teritoriya-na-siriya-e-osvobodena-ot-teroristite.html", "text": "Президентът на Русия Владимир Путин заяви, че почти цялата територия на Сирия, включително и земите, обитавани от християни, са освободени от терористите. Същевременно той изрази съжаление, че по света и до сега продължават гоненията на религиозен принцип, предава РИА Новости.\r\n„Ние ще помагаме и на представителите на другите вероизповедания, в това число и на представителите на исляма, които, както добре знаем, също сериозно страдат от ръцете на бандити, терористи и радикали“, заяви Путин. Той отбеляза, че ситуацията в Сирия се променя към по-добро благодарение на усилията на руските военни и армията на президента на страната Башар Асад. Агенция „Фокус“ припомня: През декември 2017 г. правителствените войски на Сирия при поддръжката на руската авиация премина към заключителния етап на операцията по освобождаването на териториите, разположени източно от река Ефрат. Очаква се регионът да бъде напълно прочистен от терористи в близките дни. През ноември по време на преговорите със Асад в Сочи Путин заяви, че има голяма вероятност за приключването на антитерористичната операция в Сирия. Виктор Турмаков", "date": "2017.12.04", "title": "РИА Новости: Владимир Путин заяви, че почти цялата територия на Сирия е освободена от терористите"}
{"url": "http://www.focus-news.net/news/2017/12/04/2463911/the-jerusalem-post-arabskoto-naselenie-na-izrael-nyama-da-gleda-pasivno-ako-sasht-priznae-erusalim-za-stolitsa-na-izrael.html", "text": "Израелското издание The Jerusalem Post, излизащо само на английски и френски език и известно с балансираните си позиции, излезе с пореден материал по темата за евентуалното признаване на Ерусалим за столица на Израел от американския президент Доналд Тръмп. Акцентът му е върху евентуалната реакция на арабското население на Израел и Палестина.\r\nАко администрацията на Тръмп признае Ерусалим за столица на Израел, този ход ще бъде посрещнат от протести на арабските граждани в Израел, според изявление на вицепредседателя на южния клон на „Ислямисткото движение“ в страната.\r\nШейх Сафват Фариг, от умерения клон на движението, сподели с The Jerusalem Post, че се страхува от кръвопролития в района на Западния бряг и Източен Ерусалим ако подобно признание се официализира. „Ние, вътре в Израел, ще протестираме по законен начин, чрез законни средства, но е ясно, че това няма да е обичайно действие и ние няма да си седим пасивно. Ще протестираме срещу американското посолство и ще организираме демонстрации вътре в Израел. Това е минималното, което трябва да направим“. Попитан дали ще има насилие, Фариг отговори: „Надявам се, че на територията на Израел няма да има, но се опасявам, че в Ерусалим и на Западния бряг протестите ще ескалират до кръвопролития“.\r\nВъншният министър на Палестинската автономия Рияд Малки призова за свикване на извънредна среща на Арабската лига, веднага след като излезе информацията, че в сряда Тръмп ще произнесе реч за обявяването на Ерусалим за столица на Израел.\r\n„Това, което декларира Тръмп е едно, а съвсем друго е това, че там има палестински народ, който не желае да приеме подобно решение“, предупреди Фариг. „Винаги сме знаели, че САЩ са нечестен медиатор. Сега разбрахме и друго – САЩ е страна в конфликта. И това е опасно“.\r\n„Най-силният враг е отчаянието“, добави той. „Някои от палестинските групи се отчаяха за определено време, но мнозинството е готово да даде шанс на мира“. Но сега, предупреждава Фариг, дори разумните палестинци може да стигнат до отчаяние. „Отчаяният човек, който няма какво да губи, е най-опасен и това е нещо, което трябва да избегнем.\r\nМеждувременно, Мохамед Бараке, председател на върховния орган на израелските араби, предупреди САЩ да не признава Ерусалим за столица на Израел, защото „това е опасно“. „Американците си играят с огъня, защото се занимават със столицата на палестинския народ. Ерусалим е столица на палестинската държава и това би го направило столица без сърце“.\r\nТой заяви, че подобно решение ще бъде „грешно според международното право и в нарушение на резолюциите на ООН. То ще елиминира окончателно възможността САЩ да е посредник в мирния процес и ще донесе конфронтация и вълнения с неизвестен край“.\r\nПревод и редакция:", "date": "2017.12.04", "title": "The Jerusalem Post: Арабското население на Израел „няма да гледа пасивно“ ако САЩ признае Ерусалим за столица на Израел"}
{"url": "http://www.focus-news.net/news/2017/12/04/2463912/afp-portugalskiyat-ministar-na-finansite-e-izbran-za-nov-predsedatel-na-evrogrupata.html", "text": "Министърът на финансите на Португалия Марио Сентено е избран за нов председател на Еврогрупата като се очаква по време на срока на правомощията си да проведе реформи във валутния съюз, предаде  AFP.\r\n„Сентено, министърът на финансите на Португалия, бе избран за нов председател на Еврогрупата“, съобщава ЕС на профила си в социалната мрежа „Туитър“. Министърът победи за поста колегите си от Люксембург, Словакия и Латвия.  Виктор Турмаков", "date": "2017.12.04", "title": "AFP: Португалският министър на финансите е избран за нов председател на Еврогрупата"}
{"url": "http://www.focus-news.net/news/2017/12/04/2463913/ria-novosti-oon-ne-mozhe-da-pomogne-na-nuzhdaeshtite-se-v-yemen-zaradi-eskalatsiyata-na-nasilieto-v-stranata.html", "text": "Официалният представител на ООН Стефан Дюжарик съобщи, че Световната организация не може да окаже помощ на нуждаещите се в Йемен, заради ескалацията на сблъсъците в страната, предава РИА Новости.\r\n„Случващото се в Йемен ни безпокои силно. Сблъсъците на земята и въздушните удари се активизираха значително в Сана и в прилежащата провинция“, заяви Дюжарик.  Той подчерта, че през последните дни не е било възможно самолети с хуманитарна помощ да достигнат до Сана. „Хуманитарните агенции получават отчаят призиви за помощ от семействата, но не могат да достигнат до ранените. Има информация, че  линейките биват подлагани на атаки“, допълни той. \r\nКоординаторът на хуманитарните програми на ООН Джейми МакГолдрик призова страните от конфликта „да въведат хуманитарно примирие, за да позволят на мирните жители да напуснат домовете си и да получат помощ и защита, а също така да осигурят работата на хуманитарните сътрудници“. \r\nИзострянето на ситуацията през последните дни в страната, в това число и убийството на бившия президент Али Абдула Салех задълбочава мирното разрешаване на конфликта в страната. „Това крайно усложнява и без това сложната политическа ситуация“, заяви Дюжарик, коментирайки гибелта на Салех.  Агенция „Фокус“ припомня: Шиитските бунтовници-хути от движението „Ансар Аллах“ обявиха убийството на бившия президент на Йемен Али Абдула Салех. Партията му също потвърди това. Представители на йеменската армия съобщиха, че хутите са следили движението на Салех и са го убили в престрелка.  Виктор Турмаков", "date": "2017.12.04", "title": "РИА Новости: ООН не може да помогне на нуждаещите се в Йемен заради ескалацията на насилието в страната"}
{"url": "http://www.focus-news.net/news/2017/12/04/2463914/sport-izteglen-e-zhrebiyat-za-sreshtite-ot-treti-krag-na-kupata-na-angliya.html", "text": "Изтеглен е жребият за трети кръг на Купата на футболната асоциация  на Англия. В този стадий на турнира ще се играе мач между Ливърпул и Евъртън. Хъл Сити ще играе с победителя от мача между Блекбърн и Крю Александър.   Другите мачове от трети кръг на Купата на Англия: \r\nНотингам Форест – Арсенал\r\nМанчестър Юнайтед – Дерби Каунти\r\nТотнъм – Уимбълдън\r\nМанчестър Сити – Бърнли\r\nНоруич – Челси \r\nМачовете ще се проведат на 6 и 7 януари 2018 г. Виктор Турмаков", "date": "2017.12.04", "title": "Спорт: Изтеглен е жребият за срещите от трети кръг на Купата на Англия"}
{"url": "http://www.focus-news.net/news/2017/12/04/2463915/asharq-al-awsat-yordaniya-prizova-donald-tramp-da-ne-priznava-yerusalim-za-stolitsa-na-izrael.html", "text": "Външният министър на Йордания Айман Сафади предупреди за „фаталните  последствия“, ако президентът на САЩ Доналд Тръмп реши да признае Йерусалим за столица на Израел, пише  Asharq al Awsat.\r\nПо време на телефонен разговор с държавния секретар на САЩ Рекс Тилърсън Сафади заяви, че е „необходимо да се запази историческият и правен статут на Йерусалим и да се въздържаме от решения, което целят промяната на този статут“, по данни на йордански медии.\r\nМинистърът предупреди за „фаталните последствия от решение, което би признало Йерусалим за столица на Израел предвид специалния религиозен, исторически и национален статут – не само за йорданците и палестинците но и за арабския и ислямския свят“. Според него подобно решение би навредило на американските усилия да се съживят мирните преговори между Израел и палестинците и предупреди, че това „може да тласне региона към напрежение“. Виктор Турмаков", "date": "2017.12.04", "title": "Asharq al Awsat: Йордания призова Доналд Тръмп да не признава Йерусалим за столица на Израел"}
{"url": "http://www.focus-news.net/news/2017/12/04/2463916/new-europe-albaniya-ochakva-prez-2018-g-nachaloto-na-pregovorite-za-prisaedinyavane-kam-es.html", "text": "Албанският външен министър Дитмир Бушати заяви, че страната му очаква Съветът на ЕС да вземе решение през юни 2018 г. да открие преговорите за присъединяване към страната. Според него забавяне на процеса ще „бъде огромно разочарование“ за албанците и може да се разтълкува от тях като „зле прието послание“, пише  New Europe.\r\n„От първия миг на албанското посткомунистическо пътешествие, нашата основна национална цел бе и остава да се приближим до ЕС и накрая да се присъединим към него. Пътят ни към ЕС се оказа дълъг и сложен, защото трябваше не само да построим отново пътища и институции, но и да построим отново културата на върховенството на закона и отговорността. През април 2018 г. Европейската комисия ще представи доклад за нашата държава и очакваме безусловни препоръки за началото на преговорите за присъединяване. Нашето реалистично очакване е, че през април Съветът ще вземе решение относно тези преговори. Всичко различно ще бъде голямо разочарование и зле прието послание за албанците“, заяви Бушати. \r\nМинистърът добави, че настоящата политическа ситуация в контекста на Брекзит и ръста на национализма, не е в полза на процеса на разширяване на ЕС. „Въпреки това, няма алтернатива на интеграцията, защото, когато Балканите биват пренебрегвани, проблемите нарастват“.  Виктор Турмаков", "date": "2017.12.04", "title": "New Europe: Албания очаква през 2018 г. началото на преговорите за присъединяване към ЕС"}
{"url": "http://www.focus-news.net/news/2017/12/04/2463917/reuters-podsekretaryat-na-oon-po-politicheskite-vaprosi-shte-poseti-severna-koreya.html", "text": "Подсекретарят на ООН по политическите въпроси Джефри Фелтман ще посети в близките дни Северна Корея, провеждайки най-високопоставената визита на служител на Световната организация в страната за последните шест години, предава  Reuters.\r\n„Фелтман ще е в Северна Корея между вторник – 5 декември и петък – 8 декември, където ще се срещне с местни служители, за да обсъди въпросите от взаимен интерес и загриженост“, съобщава прес-секретарят на ООН Стефан Дюжарик. „Той ще се срещне със севернокорейския външен министър Ли Йон-хо и с неговия заместник  Пак Мьон-гук“,  заяви той, допълвайки, че посещението е в отговор на „изпратената покана от властите в Пхенян за диалог по политиката с ООН“.\r\nФелтман ще е първият високопоставен служител на ООН, пътуващ до Северна Корея откакто неговият предшественик Лин Паско я посети през 2010 г. \r\nНа въпрос дали посещението на Фелтман ще предшества такова на генералния секретар на ООН Антонио Гутереш, Дюжарик отговори, че „се надява за повече информация в последствие“.  Виктор Турмаков", "date": "2017.12.04", "title": "Reuters: Подсекретарят на ООН по политическите въпроси ще посети Северна Корея"}
{"url": "http://www.focus-news.net/news/2017/12/04/2463918/politico-spored-ungariya-izslushvaneto-y-pred-evropeyskiya-parlament-e-lov-na-veshtitsi.html", "text": "Според прес-секретаря на унгарското правителство Золтан Ковач предстоящото изслушване на страната пред Европейския парламент е кръстоска между „лов на вещици“ и „показен процес съветски стил“, предава  Politico.\r\nКомисията по парламента за гражданските свободи, вътрешни работи и правосъдие ще изслуша представител на правозащитните организации и унгарския външен министър Петер Сиярто относно ситуацията в страната. Сесията следва напрежението между министър-председателя Виктор Орбан и ЕС. През октомври ЕК започна правна процедура срещу Унгария заради нейния закон за неправителствените организации.\r\n„Унгарското правителство е преминало през подобни изслушвания през последните години и знаем, че са деликатна смесица между лов на вещици и показен съдебен процес“, заяви Ковач. „Ако сте запознати с лова на вещици през средновековието , знаете за какво става дума. Ако, сте запознати с комунистическите показни процеси от 50-те години на ХХ век, също знаете за какво става дума“, допълни той. Според него правителството все още не знае точните въпроси, които ще бъдат обсъдени. \r\n„Не сме видели дневния ред, въпросите, проблемите, които ще бъдат в програмата. Силно вярваме, че това ще бъде намеса във вътрешните дела на Унгария“, убеден е той.  Виктор Турмаков", "date": "2017.12.04", "title": "Politico: Според Унгария изслушването й пред Европейския парламент е „лов на вещици“"}
