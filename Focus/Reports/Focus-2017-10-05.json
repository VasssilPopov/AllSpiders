{"url": "http://www.focus-news.net/news/2017/10/05/2443394/afp-v-sledvashtite-dni-donald-tramp-shte-razkrie-reshenieto-si-za-iranskoto-yadreno-sporazumenie.html", "text": "Американският президент Доналд Тръмп ще разкрие решението си за бъдещето на иранското ядрено споразумение в близките дни, заявиха от Белия дом, цитирани от AFP.\r\n„Президентът ще обяви решението, което е направил на базата на една цялостна стратегия, която екипът му подкрепя. Ще го направим в близките дни“, заяви говорителят на Белия дом Сара Сандърс. \r\nОчаква се американският президент да оттегли подкрепата си от споразумението с Иран, което ще остави въпроса в ръцете на конгреса.\r\nМеждувременно сенатор Том Котън заяви, че Иран не изпълнява споразумението. Според него САЩ трябва да наложат санкции срещу Техеран, а ако трябва да обмислят и военна интервенция. Симеон Миланов", "date": "2017.10.05", "title": "AFP: В следващите дни Доналд Тръмп ще разкрие решението си за иранското ядрено споразумение"}
{"url": "http://www.focus-news.net/news/2017/10/05/2443361/pazardzhik-zapochna-vazstanovyavaneto-na-izgoryalata-sgrada-na-chitalishteto-v-belovskoto-selo-menenkyovo.html", "text": "Започна възстановяването на изгорялата сграда на читалището в беловското село Мененкьово, каза за Радио „Фокус“ – Пазарджик кметът на селото Иван Адов. Той обясни, че вече са започнали дейностите по почистване на терена и подготовката му за изграждане на нова сграда. „Ще имаме изцяло ново читалище, но се задължаваме, съгласно заложеното в проекта, сградата да бъде в същия вид, както изгорялата“, коментира Адов. Той допълни, че срокът за строителните дейности е до края на месец януари, а по проекта за възстановяване на читалище „Св. св. Кирил и Методий“ са отпуснати 830 хиляди лева. „Книгите от библиотеката и оцелелия инвентар от изгорялото читалище в момента се съхраняват в сградата на кметството до построяването на новата сграда“, каза също Адов.„Фокус“ припомня, че сградата на читалище „Св. св. Кирил и Методий“ в село Мененкьово изгоря почти напълно при пожар на 22 юни 2016 година. Унищожени бяха и много книги от библиотеката, но хиляди хора от страната се включиха в дарителска акция за попълване на библиотечния фонд\r\nВаня НИКОЛОВА", "date": "2017.10.05", "title": "Пазарджик: Започна възстановяването на изгорялата сграда на читалището в беловското село Мененкьово"}
{"url": "http://www.focus-news.net/news/2017/10/05/2443362/nikola-chanev-oblasten-upravitel-na-kardzhali-festivalat-badeshte-s-traditsii-s-vsyaka-godina-stava-vse-po-populyaren-sred-zhitelite-i-gostite-na-grada.html", "text": "Фестивалът „Бъдеще с традиции – Кърджали“ с всяка година става все по-популярен сред жителите и гостите на града. Това каза в интервю за Радио \"Фокус\" Никола Чанев, областен управител на Кърджали. Той уточни, че голямата цел на този фестивал е както да популяризира и пази традициите, така и да спомага за утвърждаването на духовната принадлежност на жителите на региона. „Да се усети хубавото в живота, да повдигнем българския дух, да възпитаваме нашите деца в дух на традиции, в любов към българския фолклор, към българското изкуство, и същевременно с това да накараме кърджалийци да се усмихнат. Ние даваме една възможност на чужденците да се запознаят с бита и културата на кърджалийци, но и не само на кърджалийци, а на всички жители на областта. Те виждат едно изключително богато, разнообразие от носии, песни и хора”, коментира Никола Чанев. Той каза още, че фестивалът „Бъдеще с традиции – Кърджали 2017“ е посрещнал гости и от от чужбина, които са останали очаровани от представените традиции.", "date": "2017.10.05", "title": "Никола Чанев, областен управител на Кърджали: Фестивалът „Бъдеще с традиции“ с всяка година става все по-популярен сред жителите и гостите на града"}
{"url": "http://www.focus-news.net/news/2017/10/05/2443363/afp-broyat-na-zhertvite-na-atakata-v-pakistan-dostigna-18-dushi.html", "text": "Атаката на самоубиеца, който се взриви в близост до мюсюлмански храм в Пакистан в четвъртък, е отнела живота на 18 души, предава AFP, като по-рано бе известно само за 13 жертви. Броят на ранените също се е покачил от 20 на 27 души, съобщава още агенцията. Според данни на полицията, мъжът е задействал бомбата, която е носел, след като е спрян от полицейски патрул. В резултат на експлозията двамата полицаи са загубили живота си, заедно с още 16 души, намиращи се наблизо.  Цанко Цолов", "date": "2017.10.05", "title": "AFP: Броят на жертвите на атаката в Пакистан достигна 18 души"}
{"url": "http://www.focus-news.net/news/2017/10/05/2443364/georgi-ikonomov-kmet-na-obshtina-bansko-sled-tsyalostnoto-izgrazhdane-na-am-struma-kam-bansko-shte-ima-oshte-poveche-turisti-i-tryabva-da-pomislim-seriozno-za-izgrazhdaneto-na-vtori-lift.html", "text": "След цялостното изграждане на АМ „Струма“, към Банско ще има още повече туристи и трябва да помислим сериозно за изграждането на втори лифт. Това каза кметът на Община Банско Георги Икономов по време на Конференция на тема „Автомагистрала „Струма“ и перспективите за реализация на инвестиционни проекти в Югозападна България“ в Симитли, предаде репортер на Радио „Фокус”- Пирин. „На всички трябва вече да ни е омръзнало да правим работите на парче и да мислим за един проблем, когато той дойде, а той ще дойде“, каза Икономов. „Сега е моментът да се мисли за разширяване на ски-зона \"Банско\", за което говорим дълги години, а това ще стане само с изграждане на втори кабинков лифт, с допълнителни ски писти и съоръжения“, каза Икономов.\r\nЛора КАЛЧЕВА", "date": "2017.10.05", "title": "Георги Икономов, кмет на Община Банско: След цялостното изграждане на АМ „Струма“, към Банско ще има още повече туристи и трябва да помислим сериозно за изграждането на втори лифт"}
{"url": "http://www.focus-news.net/news/2017/10/05/2443365/new-york-times-republikantsi-sa-otvoreni-za-pregovori-otnosno-restriktsii-na-orazhiyata.html", "text": "Сенатори от републиканската партия са готови да се включват в евентуално гласуване за ограничаване на притежанието на оръжие в САЩ, пише New York Times. Това става дни след като в Лас Вегас бяха убити 58 души при масова стрелба, от нападател, който е разполагал с големи количества оръжие. Според последна информация, поне 50 огнестрелни оръжия са иззети от неговата хотелска стая и дом, като стана ясно че стрелецът е използвал и устройство, направено в домашни условия, което е позволявало на полуавтоматичните оръжия да стрелят много по-бързо. \r\nВ продължение на десетилетия повечето членове на републиканската партия бяха строго против ограничение на правото за носене на оръжие, припомнят от вестника.  Цанко Цолов", "date": "2017.10.05", "title": "New York Times: Републиканци са отворени за преговори относно рестрикции на оръжията"}
{"url": "http://www.focus-news.net/news/2017/10/05/2443366/plovdiv-320-sa-svobodnite-mesta-v-detskite-zavedeniya-v-grada-sled-poslednoto-klasirane.html", "text": "320 са свободните места в детските заведения в Пловдив след последното класиране, проведено днес. Това съобщиха за Радио „Фокус“ – Пловдив от отдел „Връзки с обществеността“ на Община Пловдив. В проведеното текущо класиране за прием в детските заведения са взели участие 445 деца, което е със 103 по-малко от предходното класиране. От тях най-много са децата на яслена възраст – 291. За първа възрастова група заявления за участие в класирането са подали за 82 деца, за втора – 39, за трета подготвителна група – 21 деца и само 12 деца са кандидатствали за четвърта подготвителна група. „За класирането бяха обявени общо 521 свободни места, като 182 от тях за децата в яслена възраст, 114 – за първа възрастова група, 90 – за втора възрастова група, 68 – за трета подготвителна група и 67 места за четвърта подготвителна група. Класирани бяха общо 201 от кандидатстващите – 114 деца за детските ясли, 34 за първа възрастова група, 30 за втора възрастова група, 13 за трета подготвителна група и 10 за четвърта подготвителна група. За всички класирани деца следва записване при директорите на детските градини и ясли до 13 октомври“, обясниха от пресцентъра на Общината.\r\nСлед класирането остават незаети общо 320 места, съответно за яслени групи – 68 места, за първа група – 80, за втора група – 60, и за подготвителните групи съответно 55 за трета и 57 за четвърта. „Като цяло броят на местата за детските градини е достатъчен за всички желаещи прием. Към момента има известен недостиг на места за част от районите за най-малките – децата, кандидатстващи за яслените групи. С отписване на навършващите 3-годишна възраст през октомври, ноември и декември ще се освободят още места в детските ясли, с което ще се осигурят и останалите кандидатстващи за прием деца“, посочиха от пресцентъра на Община Пловдив.\r\nСледващото класиране е на 24 октомври.\r\nТони МИХАЙЛОВ", "date": "2017.10.05", "title": "Пловдив: 320 са свободните места в детските заведения в града след последното класиране"}
{"url": "http://www.focus-news.net/news/2017/10/05/2443367/konstatirano-e-ognishte-na-zabolyavaneto-antraks-v-selo-trapishte-obshtina-loznitsa-obzor.html", "text": "Положителни за антракс са пробите от село Трапище, община Лозница- на 45-годишния овцевъд и на две от от умрелите животни във фермата му. В населеното  място е обявено първично огнище на заболяването. Областната дирекция по безопасност на храните и  Регионалната здравна инспекция в Разград съвместно обследват случая. По случая бе разпоредена проверка и на Районната прокуратура в Разград. 45-годишният овцевъд е хоспитализиран в Инфекциозното отделение на МБАЛ „Св. Иван Рилски“, при спазване на мерките за сигурност и безопасност, за да не се допусне заразяване с антракс и на други лица. Д-р Рени Кирякова от Регионалната здравна инспекция посочи, че мъжът е на венозен антибиотик, а четиримата контактни на пациента са поставени  под наблюдение и профилактика  с пеницилинов препарат. От страна на Областната дирекция по безопасност на храните е започната незабавна ваксинация на всички възприемчиви животни в населеното място, в което има общо около 1700 животни. Забранено е клането и движението от и към населеното място  на възприемчивите животни до изтичането 14- дневния имунизационен период. Сградите и помещенията, в които се отглеждат животни, както и оборудването ще бъдат дезинфекцирани. До този момент животните в с. Трапище не са подлежали на ваксинация, защото в района не е констатирано огнище на антракс в последните 50 години.", "date": "2017.10.05", "title": "Констатирано е огнище на заболяването антракс в село Трапище, община Лозница (ОБЗОР)"}
{"url": "http://www.focus-news.net/news/2017/10/05/2443368/afp-sreshtata-na-yuzhnite-strani-chlenki-na-evropeyskiya-sayuz-e-otlozhena.html", "text": "В четвъртък стана ясно, че срещата между южните страни членки на Европейския съюз е отложена, предава AFP. Представители на Кипър, Франция, Португалия, Гърция, Италия, Малта и Испания трябваше да се съберат този месец в кипърската столица Никозия, но заради каталонската криза, срещата ще се отложи за средата на месец декември. Това е станало ясно след изявление на кипърския президент в четвъртък, разкрива още агенцията.  Цанко Цолов", "date": "2017.10.05", "title": "AFP: Срещата на южните страни членки на Европейския съюз е отложена"}
{"url": "http://www.focus-news.net/news/2017/10/05/2443369/blagoevgrad-s-kontsert-spektakal-na-emblemata-na-blagoevgrad-ansambal-pirin-zavarshiha-tarzhestvata-po-povod-praznika-na-grada.html", "text": "С концерт-спектакъл на емблемата на Благоевград, Ансамбъл „Пирин“ завършиха тържествата по повод празника на града, който се отбелязва на 5 октомври, когато избухва Балканската война, предаде репортер на Радио „Фокус“ – Пирин. Преди това в областния център се проведе и тържествена заря-проверка. В рамките на целия ден в града се проведоха поредица от събития, с които се отдаде почит към героите, борили се и загинали в името на свободата на Горна Джумая, днес Благоевград, и цяла Пиринска Македония. \r\nЛивия НИНОВА", "date": "2017.10.05", "title": "Благоевград: С концерт-спектакъл на емблемата на Благоевград, Ансамбъл „Пирин“ завършиха тържествата по повод празника на града"}
{"url": "http://www.focus-news.net/news/2017/10/05/2443370/varna-zapochna-esennata-seitba-v-oblastta.html", "text": "Прибрана е реколтата от пипер, домати и картофи във Варненско. Това съобщи за Радио „Фокус“ – Варна Даря Велинова, старши експерт в Главна дирекция „Аграрно развитие” към Областна дирекция „Земеделие” във Варна. При посевите с пипер са реколтирани 130 дка. Получената продукция е 66,15 тона, при среден добив 505 кг/дка. Реколтираните площи с домати са 179 дка. Получената продукция е 557,9 тона при среден добив 3 117 кг/дка. Прибрани са също 858 дка картофи. Получената продукция е 1 303,2 тона при среден добив 1 619 кг /дка.\r\nДаря Велинова допълни, че в региона на Варна вече е започнала есенната сеитба. По данни от края на месец септември засетите площи с пшеница в общините Бяла, Варна, Ветрино и Провадия са общо 28 000 дка. Засетите площи с рапица в региона са 28 412 дка.\r\nМарияна ВАЛЕНТИНОВА", "date": "2017.10.05", "title": "Варна: Започна есенната сеитба в областта"}
{"url": "http://www.focus-news.net/news/2017/10/05/2443371/dobrich-oblastniyat-informatsionen-tsentar-predstavya-v-chetiri-dobrudzhanski-obshtini-aktualni-vazmozhnosti-za-finansirane-do-kraya-na-2017-godina.html", "text": "Областният информационен център (ОИЦ), който продължава своята дейност по проект на Община град Добрич, представя в четири добруджански общини актуални възможности за финансиране до края на 2017 година. Това съобщи ръководителят на центъра Геновева Друмева, предаде кореспондентът на Радио „Фокус” – Варна. Първата изнесена приемна с информационен щанд ще се състои утре – 6 октомври, в град Тервел от 13,00 часа пред сградата на Общината. Следващата приемна в Шабла на 11 октомври от 13,00 часа също пред сградата на морската община. В Балчик ОИЦ гостува на 19 октомври от 14,00 часа в малката зала на Народно читалище „Васил Левски – 1959 г.“. На 26 октомври от 14,00 часа в залата на Община Крушари е следващата изнесена приемна. Обиколката ще завърши в Генерал Тошево на 31 октомври. Информационната среща ще се състои в сградата на Общината от 14,00 часа. По време на събитията ще бъдат представени възможностите за кандидатстване до края на тази година по програмите, финансирани от Европейските структурни и инвестиционни фондове в България (Програма за развитие на селските райони и Оперативните програми). Събитията са насочени към всички потенциални бенефициенти в областта. Събитията са със свободен достъп и на тях са поканени да присъстват широк кръг потенциални бенефициенти – представители на общинска администрация, общински съветници, кметове и кметски наместници, доставчици на социални услуги, неправителствени организации, работодатели, собственици на съществуващи предприятия, обучителни и образователни организации, граждани и медии. На посетителите ще бъдат раздадени рекламно-информационни материали на ОИЦ – Добрич, както и на Управляващите органи на Оперативните програми 2014-2020 г. След приключване на поредицата от информационни събития предстоят такива изнесени приемни и в общините Каварна, Добричка и Добрич.\r\nЖулиета НИКОЛОВА", "date": "2017.10.05", "title": "Добрич: Областният информационен център представя в четири добруджански общини актуални възможности за финансиране до края на 2017 година"}
{"url": "http://www.focus-news.net/news/2017/10/05/2443372/daily-sabah-emanyuel-makron-predlozhi-da-stane-posrednik-mezhdu-bagdad-i-erbil.html", "text": "Френският президент Еманюел Макрон предложи в четвъртък да стане посредник в разрешаването на кризата между Ирак и регионалното правителство на кюрдите в Ербил, пише Daily Sabah. Макрон отправи предложението след среща с премиера на Ирак Хайдар ал Абади, провела се в Париж. Вестникът напомня, че макар главната цел на разговорите да бе обсъждане на войната срещу „Ислямска държава“, френският държавен глава е изражил загриженост относно ситуацията с иракските кюрди. Макрон е подчертал важността на „национално помирение, включващо и Кюрдското регионално правителство, с което Франция поддържа приятелски връзки“. Президентът смята, че „диалогът е единственият път и Франция е готова да участва активно“ в него.  Цанко Цолов", "date": "2017.10.05", "title": "Daily Sabah: Еманюел Макрон предложи да стане посредник между Багдад и Ербил"}
{"url": "http://www.focus-news.net/news/2017/10/05/2443373/sporove-mezhdu-upravlyavashti-i-opozitsiya-za-uchastieto-na-prezidenta-rumen-radev-v-protsedurata-za-nov-iztrebitel-obzor.html", "text": "Народните представители приеха финалния доклад за работата на Временната комисия за проучване на процедурата за нов боен самолет. Комисията беше създадена на 28 юни по предложение на ГЕРБ. На заседанията ѝ бяха изслушани всички министри на отбраната за периода от 2010 до 2017 година, с изключение на служебния министър Стефан Янев.\r\nВ доклада комисията предлага частично рестартиране на процедурата за нов изтребител, като Министерството на отбраната трябва да реши на какъв етап да бъде върнат проектът. Според комисията много от проблемите, свързани с реализацията на проекта, произтичат от неясноти в Концепцията за изграждане на отбранителната способност. Промяната на финансовата рамка от 700 млн. лева на 1,5 млрд. лева е налагала актуализация на концепцията, която не е била направена. Не е даден категоричен отговор на въпроса какъв тип да бъде самолетът - многоцелеви или само за въздушно патрулиране. Комисията констатира, че в голям период от изпълнението си проектът се реализира при нормативен вакуум и липса на ясни регламентирани правила. Начинът на практическото прилагане на проектното управление на МО води до размиване на отговорностите, правомощията, дейностите и сроковете. Комисията констатира, че при актуализацията на Методиката за оценка през 2016 година се създават условия за необосновано отстраняване на една от офертите. От оставащите две оферти, едната е практически неконкурентноспособна. Комисията не е намерила разумни основания за промяната на методиката. Установено е, че в края на февруари е направена оферта за нов самолет, която се е включвала в утвърдената финансова рамка. Според комисията буди недоумение аргументът, че офертата не е разгледана, защото не е включвала въоръжението на самолета, при положение, че и офертите на други кандидати са без въоръжение. Комисията констатира, че липсата на политическо ръководство, правила, контрол на процеса и промяната в методиката водят до отпадане на една от офертите и сериозни съмнения за ефективността на изразходването на публични средства.\r\nУчастието на президента ген. Румен Радев в процедурата по придобиване на нов боен самолет беше основната тема в дебатите по приемането на доклада. Според председателя на ПГ на ГЕРБ Цветан Цветанов от БСП са организирани „самолет-гейт“ и са вкарали в него президента. Той коментира, че със всичко казано БСП създават лошия образ на Румен Радев. Депутатът от ГЕРБ Антон Тодоров, който беше член на Комисията за изтребителите, посочи, че президентът е нарекъл членовете на комисията лобисти, а от документите е видно, че има друг лобист. По думите му Румен Радев е бил мотивиран от „Грипен“ с потупване по рамото. По-късно, Цветан Цветанов се извини за някои от личните нападки, отправени към президента. Той заяви, че не трябва да се допуска в парламента да се говори по теми, свързани с личния живот на държавния глава.\r\nЛидерът на БСП Корнелия Нинова заяви, че ГЕРБ използва Комисията за самолетите, за да разчисти пътя на Бойко Борисов към президентството. Тя посочи, че БСП стои зад президента Румен Радев, защото не е отстъпил и на милиметър от поетите ангажименти по време на предизборната кампания. Според зам.-председателя на ПГ на БСП Жельо Бойчев министър Николай Ненчев и кабинетът „Борисов“ 2 са виновни за изкривяването на крайните резултати при избора на нов боен самолет. Депутатът Таско Ерменков коментира, че докладът на комисията е елемент от пълномащабната война на ГЕРБ срещу президента – човекът с най-големия рейтинг в държавата. Зам.-председателят на ПГ на БСП Драгомир Стойнев посочи, че в дебатите Цветан Цветанов се е опитал да внуши, че е взето решение в интерес на определена фирма. „Маските паднаха. Всичкия този цирк е, за да закупи България F-16“, коментира той. В отговор Цветан Цветанов заяви: „Никъде в изказването ми не казах коя фирма трябва да спечели“. \r\nПреди приемането на доклада депутатите коментираха и случая с началника на кабинета на президента Иво Христов, който е чел секретна шифрограма, без да има достъп до класифицирана информация. За случая сигнализираха от ГЕРБ. Депутатът Антон Тодоров заяви, че ДАНС работи в президентството от 10 дни и има унищожени документи, свързани със шифрограмата, до която е имал достъп Христов. Филип Попов от БСП заяви, че Прокуратурата трябва да се самосезира за изказването на Антон Тодоров. Той попита откъде Тодоров има достъп до секретна информация и откъде знае за операцията на ДАНС. По думите му това не е въпрос само на наказателна отговорност, а и на национална сигурност. В отговор Антон Тодоров уточни, че е получил информацията за проверката на ДАНС от ДКСИ.\r\nБиляна ИВАНОВА", "date": "2017.10.05", "title": "Спорове между управляващи и опозиция за участието на президента Румен Радев в процедурата за нов изтребител (ОБЗОР)"}
{"url": "http://www.focus-news.net/news/2017/10/05/2443374/adrian-petrov-zam-oblasten-upravitel-na-smolyan-zaviryavaneto-na-yazovir-plovdivtsi-shte-se-izvarshva-na-nyakolko-etapa-i-shte-prodalzhi-dosta-dalgo-vreme.html", "text": "На язовир „Пловдивци” след като мине приемателната комисия за чашката на язовира има още дълъг път да бъде извървян докато се стигне до крайната фаза. Това каза за Радио „Фокус” – Смолян Адриан Петров – зам.-областен управител на област Смолян по повод строителството и завиряването на яз. „Пловдивци”. По неговите думи процесът по завиряване ще продължи доста дълго време тъй като лятно време дебитът на реката, от която ще се пълни язовирът е много малък. През следващите месеци постепенно там дебитът ще се усилва и ще се влива по-голямо количество, но като се има предвид, че са 1 900 000 кубични метра водна маса, ще е необходимо доста време, за да се изпълни язовирът докрай. „След това има различни предписания, завиряването се извършва на няколко етапа, с проверки по отношение на стената и на друга инфраструктура, която е направена там и това е процес, който иска време, макар че на нас ни се иска по-бързо да стане и съоръжението да може да изпълни своята основна цел – да доставя вода на Мадан и Рудозем, като това са две общини, които от доста време търпят лишения в това отношение”, обясни зам.-областният управител. Петров посочи, че тенденцията е доста неблагоприятна като цяло за региона заради климатичните промени, които настъпват, плюс засушаването и короядите, които пък изяждат част от гората. По думите му факторите са комплексни и трябва да се мисли в перспектива, за да се решават проблемите в дългосрочен план и точно сега се вижда, че идеята и изпълнението на такъв проект като язовир „Пловдивци” не е било прищявка на някого, а точно обратното. Той ще се окаже много важен за региона за следващите години, тъй като наличието на такъв язовир с достатъчно количество питейна вода може да бъде предпоставка от него да се подават количества вода и на други населени места, ако процесите със засушаването там се увеличат.\r\nДаниела БОЙКОВА", "date": "2017.10.05", "title": "Адриан Петров, зам.-областен управител на Смолян: Завиряването на язовир „Пловдивци” ще се извършва на няколко етапа и ще продължи доста дълго време"}
{"url": "http://www.focus-news.net/news/2017/10/05/2443375/kyustendil-predstoi-restavrirane-na-paraklisa-na-sveti-ivan-rilski-kray-selo-razhdavitsa.html", "text": "Предстои реставриране на параклиса на свети Иван Рилски край село Раждавица. Това каза пред Радио „Фокус” – Кюстендил Стоян Ръждавички, кмет на село Раждавица. По думите му параклисът край селото е правен с дарението и труда на местно семейство. То е събрало и много предания за присъствието на свети Иван Рилски в района, издадена е и книга. „Реставрирането на параклиса и създаване на екопътека към него е една от задачите, които съм си поставил. Работим върху проект”, каза Стоян Ръждавички. По думите му до празника на свети Иван Рилски ще бъдат положени всички усилия за подобряване на мястото и на самия параклис.\r\nВенцеслав ИЛЧЕВ", "date": "2017.10.05", "title": "Кюстендил: Предстои реставриране на параклиса на свети Иван Рилски край село Раждавица"}
{"url": "http://www.focus-news.net/news/2017/10/05/2442959/predstoyashti-sabitiya-v-stranata-za-5-oktomvri-agentsiya-fokus.html", "text": "***\r\nОт 09.00 часа ще се проведе редовно пленарно заседание на Народното събрание. \r\n***\r\nОт 09.30 часа, в „София Хотел Балкан“, Асоциацията на българските застрахователи организира Юбилейна конференция по пътна безопасност „Мирен договор за българските пътища\".  В нея участие ще вземат министърът на регионалното развитие и благоустройството Николай Нанков, министърът на финансите Владислав Горанов, председателят на Комисията по бюджет и финанси Менда Стоянова и др.\r\n***\r\nОт 10.00 часа в зала „Киев“ на  парк-хотел „Москва“ в София, министърът на образованието и науката Красимир Вълчев ще открие дискусионен форум на тема „Подобряване на модела за финансиране на научните изследвания, основано на постигнатите резултати“. \r\n***\r\nОт 09.30 часа министърът на труда и социалната политика Бисер Петков ще присъства на официалното откриване на благоустроеното дворно пространство в ДГ „Щастливо детство“, обновено по проект „Красива България“.  Детската градина се намира на ул. „Цар Асен“ № 27. \r\n***\r\nОт 17.30 часа, в салона на читалището в Симитли ще се проведе Конференция на тема „Автомагистрала Струма и перспективите за реализация на инвестиционни проекти в Югозападна България“. На нея ще присъстват вицепремиерът и министър на отбраната Красимир Каракачанов, министърът на регионалното развитие и благоустройството Николай Нанков, Зам.-министърът на околната среда и водите Николай Кънчев, зам.-министърът на икономиката Александър Манолев и директорът на АПИ Дончо Атанасов. \r\n***\r\nОт 09:30 часа в заседателната зала в сградата на Висшия съдебен съвет, ул. Eкзарх Йосиф, ще се проведе редовното заседание на Пленума на Съвета. \r\n***\r\nОт 09.00 часа 2 състав на Специализирания наказателен съд ще проведе съдебно заседание по делото срещу Емил М., Лазарин Л., Едуард П., Мартин Д., обвинени в приготовление на убийство. \r\n***\r\nОт 09.30 часа, 21 състав на Софийски градски съд ще заседава по делото срещу Герман Костин. \r\n***\r\nОт 09.30 часа, 15 състав на Софийски градски съд ще проведе съдебно заседание по делото срещу Любомир Димитров. \r\n***\r\nОт 10.00 часа, 17 състав на Софийски градски съд ще заседава по делото срещи Сашо Тръпков (пътният полицай, обвинен за подкуп и сниман по време на проверка).\r\n***\r\nОт 10.00 до 14.00 часа пред фонтаните на Женския пазар ще се проведе фермерски пазар с продукция на български производители. \r\n***\r\nОт 10.00 часа, на ул. „Янко Сакъзов“ 30, „Национален български университет - трета възраст“  тържествено ще открие новата учебна година. \r\n***\r\nОт 10.00 до 13.00 часа, в „Генератор”, бул. „Черни връх” 47, София, ще се състои кръгла маса по проект „Чисти коли за чист град”, осъществяван от Българска асоциация електрически превозни средства (БАЕПС) с финансовата подкрепа на Столична община, Програма Европа 2017.\r\n***\r\nОт 11.00 часа в Големия салон на БАН Демонстрации за работа с най-съвременна техника за тримерна дигитализация, изграждане на тримерни обекти, визуализация и тримерно печатане ще покаже Институтът по информационни и комуникационни технологии – БАН в рамките на инициативата „Българската академия на науките представя своите институти“.\r\n***\r\nОт 11.00 часа, в Официалната зала на Столична община (ул. „Московска“ № 33), Заместник-министърът на труда и социалната политика Зорница Русинова и заместник-кметът на София Албена Атанасова ще подпишат договор за финансиране на проект „Ноу-хау за мониторинг на качеството на социалните услуги в Столична община“ по оперативна програма „Развитие на човешките ресурси“.\r\n***\r\nОт 13.00 часа първа САГБАЛ „Света София” ще представи на пресконференция информационна и профилактична кампания за рак на гърдата. Участие ще вземат Дончо Барбалов – заместник-кмет по направление „Финанси и стопанска дейност” и вр. изп. д. заместник-кмет по направление „Столично общинско здравеопазване“; д-р Гергана Коларова – изпълнителен директор на Първа САГБАЛ „Света София”; Вера Николова – представител на Фондация „Една от 8”; Зоя Паунова – изпълнителен директор на АстраЗенека България.\r\n***\r\nОт 14:30 часа в зала 130 на Народното събрание (пл. \"Княз Александър I\" №1) в рамките на редовното заседание на Комисията по здравеопазването към 44-тото Народно събрание ще бъде обсъдена темата за диагностиката и лечението на рака на простатата в Европа и България. \r\n***\r\nОт 18.00 часа в хотел Маринела ще се проведе Трети национален конгрес по невросонология и мозъчна хемодинамика. \r\n***\r\nОт 18.00 часа в Регионален исторически музей – София ще бъде открита изложба на традиционни японски тъкани юдзен и тетрадки уатоджи,  която е част от 28-те Дни на японската култура в България. \r\n***\r\nОт 18.30 часа в Търговски център \"Метро Сити\", Ниво -1 (разположен на кръстовището на бул. \"Ал. Малинов\" и ул. \"Филип Аврамов\"),СО Район „Младост“ организира обществено обсъждане на подробен устройствен план на проекта \"Гранд Каньон\" на \"Гаранти Коза\" – България.\r\n***\r\nОт 09.30 часа с тържествен молебен и полагане на цветя на паметния знак на майор Иван Павлович Орлински,  в двора на църквата „Въведение Богородично“ ще бъде поставено началото на програмата по повод празника на града. В 10.30 часа ще бъде издигнато националното знаме на Република България и ще бъдат положени  цветя пред паметника на Георги Измирлиев-Македончето.  В 11.00 часа в кв. „Вароша жителите и гостите на Благоевград ще станат свидетели на историческа възстановка на  Горноджумайското  въстание с участие на Национално дружество „Традиция“. От 17.00 часа в ДТ „Никола Вапцаров“ ще се проведе тържествена сесия на Общински съвет-Благоевград. В 19.30 часа предстои  митинг-заря. \r\n***  \r\nОт 09.30 часа в РНБ „П. Р. Славейков“ ще се проведе Първа международна среща по проект „MobiDig” по Програма “Еразъм +”.  \r\n*** \r\nОт  18.30 часа в конферентна зала на хотел „Янтра“ създателят на образователната платформа Уча.се – Дарин Маджаров ще изнесе лекция на  тема „Предприемачество в образованието: защо не?“ \r\n***\r\nОт 13.30 часа в хотел Нептун  Огнян Ценков, кмет на Община Видин, ще приветства участниците в кръгла маса по проект \"Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния - България\".\r\n***\r\nОт 17.30 часа в Детския отдел на Общинската библиотека 12-годишната ученичка Филиз Палаз от СУ „Христо Проданов“ ще представи своята втора книга „Светът на светулките“.\r\n***\r\nОт 15.30 часа в зала 2 Окръжният съд ще разгледа жалбата на Георги П. срещу определението на Районен съд – Пловдив, с което му е взета мярка за неотклонение „задържане под стража“. Срещу него, в качеството си на експерт маркетинг към „Грабо медия” АД,  е повдигнато обвинение за измама в особено големи размери.  \r\n***\r\nОт 16.00 часа в Дома на културата „Борис Христов“ ще се проведе среща с екипа на спектакъла „Хрома“. Срещата е във връзка с гостуването на звездата на съвременното изкуство Широ Такатани в България, като част от програмата на ONE DANCE WEEK и Европейска столица на културата 2019.  \r\n***\r\nОт 10.00 часа в Регионалния исторически музей в Русе ще се проведе пресконференция по повод старта на Национална ученическа историческа конференция \"Европа навлиза в българските земи/втората половина  XIX  век и началото на XX век/\", посветена на 10 годишнината от приемането на България в Европейския съюз.\r\n***\r\nОт 18.00 часа в зала „Байер“ ще бъде открита изложбата „Есенен салон 2017“. \r\n***\r\nОт 09.00 часа, с тържествена Света литургия в катедралния храм „Св. Димитър“, ще бъде отбелязан празника на Стара Загора. \r\n***\r\nОт 14.00 часа в сградата на Областната администрация Областният управител на Ямбол Димитър Иванов ще се срещне със заместник – социалният министър Султанка Петрова. Работната среща е посветена на   демографските проблеми на областта, както и набелязване на конкретни идеи и мерки за разрешаване на демографската криза.", "date": "2017.10.05", "title": "Предстоящи събития в страната за 5 октомври (Агенция „Фокус“)"}
{"url": "http://www.focus-news.net/news/2017/10/05/2442960/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В късните часове на вторник турският външен министър Мевлют Чавушоглу е провел телефонен разговор с германския си колега Зигмар Габриел, съобщава вестник Hurriyet. \r\nАнкара и Берлин търсят помирение след месеци на напрежение в двустранните отношения, увериха дипломатически източници. Чавушоглу и Габриел ще присъстват на срещата на ЮНЕСКО в Париж на 5 октомври. Няма планирана среща помежду им, но не е изключено такава да бъде проведена. \r\nВ навечерието на гласуването за Бундестаг турският президент Реджеп Тайип Ердоган изрази увереност, че двустранните отношения „ще се нормализират след изборите в Германия\", защото правителството в Анкара „няма проблем с германския народ\".\r\nПремиерът Бинали Йълдъръм изпрати поздравително писмо до германския канцлер Ангела Меркел, след като дясноцентристкият Християндемократически съюз (ХДС) спечели изборите с 33% от гласовете.\r\n***\r\nВърховният лидер на Иран аятолах Али Хаменей заяви, че Турция и Иран трябва да спрат Иракски Кюрдистан от придобиването на независимост, предава The Jerusalem Post. Това стана, след като Хаменей се срещне с турския президент Реджеп Тайип Ердоган.\r\n„Турция и Иран трябва да предприемат нужните мерки срещу вота. Америка и Израел печелят от вота. Те искат да създадат нов Израел в региона. Вотът за сецесия на Иракски Кюрдистан е предателство към целия регион“, заяви иранският лидер.\r\n***\r\nТурският президент Реджеп Тайип Ердоган, който е в Техеран, предупреди, че ще има още мерки срещу Иракски Кюрдистан, пише емиратското издание The National.\r\n„Искаме сигурност и стабилност в Близкия изток. Референдумът за независимост на Иракски Кюрдистан е заговор на чужди страни и се отхвърля от Техеран и Анкара“, заяви иранският президент Хасан Роухани на срещата си с Ердоган.\r\nТой добави, че Турция и Иран „няма да приемат промяна на границите при никакви обстоятелства“.\r\n„Взехме някои мерки заедно с Иран и иракското правителство, но ще предприемем и по-силни стъпки“, каза Ердоган.\r\n***\r\nБългарският министър-председател Бойко Борисов посочи, че нелегалните пресичания на територията на Европа „са намалели до нулата“ благодарение на общите усилия на българското и турското правителства, пише   Daily Sabah.\r\nБорисов посочи, че страната му е демонстрирала сериозни усилия да превъзмогне мигрантската криза, и усилията ѝ заедно с тези на Турция са били плодотворни, защото нелегалните пресичания са спаднали до нула.\r\n„Работим с граничната полиция и с армията ни. Благодарение на волята на турското правителство, нелегалните пресичания спаднаха до нулата. Европа казва, че страната ни е тази, която се е справила най-добре с този проблем. Направихме го наш дълг. Сега можем да помогнем и на Гърция“, заяви той. \r\n***", "date": "2017.10.05", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/10/05/2442961/ria-novosti-zhitelite-na-vilnyus-mogat-da-badat-evakuirani-zaradi-otkrit-snaryad-ot-vtorata-svetovna-voyna.html", "text": "Снаряд от времената на Втората световна война, открит в центъра на Вилнюс, очаква да бъде обезвреден от сапьори. Жителите на литовската столица са предупредени за възможна евакуация, предаде  РИА Новости.\r\n„Този следобед в центъра на Вилнюс по време на строителни дейности бе открит взривоопасен снаряд с детонатор, най-вероятно от Втората световна война. В момента жителите на околните домове са предупредени, че може да се наложи да бъдат евакуирани. На място са пристигнали представители на специалните служби“, заяви представителят на местната полиция Ревита Янавичуте. Според местните медии сложността на операцията се заключва с това, че снарядът е открит до тръба от газовата система.\r\nПолицията твърди, че ситуацията е сериозна и в момента се очаква пристигането на военни сапьори от поделението край град Каунас. „Очаква се и преценка на равнището на опасността от снаряда. Тогава ще бъде взето решение за по-нататъшно действие“, добави Янавичуте. Виктор Турмаков", "date": "2017.10.05", "title": "РИА Новости: Жителите на Вилнюс могат да бъдат  евакуирани заради открит снаряд от Втората световна война"}
{"url": "http://www.focus-news.net/news/2017/10/05/2442962/karles-puchdemon-kralyat-na-ispaniya-ignorira-katalontsite.html", "text": "Регионалният лидер на Каталония Карлес Пучдемон обвини испанския крал   Фелипе VI, че „нарочно игнорира милиони каталонци“, призовавайки региона да прекрати искането си за независимост, предаде  AFP.\r\n„Кралят прие позицията на централното правителство и политиците, които бяха бедствие за Каталония. Той нарочно игнорира милиони каталонци“, заяви Карлес Пучдемон.  Виктор Турмаков", "date": "2017.10.05", "title": "Карлес Пучдемон: Кралят на Испания игнорира каталонците"}
{"url": "http://www.focus-news.net/news/2017/10/05/2442963/reuters-reks-tilarsan-zayavi-che-nikoga-ne-e-obmislyal-ostavka.html", "text": "Държавният секретар на САЩ Рекс Тилърсън заяви, че никога не е обмислял подаване на оставка и че се е отдал на програмата на президента на САЩ Доналд Тръмп. Същевременно от Департамента посочиха, че Тилърсън никога не е наричал президента „дебил“, както бе съобщено по-рано от някои американски медии, предаде  Reuters.\r\n„Държавният секретар не е използвал подобен език, за да говори за когото и да е било. Той не е казвал това“, съобщи прессекретарят на Държавния департамент Хийтър Нойберт. \r\nНа свой ред Тилърсън, чийто мандат бе помрачен от постоянни слухове, че не е доволен от политиката и риториката на Тръмп, заяви, че се е отдал на програмата на президента, след като е приел предложението да заеме поста. \r\n„Няма да се занимавам с такива работи. Идвам от място, където не се занимаваме с подобни дребни глупости“, посочи Тилърсън. „Отдал съм се на успеха на нашите президент и държава. Моята ангажираност е толкова силна, колкото бе и в деня, в който приех да служа като държавен секретар“, добави той.  Виктор Турмаков", "date": "2017.10.05", "title": "Reuters: Рекс Тилърсън заяви, че никога не е обмислял оставка"}
{"url": "http://www.focus-news.net/news/2017/10/05/2442964/gazeta-express-kosovo-se-otkaza-ot-kandidaturata-si-za-prisaedinyavane-kam-yunesko.html", "text": "Външното министерство на Косово излезе с официално обяснение, в което обясни причините защо е решило да не кандидатства за членство в ЮНЕСКО и в други международни организации, предаде  Gazeta Express.\r\nСпоред министерството решението да не се кандидатства е било направено в координация с ЕС и със САЩ. „Министерството на външните работи иска да уведоми обществото относно членството на Косово в регионалните, континенталните и световните организации, а именно ООН и агенциите му, които остават приоритет за Косово“, пише в заявлението.\r\n„Косово е член на повече от 60 регионални, континентални и световни организации и всяка процедура за кандидатстване се прави при пълната и близка координация със съюзниците на Косово, а именно САЩ и ЕС“, пише още в заявлението. Според външното министерство „прагматичното отлагане на членството на Косово в Интерпол и в ЮНЕСКО е напълно подкрепено и координирано със САЩ. „МВнР поема ангажимент тези действия да допринесат за засилването на международните позиции на Косово“, сочи институцията.  Виктор Турмаков", "date": "2017.10.05", "title": "Gazeta Express: Косово се отказа от кандидатурата си за присъединяване към ЮНЕСКО"}
{"url": "http://www.focus-news.net/news/2017/10/05/2442965/dve-sa-otvorenite-tsenovi-oferti-za-tol-sistemata-obzor.html", "text": "Ценовите оферти на участниците в обществената поръчка за изграждането на тол системата бяха отворени. След оценяването на техническите оферти до участие са допуснати двама от общо шестимата участници. Предстои в кратък срок тръжната комисия да класира участниците въз основа на получената комплексна оценка на офертите. Възложителят АПИ ще се произнесе с решение за избор на изпълнител в законно установените срокове.\r\nОдобрените участници са: КАПШ ТРАФИК СОЛЮШЪНС и Консорциум „ТОЛ БЪЛГАРИЯ“. Отстранените участници са: Обединение „БГ ПЪТ“; ТОЛЛНЕТ АД, Чехия; СИЕЛА НОРМА АД и Обединение „ТЕЛЕТОЛ“ ДЗЗД. \r\nКАПШ ТРАФИК СОЛЮШЪНС има техническа оценка от 100 точки. Оценката му за функционалност и експлоатационни качества на системата, реализация на хардуерна система е 10 точки; за плана за изпълнение и управление на риска – 10 точки; за качество при изпълнение на поръчката – 10 точки. Предлаганата цена от този участник е 149 млн. 997 хил. лева без ДДС. \r\nКонсорциум „ТОЛ БЪЛГАРИЯ“ има техническа оценка от 66,67 точки. Този участник има оценка за функционалност и експлоатационни качества на системата, реализация на хардуерна система от 5 точки; за плана за изпълнение и управление на риска оценката е 5 точки; за качество при изпълнение на поръчката – 10 точки. Ценовата оферта за изпълнение на договора е 193 млн. 500 хил. лева. \r\nТОЛ системата ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. Изграждането на системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи. \r\nБиляна ИВАНОВА", "date": "2017.10.05", "title": "Две са отворените ценови оферти за тол системата (ОБЗОР)"}
{"url": "http://www.focus-news.net/news/2017/10/05/2442966/balgariya-komentari-v-svetovnite-medii-agentsiya-fokus.html", "text": "Трима мъже - гражданин на Афганистан на 26 г. и двама българи на 33 г. и 34 г., получиха обвинителен акт за трафик на мигранти във връзка с трагедията на австрийската магистрала А4 от 2015 г., когато 71 бежанци се задушиха в камион, съобщава вестник Der Standard.  \r\nИнформацията бе разпространена от прокурора на южния унгарски град Кечкемет Габор Шмид, който поясни, че в ареста се намира 34-годишен българин. Той е предаден на унгарските власти на 28 август на основание международна заповед за арест. Останалите двама нови обвиняеми все още не са заловени.  \r\nЗадържаният българин е бил убеден от лидерите на престъпна трафикантска мрежа да бъде придружител при транспортирането на мигрантите. Другият обвинен българин, 33-годишен, е трябвало да преведе от Унгария до Германия 40 мигранти броени дни преди трагедията в Австрия. За изпълнение на поръчката са му били обещани 3,5 хил. евро.  \r\nОсвен в контрабанда на хора в рамките на престъпна организация, тримата обвиняеми ще бъдат подведени под отговорност за измъчване на мигрантите. \r\n***\r\nГърция и Македония трябва да намерят решение на спора помежду им, както направиха София и Скопие. Това заяви министър-председателят на България Бойко Борисов, предава македонският телевизионен канал A1 On.\r\n„Трябва да се намери решение между двата народа, така, както ние го направихме, тъй като Гърция ще ги блокира за (членство) в НАТО и ЕС“, отбелязва Борисов в изявление за местен вестник в отговор на въпрос защо на срещата във Варна не присъства македонският премиер Зоран Заев.\r\nСъздаването на т.нар. Варненска четворка българският министър-председател обясни  с общата воля за обединение, европейска интеграция и зачитане на европейските принципи и правила. Това означава и съвместно разрешаване на въпроси, които са важни за Балканите, подчерта Борисов.\r\n***\r\nСпоред доклад на организацията „Инициатива на свободните журналисти” (ÖGİ), през септември в Турция са задържани нови трима журналисти, арестувани са други двама, освободени са четирима, срещу 53-ма се водят съдебни процеси, а общо 176 журналисти са д мярка за неотклонение „Задържане под стража” и се намират по затворите, информира електронното издание на вестник „Джумхуриет”. По думите на говорителя на ÖGİ Хаккъ Болтан, в Турция има повече арестувани журналисти, в сравнение с техния брой в целия свят. „Докато постоянно се увеличава броят на арестуваните журналисти, няма как да има подобрение в нито една област на обществения живот. Случва се точно обратното – във всяка една област ситуацията става все по-опасна и то със страшно голяма скорост. В Турция господства едно управление, което с всеки изминал ден още повече подпалва войната и погазва мира. Когато има такова управление, което си пада по войната и което с инат иска да остане в условията на тази война; тогава затворите в тази страна стават  „дом и творение” за журналистите”, посочва още говорителят на ÖGİ на пресконференция в Диарбекир, цитиран от „Джумхуриет”.\r\n***\r\nБългарският министър-председател Бойко Борисов посочи, че нелегалните пресичания на територията на Европа „са намалели до нулата“ благодарение на общите усилия на българското и турското правителства, пише   Daily Sabah.\r\nБорисов посочи, че страната му е демонстрирала сериозни усилия да превъзмогне мигрантската криза, и усилията ѝ заедно с тези на Турция са били плодотворни, защото нелегалните пресичания са спаднали до нула.\r\n„Работим с граничната полиция и с армията ни. Благодарение на волята на турското правителство, нелегалните пресичания спаднаха до нулата. Европа казва, че страната ни е тази, която се е справила най-добре с този проблем. Направихме го наш дълг. Сега можем да помогнем и на Гърция“, заяви той. \r\n***\r\n Румънският министър-председател Михай Тудосе заяви по време на среща във Варна с българския и гръцкия си колега Бойко Борисов и Алексис Ципрас, както и със сръбския президент Александър Вучич заяви, че четирите страни трябва да са „стена“ , която да защитава ЕС, предаде сръбското радио  B-92.\r\n„Ние сме четирите страни, които съставят Западните Балкани, които могат да бъдат и порта за влизане в ЕС, както и за излизане от него или стена, която го защитава. Ние споделяме едни интереси – и стратегически, и икономически, Сърбия, като добър съсед, да стане член на ЕС“, посочи Тудосе. Той посочи, че сътрудничеството между България и Румъния със Сърбия и Гърция е разширено. „Ние не сме съседи на Гърция, но сме нейни партньори“, добави той.\r\nСлед срещата Вучич обяви, че министър-председателите на България , Гърция и Румъния ще пристигнат след два месеца в Белград и добави, че посещението на лидерите на трите страни членки на ЕС е „много важно за Сърбия“. \r\n„Това не е установяване на нова Вишеградска четворка, но е начин за нас да бъдем по-обединени и силни“, добави той. \r\n***\r\nБългарското правителство прие закон за борба срещу корупцията и за конфискуване на незаконно придобитото имущество, предаде  Xinhua.\r\n„Законът, който трябва да бъде гласуван от парламента предвижда установяването на единна Комисията за противодействие на корупцията и за отнемане на незаконно придобитото имущество“, сочи правителството на България в официално свое заявление. Комисията ще бъде отговорна да проверява декларациите за имуществото, ще установява конфликт на интереси и ще подготвя исковете за изземане на нелегално придобити активи. \r\n„Няма да бъдат приемани анонимни оплаквания срещу корумпирани държавни служители“, се сочи в заявлението. „Въпреки това, комисията няма да разкрива самоличността на тези, които разкриват корупцията“, сочи правителството.\r\n***", "date": "2017.10.05", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2017/10/05/2442967/the-independent-britanskiyat-vatreshen-ministar-e-zabelyazan-da-narezhda-na-boris-dzhonsan-da-stane-i-da-rakoplyaska-na-rechta-na-tereza-mey-po-vreme-na-konferentsiyata-na-konservativnata-partiya.html", "text": "Британският външен министър Борис Джонсън е бил накаран да стане и да аплодира речта на министър-председателя на страната Тереза Мей, поставяйки отново под въпрос лоялността си към нея. Вътрешният министър Амбър Руд е била снимана как му нарежда да стане след края на речта по време на конференцията на управляващата Консервативна партия, пише   The Independent.\r\nЕпизодът следва подкопаването на позицията на Мей относно Брекзит, подновявайки призивите в партията той да бъде уволнен. Той все пак стана, след като бе заставен от вътрешния министър, която и преди е критикувала поведението му.\r\nПо-късно на въпрос, дали е подтикнала към аплодисменти външния министър, Руд се усмихна на репортерите, преди да отговори, че „Борис Джонсън винаги ще направи правилното нещо“.  Виктор Турмаков", "date": "2017.10.05", "title": "The Independent: Британският вътрешен министър е забелязан да нарежда на Борис Джонсън да стане и да ръкопляска на речта на Тереза Мей по време на конференцията на Консервативната партия"}
{"url": "http://www.focus-news.net/news/2017/10/05/2442968/reuters-karles-puchdemon-podkrepi-posrednichestvoto-za-razreshavaneto-na-katalonskata-kriza.html", "text": "Регионалният лидер на Каталония Карлес Пучдемон заяви, че е в полза на посредничеството като начин за излизане от регионалната криза, но че испанското централно правителство не е приело идеята, предаде  Reuters.\r\n„Този момент изисква посредничество. Получихме много предложения през последните часове и продължаваме да ги получаваме. Всички знаят, че съм готов да започна процес на посредничество“, посочи Пучдемон. „Ще го повтарям, колкото е необходимо: диалогът и разбирателството са част от политическата култура на нашия народ. Въпреки това, държавата не е дала никакъв положителен отговор за тези предложения“, добави той.\r\nОчаква се каталонският лидер едностранно да обяви независимостта от Испания следващия понеделник, след референдума, обявен от испанското правителство и съд за нелегален. \r\n„Сигурен съм, че в следващите няколко дни ще покажем най-доброто от страната си, когато институциите на Каталония ще трябва да приложат резултатите от референдума“, убеден е Пучдемон.  Виктор Турмаков", "date": "2017.10.05", "title": "Reuters: Карлес Пучдемон подкрепи посредничеството за разрешаването на каталонската криза"}
{"url": "http://www.focus-news.net/news/2017/10/05/2442969/the-guardian-tereza-mey-se-sblaskva-s-prizivi-da-uvolni-boris-dzhonsan-zaradi-negovite-komentari-otnosno-libiya.html", "text": "Британският министър-председател Тереза Мей се сблъска с призиви от собствената си Консервативна партия да уволни министъра на външните работи Борис Джонсън, защото е казал, че либийският град Сирт трябва единствено „да изчисти труповете“, за да стане първокласна туристическа и бизнес-дестинация, пише  The Guardian.\r\nДжонсън бе обвинен, че е бил „невероятно груб и жесток“ относно тези, които са загинали в боевете за освобождаването на града от „Ислямска държава“, коментирайки как е минало неговото посещение в Либия. \r\n„Има група британски бизнесмени, прекрасни момчета, които искат да инвестират в Сирт. Имаме брилянтна визия да превърна Сирт, с помощта на общността му, в следващия Дубай. Единственото нещо, което трябва да направят за това, е да изчистят труповете по улиците“, посочи той. \r\nСпоред депутата-консерватор Хайди Алън Джонсън трябва да бъде лишен от поста си, заради думите за Либия. „Борис Джонсън трябва да бъде уволнен за това. Той не представлява партията ми“, посочи тя. \r\nНейният колега-консерватор Сара Уолъстън се присъедини към нея, посочвайки, че „подобни шеги за реални хора, убити в Либия са груби дори и за комедиен акт“. „Погнусена съм да чуя това от външен министър“. Според бившия министър-консерватор Ана Собри „Джонсън е срам и министър-председателят трябва да го уволни“.\r\n„Всъщност изчистването на труповете на терористите от „Ислямска държава“ става много по-трудно заради заложените мини. Затова и Великобритания играе и ключова роля в прочистването. Затова и посетих Либия вече за втори път тази година в подкрепа“, защити се Джонсън от критиката.  Виктор Турмаков", "date": "2017.10.05", "title": "The Guardian: Тереза Мей се сблъсква с призиви да уволни Борис Джонсън заради неговите коментари относно Либия"}
{"url": "http://www.focus-news.net/news/2017/10/05/2442970/mkd-makedoniya-vsichkite-porachani-ot-rusiya-iztrebiteli-mig-29-sa-pristignali-v-sarbiya.html", "text": "Последните два от общо шестте поръчани от Русия изтребители „МиГ-29“ са пристигнали на летище „Батайница“ в Сърбия. Два самолета са пристигнали в понеделник, два във вторник, а в сряда последните два, предаде македонската медия “МКД“.\r\nСръбският президент Александър Вучич заяви, че Сърбия ще има сериозна ескадрила, убедително най-силната в региона и добави: \"Горд съм от това и съм уверен, че нашите техници ще успеят  да работят и нашите войници да летят на тези мощни машини\".\r\nСпоред него все още няма машина, която да е по-добра от МиГ-29.\r\n„Това е поколение  „четири плюс“ и с него сме решили проблема (с авиацията) за следващите 20 години\", уточни Вучич. Той обяви, че Сърбия ще продължи да засилва авиацията си и че ще има още самолети. Виктор Турмаков", "date": "2017.10.05", "title": "„МКД“ (Македония): Всичките поръчани от Русия изтребители „Миг-29“ са пристигнали в Сърбия"}
{"url": "http://www.focus-news.net/news/2017/10/05/2442971/the-daily-telegraph-hotelska-veriga-iztegli-obyava-za-rabota-vav-velikobritaniya-v-koyato-iziskva-chistachite-da-znayat-rumanski-ezik.html", "text": "Голямата хотелска верига „Холидей Ин“ изтри обява за работа, в която настоява всички чистачи да говорят на румънски език. В обявата пише, че всички, които искат да кандидатстват за поста с минимална заплата, трябва да имат една година опит, да бъдат гъвкави и отговорни, да имат добри комуникационни умения и задължително да говорят на румънски език, пише  The Daily Telegraph.\r\nОдобрените на поста ще получават по 7,75 лири на час, за да чистят стаи в хотел „Хемел“ в град Хемпстед. Според последното преброяване на правителството през 2011 г. румънският език е 21-ят най-често говорен език във Великобритания, като 0,1% от жителите ѝ сочат, че това е техният първи език. \r\nБили Пиърсън, който е забелязал обявата в интернет посочи, че не е повярвал на очите си. „Всички знаем какво означава това – че работната позиция е единствено открита за румънци“. „Аз съм чистач. Бил съм професионален чистач за пет години, но изглежда, че не мога да кандидатствам за позицията, защото съм англичанин. Работил съм в кръчми и ресторанти, където повечето хора, с които съм работил са били румънци и унгарци“, добави той.\r\n„Трябва да им се позволява да работят, както се позволява на англичанин. Никога не съм виждал англичанин, който да говори на румънски. Трябва да си румънец, за да кандидатстваш на позицията. Това е страшно глупаво“, добави Пиърсън. \r\nОбявата в последствие е променена. Говорител на верига хотели „Холидей Ин“, посочи в официално заявление, че компанията „е работодател на равните възможности , който не поставя езикови ограничения, на която и да е позиция“. Той добави, че обявата явно е била сгрешена. „Съжаляваме за объркването, причинено от обявата. Ние приветстваме всички кандидатури“, посочи той.  Виктор Турмаков", "date": "2017.10.05", "title": "The Daily Telegraph: Хотелска верига изтегли обява за работа във Великобритания, в която изисква чистачите „да знаят румънски език“"}
{"url": "http://www.focus-news.net/news/2017/10/05/2442972/tass-spored-poslanika-na-irak-v-rusiya-vaorazhen-konflikt-mezhdu-kyurdite-i-bagdat-ponastoyashtem-e-izklyuchen.html", "text": "Посланикът на Ирак в Москва Хайдар Мансур Хади заяви, че въоръженият конфликт между централното правителство в Багдад и Иракски Кюрдистан за момента е изключен, предаде  ТАСС.\r\n„В момента такъв е напълно изключен“, заяви посланикът, отговаряйки на въпрос, дали е възможен въоръжен конфликт между силите на правителството на Ирак и на кюрдите след проведения референдум за независимост на Иракски Кюрдистан. \r\nДипломатът посочи, че „правителството на Ирак има всички възможности, за да осигури стабилността и единството в страната“. „Парламентът на Ирак дава на правителството възможността да изпълнява всички необходими средства, включително и военни, но това е напълно изключено“, отбеляза той.\r\n„Смятам, че и двете страни осъзнават, че подобен конфликт би имал негативни последствия и за двете страни“, отбеляза Мансур Хади, добавяйки, че тясната координация между иракската армия и кюрдските милиции „Пешмерга“ в борбата срещу „Ислямска държава“ намалява възможността за подобен конфликт.  Виктор Турмаков", "date": "2017.10.05", "title": "ТАСС: Според посланика на Ирак в Русия въоръжен конфликт между кюрдите и Багдат понастоящем е изключен"}
{"url": "http://www.focus-news.net/news/2017/10/05/2442973/stolichna-obshtina-predpriema-merki-za-podobryavane-gradskata-sreda-sled-doklad-na-datski-arhitekt-obzor.html", "text": "Столична община предприема мерки за подобряване градската среда след доклад на датски архитект. Това стана ясно на прескоференция в сградата на Общината. През месец октомври 2016 г. по покана на кмета Йорданка Фандъкова са започнали работни контакти с датския архитект проф. Ян Геел, който изготви Доклад за състоянието на градската среда на централната градска част на София. Представители на Столичната община, Общинския съвет и граждани са обсъждали с екипа на проф. Геел състоянието и очакваните промени в града. Йорданка Фандъкова каза, че в документа се съдържат препоръки по четири направления. Това са градска идентичност – да се подобрят пешеходните и транспортните контакти с планината, минералните извори, историческите забележителности и др.; мобилност – подобряване начина на придвижване – чрез подобряване пешеходната мрежа, обществения транспорт, велоалеите и пешеходните зони, пешеходни пространства, свързани с паркове, градини и други обществени места; обществен живот – връщане на хората от моловете в града чрез подобряване градското пространство с множество функции; качество на публичното пространство – уеднаквяване дизайна на фасадите на сградите, пътна настилка по привлекателен начин. По думите на столичния кмет, чрез тази разработка София се нарежда сред градовете като Цюрих, Лондон, Стокхолм, Копенхаген, Ню Йорк, Истанбул, Москва, Шанхай и Берн, които в последните 10 години са работили и работят с проф. Геел. Тези градовете правят поетапни промени, за да постигнат целите от препоръките в докладите на датския архитект.\r\nКато силни страни в доклада Фандъкова посочи богатата зелена система на града, околните планини, културно-историческото наследство, минералните извори, но в същото време се препоръчва подобряване на средата – да е по-удобна и по-достъпна. След подробното запознаване с доклада от страна на Общината той ще бъде превърнат в програма за действия по отношение за мерките по подобряване средата за пешеходно движение, движението на градския транспорт и велосипедистите, намаляване автомобилния трафик от историческия център, подобряване на връзките с парковете и градските градини, оформяне на публичните пространства да са по-удобни и достъпни за хората. „Ще сформирам специален екип, който ще се ръководи от главния архитект на София арх. Здравко Здравков. В този екип ще влязат всички зам.-кметове, които отговарят за градската среда. Целта на този екип ще бъде да подготви програма с краткосрочни мерки с хоризонт 2020 г., със средносрочни мерки с хоризонт 2025 г. и дългосрочни – с хоризонт 2030 г. Тази задача е в синхрон с визията за развитие на София”, обясни Фандъкова. \r\nПо думите й докладът на проф. Ян Геел обръща внимание на промени в градската среда, в инфраструктурата и с промените в утвърдения начин на живот и поведение. По част от мерките вече се работи и има резултати. Като такива Фандъкова отбеляза удължаването и разширяването на пешеходните зони и въвеждане на „успокоено” движение по малките улици и историческия център на града; приетото на заседание на Общинския съвет удължаване пешеходната зона на бул. „Витоша” до бул. „Ал. Стамболийски” (ще влезе в сила от пролетта 2018 г.). В същото време в доклада се предлага тази пешеходна зона да се удължи и да бъде свързана с Ларгото и Градската градина. Сега тече процедура по избор на архитект, който да изготви проекта за пл. „Св. Неделя” след археологическите проучвания, каза още Фандъкова.\r\nРазвитието на зелената система е сред акцентите в доклада – по тази задача вече се работи, включително и с проекта за нова гора в землището на Суходол, посочи тя. Планирано е в рамките на три залесителни сезона ще бъдат засадени около 120 000 дървета. Разкриването и експонирането на културно-историческото наследство е също упоменато в доклада на проф. Геел. В тази връзка ще се разработва площадното пространство пред храма „Св. Неделя”, което ще предполага вписването на културно-историческото наследство в градската среда, обясни кметът на София.\r\nРазвитие на веломрежата предвижда докладът. Фандъкова подчерта, че в момента се работи по най-тежката задача – свързването на съществуващите велоалеи с градския център и преминаването през него. „Докато велоалеята по бул. „Кн. Ал. Дондуков” се чакаше и се приема добре от всички – то трябва да признаем, че вчера след като започна реализирането на такава в участък от ул. „Г.С. Раковски”, веднага имаше съпротива от страна на шофьорите. Затова сме длъжни да търсим баланса”, обясни Йорданка Фандъкова.\r\n„Много важна част от постигането на целите, посочени в доклада, са промените, които предложихме в Закона за устройство и застрояване на столична община”, каза още тя. Според текст от документа трябва да се даде възможност строителството в града да не затруднява визуалния достъп до Витоша. Очаква се в Народното събрание да бъде гласувано предложението на Общината за ограничаване височината на новостроящите се сгради. Предложено е новите сгради в пояса бул. „Цар борис III” – градски център – бул. „Драган Цанков”, „Ал. Малинов” и Околовръстен път да са с височина до 75 м, тези след Околовръстния път да са високи най-много 15 метра. Предложени са и зони, където да бъде разрешено построяването на небостъргачи.\r\nИнна ПЕЙЧЕВА", "date": "2017.10.05", "title": "Столична община предприема мерки за подобряване градската среда след доклад на датски архитект (ОБЗОР)"}
{"url": "http://www.focus-news.net/news/2017/10/05/2442974/api-ogranicheno-e-dvizhenieto-pri-km-117-na-avtomagistrala-trakiya-v-dvete-posoki-v-rayona-na-radinovo.html", "text": "Ограничено e  движението при км 117 на АМ \"Тракия\" в двете посоки, в района на Радиново, поради аварирал тежкотоварен автомобил и разпилян товар.Това съобщиха от пресцентъра на Агенция \"Пътна инфраструктура\" (АПИ). \r\n Шофьорите да се движат с повишено внимание и съобразена скорост по обходен маршрут от пътен възел \"Цалапица\" при км 112- път I-8 Пазарджик - Пловдив - пътен възел \"Пловдив-Карлово\" при км 126 на АМ \"Тракия\".", "date": "2017.10.05", "title": "АПИ: Ограничeно e движението при км 117 на автомагистрала \"Тракия\" в двете посоки, в района на Радиново"}
{"url": "http://www.focus-news.net/news/2017/10/05/2442975/afp-ispaniya-othvarlya-prizivite-za-posrednichestvoto-v-katalonskata-kriza.html", "text": "Испанското правителство отхвърли призивите на лидера на Каталония Карлес Пучдемон за посредничество относно исканията на региона за независимост, предизвикали политическа криза в страната, предаде  AFP.\r\nВ официално заявление на испанското правителство се сочи, че няма да има преговори докато Пучдемон не изостави идеята си за независимост, която е смятана от Мадрид за незаконна.\r\n„Правителството няма да преговаря за нищо нелегално и няма да приеме изнудване“, пише в официалното заявление.  Виктор Турмаков", "date": "2017.10.05", "title": "AFP: Испания отхвърля призивите за посредничеството в Каталонската криза"}
{"url": "http://www.focus-news.net/news/2017/10/05/2442976/the-daily-express-zaradi-kontrolirana-eksploziya-kray-metrostantsiya-v-london-byaha-evakuirani-stotitsi-patnitsi.html", "text": "Полицията е извършила координирана експлозия край северната лондонска метростанция „Ейнджъл“, заради което са били евакуирани стотици пътници, пише  The Daily Express.\r\nЧас след като в полицията постъпва сигнал за съмнителен пакет, поставен на улицата пред станцията, полицията извършва експлозията. Пътниците са били изкарани от станцията в 18:30 часа местно време докато полицията пристига на място, за да отцепи района. \r\nПолицията е отцепила района, популярен със своите ресторанти и кръчми. Марко след 19:30 часа местно време полицията посочи, че „е извършена контролирана експлозия и инцидентът е приключил“.  Виктор Турмаков", "date": "2017.10.05", "title": "The Daily Express: Заради контролирана експлозия край метростанция в Лондон бяха евакуирани стотици пътници"}
{"url": "http://www.focus-news.net/news/2017/10/05/2442977/tass-poslanikat-na-irak-v-moskva-otreche-da-ima-blokada-po-otnoshenie-na-kyurdistan.html", "text": "Посланикът на Ирак в Москва Хайдар Мансур Хади заяви, че нето едно от обвиненията за преследване на кюрдите от страна на правителството на Ирак не отговарят на истината и че няма никаква блокада на Иракски Кюрдистан, предаде  ТАСС.\r\n„За жалост в момента има твърде много лъжливи обвинения по адрес на иракското правителство. Заместник-председателят на парламента на Иракски Кюрдистан в интервю заяви, че централното правителство уж преследва кюрдите. Но министър-председателят на Ирак Хайдер ал Абади заяви, че ние разглеждаме кюрдите като граждани на Ирак. Въздушното съобщение и доставката на стоки не е прекратена. Самолети летят от Ербил към Багдад, Басра , Сюлеймания, Наджаф“, посочи посланикът.\r\n„Отклонени са единствено международните полети, а и това е временно, до предаването на контрола на централното правителство. После ще подновим полетите. Няма никаква блокада“, добави Мансур Хади.\r\nСпоред дипломата Багдад „има единствено проблеми с ръководството на Иракски Кюрдистан, но не и с народа или с политическите партии“. „Затова и редица политически партии се отнасят скептично по отношение на преминалия референдум. Опасяват се, че само една партия ще получи власт след референдума. Това показва, че не всички желаят отделянето на Кюрдистан“, уверен е той. Виктор Турмаков", "date": "2017.10.05", "title": "ТАСС: Посланикът на Ирак в Москва отрече да има блокада по отношение на Кюрдистан"}
{"url": "http://www.focus-news.net/news/2017/10/05/2442978/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Полицията е извършила координирана експлозия край северната лондонска метростанция „Ейнджъл“, заради което са били евакуирани стотици пътници, пише  The Daily Express.\r\nЧас след като в полицията постъпва сигнал за съмнителен пакет, поставен на улицата пред станцията, полицията извършва експлозията. Пътниците са били изкарани от станцията в 18:30 часа местно време докато полицията пристига на място, за да отцепи района. \r\nПолицията е отцепила района, популярен със своите ресторанти и кръчми. Марко след 19:30 часа местно време полицията посочи, че „е извършена контролирана експлозия и инцидентът е приключил“. \r\n***\r\nГолямата хотелска верига „Холидей Ин“ изтри обява за работа, в която настоява всички чистачи да говорят на румънски език. В обявата пише, че всички, които искат да кандидатстват за поста с минимална заплата, трябва да имат една година опит, да бъдат гъвкави и отговорни, да имат добри комуникационни умения и задължително да говорят на румънски език, пише  The Daily Telegraph.\r\nОдобрените на поста ще получават по 7,75 лири на час, за да чистят стаи в хотел „Хемел“ в град Хемпстед. Според последното преброяване на правителството през 2011 г. румънският език е 21-ят най-често говорен език във Великобритания, като 0,1% от жителите ѝ сочат, че това е техния първи език. \r\nБили Пиърсън, който е забелязал обявата в интернет посочи, че не е повярвал на очите си. „Всички знаем какво означава това – че работната позиция е единствено открита за румънци“. „Аз съм чистач. Бил съм професионален чистач за пет години, но изглежда, че не мога да кандидатствам за позицията, защото съм англичанин. Работил съм в кръчми и ресторанти, където повечето хора, с които съм работил са били румънци и унгарци“, добави той.\r\n„Трябва да им се позволява да работят, както се позволява на англичанин. Никога не съм виждал англичанин, който да говори на румънски. Трябва да си румънец, за да кандидатстваш на позицията. Това е страшно глупаво“, добави Пиърсън. \r\nОбявата в последствие е променена. Говорител на верига хотели „Холидей Ин“, посочи в официално заявление, че компанията „е работодател на равните възможности , който не поставя езикови ограничения на която и да е позиция“. Той добави, че обявата явно е била сгрешена. „Съжаляваме за объркването, причинено от обявата. Ние приветстваме всички кандидатури“, посочи той. \r\n***\r\nБританският външен министър Борис Джонсън е бил накаран да стане и да аплодира речта на министър-председателя на страната Тереза Мей, поставяйки отново под въпрос лоялността си към нея. Вътрешният министър Амбър Руд е била снимана как му нарежда да стане след края на речта по време на конференцията на управляващата Консервативна партия, пише   The Independent.\r\nЕпизодът следва подкопаването на позицията на Мей относно Брекзит, подновявайки призивите в партията той да бъде уволнен. Той все пак стана, след като бе заставен от вътрешния министър, която и преди е критикувала поведението му.\r\nПо-късно на въпрос, дали е подтикнала към аплодисменти външния министър, Руд се усмихна на репортерите, преди да отговори, че „Борис Джонсън винаги ще направи правилното нещо“. \r\n***\r\nБританският министър-председател Тереза Мей се сблъска с призиви от собствената си Консервативна партия да уволни министъра на външните работи Борис Джонсън, защото е казал, че либийският град Сирт трябва единствено „да изчисти труповете“, за да стане първокласна туристическа и бизнес-дестинация, пише  The Guardian.\r\nДжонсън бе обвинен, че е бил „невероятно груб и жесток“ относно тези, които са загинали в боевете за освобождаването на града от „Ислямска държава“, коментирайки как е минало неговото посещение в Либия. \r\n„Има група британски бизнесмени, прекрасни момчета, които искат да инвестират в Сирт. Имаме брилянтна визия да превърна Сирт, с помощта на общността му, в следващия Дубай. Единственото нещо, което трябва да направят за това, е да изчистят труповете по улиците“, посочи той. \r\nСпоред депутата-консерватор Хайди Алън Джонсън трябва да бъде лишен от поста си, заради думите му за Либия. „Борис Джонсън трябва да бъде уволнен за това. Той не представлява партията ми“, посочи тя. \r\nНейният колега-консерватор Сара Уолъстън се присъедини към нея, посочвайки, че „подобни шеги за реални хора, убити в Либия са груби дори и за комедиен акт“. „Погнусена съм да чуя това от външен министър“. Според бившия министър-консерватор Ана Собри „Джонсън е срам и министър-председателят трябва да го уволни“.\r\n„Всъщност изчистването на труповете на терористите от „Ислямска държава“ става много по-трудно заради заложените мини. Затова и Великобритания играе и ключова роля в прочистването. Затова и посетих Либия вече за втори път тази година в подкрепа“, защити се Джонсън от критиката.", "date": "2017.10.05", "title": "Преглед на някои от основните теми в британския  печат ( Агенция „Фокус“ )"}
{"url": "http://www.focus-news.net/news/2017/10/05/2442979/narodnoto-sabranie-prekrati-protsedurata-za-nov-sastav-na-komisiyata-po-dosietata-sled-razmyana-na-epiteti-i-poeticheski-retsital-obzor.html", "text": "Народното събрание прекрати процедурата за нов състав на Комисията по досиетата след размяна на епитети и поетически рецитал. Проекторешението бе внесено от Парламентарната група на ГЕРБ с цел да се проведе обществен дебат по темата.  „За“ него гласуваха 165 народни представители, „против“ – 3 и „въздържали се“ – 13, с което процедурата бе прекратена. В рамките на дебата народният представител от ПГ на „БСП за България“ Александър Симов заяви, че е притеснен от партийната кондиция на ГЕРБ, тъй като бламират свой кандидат за Комисията по досиетата в лицето на Антон Тодоров, който бе номиниран за поста, но впоследствие се отказа.  Според Симов единственото обяснение е, че ГЕРБ вече са се разцепили на няколко лъча и всеки прави, каквото си иска. \r\nСимов обърна внимание, че Антон Тодоров се е самоопределил като холивудско чудовище и мумия и попита от ГЕРБ дали са партия или епизод от „Живите мъртви“. Антон Тодоров от своя страна определи депутатите от БСП като мумии и ги призова от парламентарната трибуна да се погледнат на какво приличат. Тодоров обяви, че му е било мечта да оглави Комисията по досиетата, за да се занимава с хора като Славчо Велков от БСП. Депутатът от ГЕРБ размаха копие на досие на народния представител от БСП  и му каза, че не е антитерорист, защото ако терористите го хванат „ще го обичат през гащите“. Славчо Велков се защити като каза, че в Строителните войски, където Тодоров е служил, са ги „минавали и без гащи“. Депутатът от ГЕРБ и бивш министър на културата Вежди Рашидов също се включи в разискванията и сподели, че се чувства обиден, защото той също е служил  в Строителни войски. Рашидов  отрече тезата на Александър Симов, че в ГЕРБ има два лъча и всеки от тях си прави каквото иска и поясни, че в партията няма конфликти.   \r\nДепутатите се скараха от трибуната на Народното събрание и заради стихотворение, рецитирано от Спас Гърневски от ГЕРБ за БСП: \r\n„На партията“ \r\nСлед рецитала на Гърневски, Георги Свиленски от БСП реагира с процедура по начина на водене и призова да не му се дава думата и напомни, че има спешни кабинети.\r\nВ края на дебатите председателят на ПГ на ГЕРБ Цветан Цветанов се обърна към колегите си и ги призова да се отнасят с уважение към Комисията по досиетата и жертвите на комунизма. Според него е необходимо обществено обсъждане. Пред журналисти заместник-председателят на ГЕРБ коментира, че  БСП искат Комисията по досиетата да бъде закрита и след като са в процедура за избор се предлага по-справедливото и правилното – тя да се отмени.  \r\nДеница КИТАНОВА", "date": "2017.10.05", "title": "Народното събрание прекрати процедурата за нов състав на Комисията по досиетата след размяна на епитети и поетически рецитал (ОБЗОР)"}
{"url": "http://www.focus-news.net/news/2017/10/05/2442980/vzglyad-evropeyskiyat-sayuz-se-boi-ot-efekta-na-dominoto-zaradi-kataloniya.html", "text": "В случай на получаване на независимост Каталония ще може да провокира, ако не „парад на суверенитетите“, то „ефект на доминото“, коментира руския вестник   Взгляд.\r\nИспанците си имат още и Страната на баските, която с интерес наблюдава случващото се в Барселона. В други ъгълчета на ЕС също има подобни болящи точки. Наскоро вътрешният министър на Полша Мариуш Блашчак отбеляза, че каталонският референдум звучи като предупреждение за Полша, в която действа „Движение за автономията на Силезия“. Горна Силезия е регион в югозападната част на страната.\r\nНе трябва да се забравя и „Северната лига“ в Италия и фламандско-валонските търкания в сърцето на ЕС – в Белгия, а също така Шотландия и Северна Ирландия, да не се говори за нестихващите страсти на Балканите. Има сепаратистки искания във френска Корсика, португалска Мадейра и Азорски острови, в румънска Трансилвания и в германска Бавария. \r\nРазбира се, тези движения имат по-скоро маргинален характер, но и в Каталония преди 15 години не можеше да се представи нищо от това, което вече се случи.  Виктор Турмаков", "date": "2017.10.05", "title": "Взгляд: Европейският съюз се бои от ефекта на доминото заради Каталония"}
{"url": "http://www.focus-news.net/news/2017/10/05/2442981/reuters-ispanskoto-pravitelstvo-zayavi-che-ako-liderat-na-katalontsite-iska-pregovori-toy-parvo-tryabva-da-uvazhava-zakona.html", "text": "Според официално заявление на испанското правителство, ако лидерът на каталонците Карлес Пучдемон иска преговори или посредничество с централното правителство относно бъдещето на региона, той първо трябва да уважава закона, предаде  Reuters.\r\n„Ако г-н Пучдемон желае да говори или да преговаря, или иска да изпрати посредници, той трябва да знае добре, че той първо трябва да се върне към закона“, пише в официалното заявление.  Виктор Турмаков", "date": "2017.10.05", "title": "Reuters: Испанското правителство заяви, че, ако лидерът на каталонците иска преговори, той първо трябва да уважава закона"}
{"url": "http://www.focus-news.net/news/2017/10/05/2442982/kommersant-sagrada-familiya-v-barselona-e-zatvorena-zaradi-stachki.html", "text": "В Каталония вчера се проведе обща стачка в знак на протест срещу забраната на  испанските власти за провеждането на референдума за независимост, както и срещу полицейското насилие спрямо участниците в гласуването в неделя. Десетки хиляди малки и средни предприятия се присъединиха към протестното действие, инициирано от най-големия синдикат на областта - Генералната конфедерация на труда. В Барселона, през по-голямата част от деня метрото не работи, имаше прекъсвания в дейността на наземния транспорт, включително и на такситата, супермаркетите бяха затворени. Повечето атракции бяха недостъпни за посещение, включително известната катедрала Саграда Фамилия. На тренировки не присъстваха и играчите на ФК Барселона, пише  „Коммерсант“.\r\n\"Стачката получи одобрение и подкрепа, особено сред малките предприятия и малките магазини“, заяви министърът на транспорта на Каталония Долорес Баса. „Пристанищата на Барселона и на Тарагона работят в момента на минимален капацитет, блокирани са 59 магистрали, всички университети са затворени, 75% от служителите в системата на общественото здравеопазване подкрепят стачката“, добави тя.  \r\n2,260 млн. души от общо 5,3 млн. жители на Каталония участваха на изборите в Каталония, като 90% от тях гласуваха за отделяне от Испания. Властите на Испания обявиха плебисцита за незаконен. В същото време, много испански и европейски политици разкритикуваха Мадрид за това, че се опита да спре гласуването с прекомерно полицейско насилие. Председателят на Европейския съвет Доналд Туск призова испанския министър-председател Мариано Рахой да предотврати използването на сила срещу поддръжниците на независимостта. Виктор Турмаков", "date": "2017.10.05", "title": "„Коммерсант“ : Саграда Фамилия в Барселона е затворена заради стачки"}
{"url": "http://www.focus-news.net/news/2017/10/05/2442983/tass-poslanikat-na-irak-v-rusiya-posochi-che-bagdad-nastoyava-kyurdite-da-se-izteglyat-ot-teritoriite-osvobodeni-ot-islyamska-darzhava.html", "text": "Посланикът на Ирак в Русия Хайдар Мансур Хади заяви, че правителството на страната му настоява кюрдските милиции „Пешмерга“ да се изтеглят от териториите, заети от тях след освобождаването им от „Ислямска държава“ и че ще предприеме всички мерки в рамките на конституцията, за да  постигне това, предаде  ТАСС.\r\n„Министър-председателят на Ирак Хайдер ал Абади ясно заяви на ръководството на Кюрдската автономия, че те трябва да се изтеглят от районите, заети от тях след освобождаването от „Ислямска държава“, заяви дипломатът. „Правителството ще направи всичко в рамките на конституцията, ще предприеме всички предвидени от закона мерки, за да постигне това“, добави той. Виктор Турмаков", "date": "2017.10.05", "title": "ТАСС: Посланикът на Ирак в Русия посочи, че Багдад настоява кюрдите да се изтеглят от териториите, освободени от „Ислямска държава“"}
{"url": "http://www.focus-news.net/news/2017/10/05/2442984/nezavisimaya-gazeta-sadat-v-azerbaydzhan-osadi-dvama-grazhdani-na-stranata-voyuvali-na-stranata-na-islyamska-darzhava.html", "text": "Съдът в Баку за тежки престъпления осъди на дълги затворнически присъди гражданите на Азербайджан Рашад Хасъмов и Афиг Караманов, воювали на страната на „Ислямска държава“, пише  Независимая газета.\r\nДвамата са осъдени на съответно 11 и 10 години затвор. Според материалите на наказателното дело, осъдените са задържани по време на антитерористична акция на Службата за държавна сигурност на Азербайджан.  Виктор Турмаков", "date": "2017.10.05", "title": "Независимая газета: Съдът в Азербайджан осъди двама граждани на страната, воювали на страната на „Ислямска държава“"}
{"url": "http://www.focus-news.net/news/2017/10/05/2442985/sled-nad-dvuchasov-debat-parlamentat-othvarli-ostavkata-na-deputata-ot-gerb-delyan-dobrev-obzor.html", "text": "След над двучасов дебат парламентът отхвърли оставката на народния представител от ГЕРБ Делян Добрев. До подаването на оставката му се стигна след обвинения от Елена Йончева от БСП, че на ръководни позиции в община Хасково работят негови роднини и близки. ГЕРБ гласуваха против оставката, БСП и ДПС бяха „за“, от „Воля“ и „Обединени патриоти“ се въздържаха. От ДПС обявиха, че приемат оставката на Делян Добрев за морален акт. От „Воля“ коментираха, че няма да подкрепят оставката, защото Делян Добрев не е лицето на шуробаджанащината в България. \r\nВ зала депутатът Делян Добрев заяви, че политиката и властта никога не са били самоцел за него. Той посочи, че има много неща, които е свършил през последните 10 години, и с които се гордее. Делян Добрев се обърна към Елена Йончева с думите: „Ще бъдете запомнена като мой палач и убиец в политиката. Без съд и присъда, така както вие от Комунистическата партия си знаете\". Той поясни, че не е казвал нито дума, за да оклевети нея или друг народен представител, защото не е правилно. Председателят на ПГ на ГЕРБ Цветан Цветанов посочи, че е казал на премиера Бойко Борисов, че не трябва да се допуска несправедливостта, която БСП искат да реализират, с оставката на Делян Добрев. Той заяви, че БСП се стремят да дискредитират управлението и силните хора на ГЕРБ, защото не могат да предложат алтернативи и политики. Зам.-председателят на НС и депутат от ГЕРБ Цвета Караянчева заяви, че на изборите 37 хиляди са гласували за Делян Добрев и той няма право да ги предаде, за да угоди на Йончева, Нинова или някой друг. \r\nЛидерът на БСП Корнелия Нинова се обърна към премиера Бойко Борисов с думите: „Днес ви свалят от пиедестала и от днес нататък имате сериозен проблем не само в партията си, а в общественото доверие във вас“. Тя коментира, че със спасяването на Делян Добрев депутатите бламират Бойко Борисов. Корнелия Нинова посочи, че в случая се оказва, че да сочиш недъзи на управлението е мракобесие, а ако имаш различно мнение от това на управляващите, ще усетиш цялата държавна машина срещу себе си. Валери Жаблянов от БСП обясни, че най-мъдрото е депутатите да изоставят историческите сравнения и да се опитат да излязат от ситуацията по достойнство. Според Антон Кутев от БСП ГЕРБ се опитват да изкарат Елена Йончева черна, защото им задава резонните въпроси. \r\nПо-рано преди заседанието на Министерски съвет в Евксиноград премиерът Бойко Борисов коментира: „Оставката на Делян Добрев е достоен морален акт, всички знаят какви са БСП и затова избор след избор ги побеждаваме“. Той обясни, че Делян Добрев е безспорен професионалист и авторитет в Хасково, затова реакцията на ГЕРБ е разбираема. \r\nСлед като депутатите отхвърлиха оставката му, Делян Добрев определи като абсурдно твърдението на Корнелия Нинова, че ПГ на ГЕРБ е бламирала премиера Бойко Борисов. Той обясни, че по най-бързия начин ще заведе дело срещу Елена Йончева. Депутатът поясни, че споменатите от Йончева, са подали оставката 3 дни преди тя да раздуха скандала. Делян Добрев коментира, че няма да внесе оставката си втори път докато не се убеди, че резултатът от гласуването ще е различен. \r\nСлед отхвърлянето на оставката Елена Йончева заяви, че активизирането в полза на Делян Добрев е подкрепата на „шайката“. Според нея моделът ГЕРБ не е паднал, но се е пропукал. По думите й причината за подкрепата към Добрев се състои в това, че ако един човек от цялата тази схема „ГЕРБ“ падне, това означава, че и другите могат да паднат. Елена Йончева посочи, че щом от ГЕРБ наричат изнасянето на факти мракобесие, това означава, че не са свикнали с това. \r\nСпоред Цветан Цветанов от БСП искат депутатите да влязат в компроматна война, която е вредна за парламента и за политическата система. По думите му решението за отхвърляне на оставката на Делян Добрев е не само на ГЕРБ, а депутатите са гласували по съвест. Цветан Цветанов коментира, че не Делян Добрев, а Добри Беливанов назначава в Хасково и попита защо атаката не е срещу него. \r\nПо-късно в кулоарите на парламента депутатът Александър Ненков заяви, че съпругата му напуска „Булгартрансгаз“. Вчера от БСП представиха модел на управление на дружеството, в който присъстваше съпругата му. Александър Ненков обясни, че тя винаги се е издигала в йерархията и се е доказвала в живота си сама. По думите му БСП говорят за морал, но няма човек, от който да са свалили доверието си, въпреки обвиненията и доказателствата за купуване на гласове. Депутатът призова всички морални стожери от БСП да видят къде работят роднините им. \r\nБиляна ИВАНОВА", "date": "2017.10.05", "title": "След над двучасов дебат парламентът отхвърли оставката на депутата от ГЕРБ Делян Добрев (ОБЗОР)"}
{"url": "http://www.focus-news.net/news/2017/10/05/2442986/reuters-vlastite-na-sauditska-arabiya-sa-arestuvali-46-dushi-zaradi-vsyavane-na-razdor.html", "text": "Саудитските власти съобщиха, че са арестували 22 души, включително катарски поданик, за употребата на социалните мрежи за „всяване на раздор“. Други 24 души са били задържани в северния район Хаил заради всяване на междуплеменни разпри, предаде  Reuters.\r\nМестните медии цитират новоустановения Отдел на държавна сигурност, антитероризъм и вътрешно разузнаване, че 22-та са задържани от властите, след като са открити клипове в социалните медии „подстрекаващи срещу обществения ред“. „Публикациите в интернет са предизвикали чувства по въпроси, които все още са спорни и са подбуждали хората да вършат престъпления“, сочи държавната медия на Саудитска Арабия СПА. \r\nВ отделно заявление на МВР на страната се сочи, че по време на разследване в Хаил „хора, свързани със случая, са разпространявали лъжи и преувеличения относно обстоятелствата си, за да провокират междуплеменни разпри“. \r\nСкоро след появата на тези новини най-висшата духовна институция на Саудитска Арабия – Главният секретариат на висшите теолози излезе със заявление, в което сочи, че „всеки, който се опитва да навреди на сигурността на кралството и на единството на народа извършва опасно престъпление“. Виктор Турмаков", "date": "2017.10.05", "title": "Reuters: Властите на Саудитска Арабия са арестували 46 души заради „всяване на раздор“"}
{"url": "http://www.focus-news.net/news/2017/10/05/2442987/politico-karles-puchdemon-obvini-ispanskiya-kral-che-e-razocharoval-katalontsite.html", "text": "Регионалният президент на Каталония Карлес Пучдемон обвини испанския крал Фелипе , че „народно игнорира милиони каталонци, които не мислят като правителството, предаде  Politico.\r\n„Разочарова народа на Каталония“, заяви Пучдемон, обръщайки се към краля в телевизионно интервю.  Той реагира на речта на краля от вторник вечерта, в която монархът заяви, че регионалното правителство на Каталония е „демонстрирало неприемлива нелоялност“, провеждайки референдума за независимост, въпреки забраната на Мадрид, обявил допитването за нелегално.\r\n„Те са нарушили демократичните принципи на върховенството на закона и подкопаха хармонията и мирното съвместно съществуване в Каталония“, заяви  кралят.\r\nПучдемон отговори, посочвайки, че Фелипе отказва да признае, че хора са пострадали от полицейско насилие в деня на вота.  Виктор Турмаков", "date": "2017.10.05", "title": "Politico: Карлес Пучдемон обвини испанския крал, че е разочаровал каталонците"}
{"url": "http://www.focus-news.net/news/2017/10/05/2442988/rossiyskaya-gazeta-ruskata-aviatsiya-e-likvidirala-18-polevi-komandiri-na-teroristite-v-siriya.html", "text": "Руските военни в Сирия са устроили истински лов за полевите командири на терористите, които организираха атака от 18 септември срещу наблюдателния пункт на руската военна полиция на границата на зоната на де-ескалация в сирийската провинция Идлиб, пише  Российская Газета.\r\nЗа да издирването  и унищожаването на лидерите на терористите, командването на руската групировка използва цял арсенал от сили и средства, започвайки от оперативната информация на  местните жители и на сирийските колеги и се стигне до въздушното и космическото разузнаване. Това доведе до забележими резултати. Само през последната седмица Министерството на отбраната на Русия обяви три пъти елиминирането на лидери на големи групировки екстремисти в Сирия. Последното такова послание бе отправено от официалния представител на министерството на отбраната Игор Конашенков.\r\nСпоред него на 3 октомври руското военно разузнаване узнава часа и мястото на провеждането на съвещание на ръководството на „Джебхат ан Нусра“, на което присъства лидерът на групировката Абу Мухамед ал Джуляни. При събирането на главатарите, по тях е нанесен прицелен въздушен удар. \r\n„При удара Ал Джуляни получава тежки рани и в момента се намира в критично състояние“, заяви Конашенков. Той добави, че са ликвидирани 12 лидери на „Джебхат ан Нусра. Прессекретарят добави, че операциите за обезвреждането на причастните към нападението на руските военнослужещи ще продължат.  Виктор Турмаков", "date": "2017.10.05", "title": "Российская Газета: Руската авиация е ликвидирала 18 полеви командири на терористите в Сирия"}
{"url": "http://www.focus-news.net/news/2017/10/05/2442989/afp-priyatelkata-na-streletsa-v-las-vegas-zayavi-che-ne-e-imala-predstava-che-toy-e-planiral-kasapnitsata.html", "text": "Приятелката на нападателя в Лас Вегас съобщи, че не е имала никаква представа, че партньорът ѝ е планирал касапницата, оставила мъртви 59 души, предаде  AFP.\r\n„Познавам Стивън Падок като мил, грижовен и тих човек“, заяви Мерилу Дънли в заявление, прочетено от адвоката ѝ Матю Ломбарт. „Обичах го и се надявах на тихо бъдеще с него“, прочете още той. „Никога не е казвал нищо и не е предприемал каквото и да е действие, което да се разтълкува, че е готвел нещо ужасно“, добави тя.\r\nДънли добавя, че преди две седмици Падок и е казал, че е открил евтини самолетни билети за нея, за да посети семейството си във Филипините. „Като всеки филипинец в чужбина, бях развълнувана да си отида вкъщи, за да видя семейството и приятелите си. Докато бяха там, той ми изпрати пари, които ми каза, че са за купуване на къща за мен и семейството ми“, сочи приятелката на Падок. \r\nЖената посочи, че е била с опустошена от новината за нападението в Лас Вегас и че нейните молитви са с жертвите.  Виктор Турмаков", "date": "2017.10.05", "title": "AFP: Приятелката на стрелеца в Лас Вегас заяви, че не е имала представа, че той е планирал касапницата"}
{"url": "http://www.focus-news.net/news/2017/10/05/2442990/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В случай на получаване на независимост Каталония ще може да провокира, ако не „парад на суверенитетите“, то „ефект на доминото“, коментира руския вестник   Взгляд.\r\nИспанците си имат още и Страната на баските, която с интерес наблюдава случващото се в Барселона. В други ъгълчета на ЕС също има подобни болящи точки. Наскоро вътрешният министър на Полша Мариуш Блашчак отбеляза, че каталонският референдум звучи като предупреждение за Полша, в която действа „Движение за автономията на Силезия“. Горна Силезия е регион в югозападната част на страната.\r\nНе трябва да се забравя и „Северната лига“ в Италия и фламандско-валонските търкания в сърцето на ЕС – в Белгия, а също така Шотландия и Северна Ирландия, да не се говори за нестихващите страсти на Балканите. Има сепаратистки искания във френска Корсика, португалска Мадейра и Азорски острови, в румънска Трансилвания и в германска Бавария. \r\nРазбира се, тези движения имат по-скоро маргинален характер, но и в Каталония преди 15 години не можеше да се представи нищо от това, което вече се случи. \r\n***\r\nВ Каталония вчера се проведе обща стачка в знак на протест срещу забраната на  испанските власти за провеждането на референдума за независимост, както и срещу полицейското насилие спрямо участниците в гласуването в неделя. Десетки хиляди малки и средни предприятия се присъединиха към протестното действие, инициирано от най-големия синдикат на областта - Генералната конфедерация на труда. В Барселона, през по-голямата част от деня метрото не работи, имаше прекъсвания в дейността на наземния транспорт, включително и на такситата, супермаркетите бяха затворени. Повечето атракции бяха недостъпни за посещение, включително известната катедрала „Саграда Фамилия“. На тренировки не присъстваха и играчите на ФК Барселона, пише  „Коммерсант“.\r\n\"Стачката получи одобрение и подкрепа, особено сред малките предприятия и малките магазини“, заяви министърът на транспорта на Каталония Долорес Баса. „Пристанищата на Барселона и на Тарагона работят в момента на минимален капацитет, блокирани са 59 магистрали, всички университети са затворени, 75% от служителите в системата на общественото здравеопазване подкрепят стачката“, добави тя.  \r\n2,260 млн. души от общо 5,3 млн. жители на Каталония участваха на изборите в Каталония, като 90% от тях гласуваха за отделяне от Испания. Властите на Испания обявиха плебисцита за незаконен. В същото време, много испански и европейски политици разкритикуваха Мадрид за това, че се опита да спре гласуването с прекомерно полицейско насилие. Председателят на Европейския съвет Доналд Туск призова испанския министър-председател Мариано Рахой да предотврати използването на сила срещу поддръжниците на независимостта.\r\n***\r\nРуските военни в Сирия са устроили истински лов за полевите командири на терористите, които организираха атака от 18 септември срещу наблюдателния пункт на руската военна полиция на границата на зоната на де-ескалация в сирийската провинция Идлиб, пише  Российская Газета.\r\nЗа да издирването  и унищожаването на лидерите на терористите, командването руската групировка използва цял арсенал от сили и средства, започвайки от оперативната информация на  местните жители и на сирийските колеги и се стигне до въздушното и космическото разузнаване. Това води до забележими резултати. Само през последната седмица Министерството на отбраната на Русия обяви три пъти елиминирането на лидерите на големи групировки екстремисти в Сирия. Последното такова послание бе отправено от официалния представител на министерството на отбраната Игор Конашенков.\r\nСпоред него на 3 октомври руското военно разузнаване узнава часа и мястото на провеждането на съвещание на ръководството на „Джебхат ан Нусра“, на което присъства лидерът на групировката Абу Мухамед ал Джуляни. При събирането на главатарите, по тях е нанесен прицелен въздушен удар. \r\n„При удара Ал Джуляни получава тежки рани и в момента се намира в критично състояние“, заяви Конашенков. Той добави, че са ликвидирани 12 лидери на „Джебхат ан Нусра. Прессекретарят добави, че операциите за обезвреждането на причастните към нападението на руските военнослужещи ще продължат. \r\n***\r\nСъдът в Баку за тежки престъпления осъди на дълги затворнически присъди гражданите на Азербайджан Рашад Хасъмов и Афиг Караманов, воювали на страната на „Ислямска държава“, пише  Независимая газета.\r\nДвамата са осъдени на съответно 11 и 10 години затвор. Според материалите на наказателното дело, осъдените са задържани по време на антитерористична акция на Службата за държавна сигурност на Азербайджан. \r\n***", "date": "2017.10.05", "title": "Преглед на някои от основните теми в руския  печат ( Агенция „Фокус“ )"}
{"url": "http://www.focus-news.net/news/2017/10/05/2442991/reuters-nigerski-voynitsi-sa-ubiti-po-vreme-na-zasada-kray-granitsata-s-mali.html", "text": "Неизвестни нападатели са убили няколко войници на Нигер край границата с Мали по време на засада, предаде  Reuters.\r\n„Потвърдено е, че има тела на пет нигерски войници и изглежда, че има отвлечени“, посочи местният общински служител от региона Тилабери Намата Абубакар. \r\nТой посочи, че не може да каже дали е имало жертви и от армията на САЩ, както по-рано посочиха някои медии.  Виктор Турмаков", "date": "2017.10.05", "title": "Reuters: Нигерски войници са убити по време на засада край границата с Мали"}
{"url": "http://www.focus-news.net/news/2017/10/05/2442992/reuters-siriyskata-opozitsiya-saobshti-che-ruski-iztrebiteli-sa-izbivali-tsivilni-byagashti-prez-reka-efrat.html", "text": "Активисти на сирийската опозиция, и базираната в Лондон Сирийска обсерватория за правата на човека сочат, че военни самолети, за които се смята, че са руски, са убили най-малко 60 цивилни , опитващи се да избягат от боевете в провинцията Деир ез Зор в Сирия, когато техните лодки са били ударени, докато пресичат река Ефрат, предаде  Reuters.\r\n„Руски изтребители проведоха серия удари по корабите, пресичащи Ефрат,“, съобщи Абдула ал Акайдат, племенен вожд в Северна Сирия, който е във връзка с роднините на пострадалите. \r\nВъздушните удари на международната коалиция, водена от САЩ миналата година поразиха мостовете, свързващи селата североизточно от Ефрат с градовете на другия бряг. Въпреки, че целта им бе да прекъснат логистиката на терористите, те накараха местните да използват кораби за пресичане на реката. \r\nСпоред Сирийската обсерватория за правата на човека руската авиация е засилила ударите си през последните дни. Организацията е отчела 185 загинали цивилни през последните пет дни въздушни удари в провинцията Деир ез Зор. \r\nРусия отхвърля обвиненията, че нейните въздушни удари са избили хиляди цивилни за последните две години, откакто се намеси на страната на сирийския президент Башар Асад в конфликта в страната.  Виктор Турмаков", "date": "2017.10.05", "title": "Reuters: Сирийската опозиция съобщи, че руски изтребители са избивали цивилни, бягащи през река Ефрат"}
{"url": "http://www.focus-news.net/news/2017/10/05/2442993/sport-obyaven-e-spisakat-na-gradovete-kandidati-da-badat-domakini-na-svetovnoto-parvenstvo-po-futbol-prez-2026-g-v-sasht-kanada-i-meksiko.html", "text": "Обединенията инициативен комитет на САЩ, Канада и Мексико обяви списък от 32 града, които ще претендират да бъдат домакини на мачове по време на Световното първенство по футбол през 2026 г. \r\nСпоред плана за правото да приемат първенството ще спорят четири града в Канада, три в Мексико и 25 в САЩ. \r\nТрите северноамерикански страни обявиха през 2017 г., че възнамеряват да бъдат общи домакини на световното първенство.Списък на градовете кандидати, кандидатстващи да приемат Световното първенство по футбол през 2026 г. \r\nСАЩ: Атланта, Балтимор, Бостън, Шарлот, Синсинати, Чикаго, Далас, Денвър, Детройт, Хюстън, Канзас Сити, Лас Вегас, Лос Анджелис, Маями, Минеаполис, Нешвил, Ню Йорк, Орландо, Филаделфия, Финикс, Солт Лейк Сити, Сан Франциско, Сиатъл, Тампа и Вашингтон.\r\nКанада: Едмънтън, Монреал, Торонто и Ванкувър.\r\nМексико: Гуадалахара, Мексико и Монтерей. Виктор Турмаков", "date": "2017.10.05", "title": "Спорт: Обявен е списъкът на градовете, кандидати да бъдат домакини на Световното първенство по футбол през 2026 г. в САЩ, Канада и Мексико"}
{"url": "http://www.focus-news.net/news/2017/10/05/2442994/the-hill-trima-amerikanski-voennosluzheshti-sa-zaginali-v-niger.html", "text": "Три американски „зелени барети“ са били убити в Нигер. Инцидентът се е случил по време на засада, докато войниците са били на патрул. Още двама са ранени, предаде  The Hill.\r\n„Можем да потвърдим данните, че общият американо-нигерски патрул е попаднал под огън в югозападната част на Нигер“, съобщи прессекретарят на американското военно командване в Африка лейтенант Антъни Фалво. \r\nПрессекретарят на Белия дом Сара Хъкаби Сандърс посочи, че президентът на САЩ Доналд Трърп е уведомен за инцидента.  Виктор Турмаков", "date": "2017.10.05", "title": "The Hill: Трима американски военнослужещи са загинали в Нигер"}
{"url": "http://www.focus-news.net/news/2017/10/05/2442995/pregled-na-mezhdunarodnite-novini-do-6-chasa-agentsiya-fokus.html", "text": "Британската полиция съобщава, че е осъществила контролирана експлозия на съмнителен пакет, открит край станция „Ейнджъл“ на лондонското метро. По-късно станцията е била открита за пътници.\r\nПо-рано лондонският градски транспорт съобщи, че станцията ще бъде затворена, докато полицията реагира на заплахата за сигурността отвън. \r\nВеликобритания се намира на второто по сила равнище на антитерористична тревога след редицата нападения в страната през последните месеци.\r\n*** Лидерът на Каталония Карлес Пучдемон подаде иск против главния прокурор на Испания Хосе Мануел Маса, заради това, че привика редица каталонски кметове на разпит като заподозрени.\r\nПучдемон изрази недоволството си от факта, че прокуратурата е давала заповеди на полицията по време и преди референдума за независимост. Съдебният иск на каталонския лидер е подаден във Върховния съд на Каталония. Според Пучдемон, главният прокурор на Испания е злоупотребил с властта си и си е присвоил незаконно определени пълномощия.\r\n*** Началникът на каталонската полиция бе обвинен в бунтуване и размирици, след като отказа да изпълни заповедите на испанските власти относно референдума за независимост на Каталония.\r\nМайор Хосеп Люис Траперо може да се изправи пред 15 години затвор, ако съдът в Мадрид реши да формализира обвинението си срещу него.\r\nНа 20 септември разследващите органи проведоха акция в каталонското Министерство на икономикат, след като съдът заповяда да се издирят материалите за референдума.\r\nСлед като пред сградата се събра тълпа от 40 хиляди души на протест срещу арестуването на 14 каталонски представители, съдията нареди на майор Траперо да разположи каталонската полиция, за да помогне на испанските полицаи да напуснат сградата. Според испанския съд, майор Траперо не е изпълнил заповедите си точно и е подпомогнал бунт.\r\n*** Сръбският премиер Ана Бърнабич заяви, че въпросът за обединението на Косово с Прешево, не е „отворен за дебат“. Попитана дали е обсъждала с националните съвети на малцинствата искането за обединение на южните сръбски територии с Косово, тя заяви, че не е и няма да говори по този въпрос.\r\n„Това не е тема за разговор. Тема за разговор са институционалните механизми в съзвучие с конституцията и законите на Република Сърбия“ , заяви сръбският премиер.\r\nКоментарът й дойде, след като по-рано лидерът на „Демократичното движение за демокрация и прогрес“ Йонуз Муслиу заяви, че Сърбия трябва да приеме референдума от март 1992-ра година в съзвучие с международните закони, които дават право на самоопределение на автохтонните народи.\r\nТой поздрави Каталония за референдума за независимост и призова международната общност да признае албанския референдум от 1992-ра година за отделянето на южните сръбски територии (известни в България като Западните покрайнини, бел.ред).\r\n„Референдумът е израз на волята и законното право на автохтонните народи, в този случай на Каталония, което е гарантирано от международното право. Референдумът на етническите албанци от Прешевската долина също е легитимен и гарантира мира и стабилността между Прешевската долина и Сърбия“, заяви албанският политик.\r\n***  Президентът на САЩ Доналд Тръмп заяви, че има „пълно доверие“ в държавния секретар Рекс Тилърсън, след като се появи доклад, че водачът на американската дипломация е нарекъл Тръмп „дебил“.\r\n„Това са фалшиви новини. Това е напълно лъжлива история“, заяви Тръмп, посочвайки новината на телевизионния канал „ЕнБиСи Нюз“, който цитира високопоставен служител на държавната администрация, разкрил , че Тилърсън е нарекъл Тръмп „дебил“ миналото лято по време на среща в Пентагона. \r\n„Пълно доверие в Рекс. Имам пълно доверие“, добави Тръмп часове, след като Тилърсън отрече лично и слуховете, че е обмислял това лято да подаде оставка. \r\n***Държавният секретар на САЩ Рекс Тилърсън заяви, че пред президента Тръмп ще бъдат представени множество опции относно бъдещето на иранското ядрено споразумение.\r\nТой не уточни повече детайли за видовете опции, които ще представи пред Доналд Тръмп, а също така и дали споделя визията на министъра на отбраната Джеймс Матис, който каза пред конгреса, че Иран спазва споразумението.\r\n„Ще имаме препоръка за президента. Ще му представим няколко опции за действие по важната политика към Иран“, заяви Тилърсън.\r\n***Турският президент Реджеп Тайип Ердоган, който е в Техеран, заяви преди пътуването си, че ще се прибере у дома с регионална „пътна карта“.\r\nПо-рано бе съобщено, че по време на срещата си с иранския върховен водач аятолах Али Хаменей и президента Хасан Роухани, турският лидер ще обсъди създаването на обединен фронт срещу Иракски Кюрдистан и „Ислямска държава“.\r\nСлед като бе официално приет от Роухани, Ердоган и иранският му колега обсъдиха редица въпроси на затворени врати.\r\nГоворителят на Ердоган Ибрахим Калин заяви, че посещението е „плодотворно и успешно“, добавяйки, че разговорите са се фокусирали върху антитероризма, както и съвместните усилия на Иран, Турция и Русия за прекратяването на войната в Сирия.\r\n***", "date": "2017.10.05", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/10/05/2442996/moldpres-moldova-zhelae-ot-balgariya-poveche-aktivna-podkrepa-za-evropeyskata-si-integratsiya.html", "text": "Заместник-председателят на парламента на Молдова Юри Ланча и вицепрезидентът на България Илиана Йотова са провели среща, по време на която е изложена позицията, че Молдова иска по-активна подкрепа за европейската си интеграция от страна на България – страната която ще бъде ротационен председател на Съвета на ЕС през първата половина на 2018 година, предаде  Moldpres.\r\n„Молдова иска да ускори пътя си на европейска интеграция чрез подкрепата на приятелските държави. Надявам се, че това посещение ще стимулира двустранния диалог и че ще се радваме на по-активна подкрепа по европейския вектор“, заяви Ланча. Той посочи ситуацията на българската общност в Молдова, която се нуждае от подкрепата и на молдавските, и на българските власти. Той посочи, че е лично заинтересован българите да се чувстват добре в Молдова, предвид, че майка му има български корени.  Той призова към подкрепа от страна на българските власти за компютризирането на българскоезичните училища в Молдова.\r\nНа свой ред Йотова потвърди българската подкрепа за Молдова по пътя ѝ към ЕС. Тя добави, че България по време на председателството от близо ще следи прогреса на страните от Източното партньорство. Тя благодари на молдавските власти за изучаването на българския език в училищата и за уважаването на традициите на българската общност.  Виктор Турмаков", "date": "2017.10.05", "title": "Moldpres: Молдова желае от България повече активна подкрепа за европейската си интеграция"}
{"url": "http://www.focus-news.net/news/2017/10/05/2442997/reuters-kralyat-na-sauditska-arabiya-e-pristignal-v-moskva.html", "text": "Саудитският крал Салман е пристигнал в Москва на официално посещение, предаде  Reuters.\r\nКралят е кацнал на летище „Внуково“ край руската столица. Очаква се той да проведе среща по-късно днес с руския президент Владимир Путин, обсъждайки с него политически и икономически въпроси.  Виктор Турмаков", "date": "2017.10.05", "title": "Reuters: Кралят на Саудитска Арабия е пристигнал в Москва"}
{"url": "http://www.focus-news.net/news/2017/10/05/2442998/sport-dzhordzho-perineti-e-noviyat-generalen-direktor-na-dzhenoa.html", "text": "Президентът на италианския футболен отбор Дженоа Джорджо Перинети съобщи, че  планира да продаде куба. За нов генерален директор той назначи Джорджо Перинети.\r\nПо-рано Перинети е заемал постове в Наполи, Ювентус, Сиена, Палермо и Бари. \r\nПредаде .  Виктор Турмаков", "date": "2017.10.05", "title": "Спорт: Джорджо Перинети е новият генерален директор на Дженоа"}
{"url": "http://www.focus-news.net/news/2017/10/05/2442999/plovdiv-ogranicheno-e-dvizhenieto-pri-km-117-na-avtomagistrala-trakiya-v-rayona-na-radinovo-poradi-avariral-tezhkotovaren-avtomobil-i-razpilyan-tovar.html", "text": "Ограничено e движението при км 117 на автомагистрала \"Тракия\", в двете посоки, в района на Радиново, поради аварирал тежкотоварен автомобил и разпилян товар. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут от пътен възел \"Цалапица\" при км 112 - път I-8 Пазарджик - Пловдив - пътен възел \"Пловдив - Карлово\", при км 126, на автомагистрала \"Тракия\".", "date": "2017.10.05", "title": "Пловдив: Ограничено e движението при км 117 на автомагистрала \"Тракия\", в района на Радиново, поради аварирал тежкотоварен автомобил и разпилян товар"}
{"url": "http://www.focus-news.net/news/2017/10/05/2443000/cyprus-mail-germanskiyat-ministar-na-otbranata-poseti-kipar-belezheyki-novi-otnosheniya-v-otbranata.html", "text": "Германският министър на отбраната Урсула Фон дер Лайен заяви по време на посещението си в Кипър, че двата страни са установили и развили отношения на дълбоко доверие през последните десет години. По време на първото посещение в историята на германски министър на отбраната на острова, тя се срещна със своя кипърски колега Христофорос Фокаидес, пише   Cyprus Mail.\r\nФон дер Лайен благодари на Кипър за гостоприемството за германските кораби през последното десетилетие, които са част от мисията на ООН в Ливан. „Това, че германските кораби се чувстват като у дома си в Кипър е доказателство за дълбокото доверие между двете страни“, заяви тя.\r\nНа свой ред Фокаидес обяви разполагането на военно аташе на страната в Германия. „Германия е ключовата сила зад процеса на европейска интеграция и в отбранителния сектор, където скоро ще вземаме заедно важни решения“, посочи Фокаидес без да се впуска в подробности какви ще са тези решения. Той приветства отношенията между двете страни , посочвайки, че Кипър подобрява своята инфраструктура и военни възможности по суша, вода и въздух.\r\n„Тук в Кипър, в югоизточния ъгъл на Европа, зависят много европейски интереси. В нашия край са дълбоко вкоренени някои от най-сериозните асиметрични предизвикателства, заплашващи европейските граждани“, убеден е министърът. Виктор Турмаков", "date": "2017.10.05", "title": "Cyprus Mail: Германският министър на отбраната посети Кипър, бележейки нови отношения в отбраната"}
{"url": "http://www.focus-news.net/news/2017/10/05/2443001/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес времето ще бъде предимно слънчево, след обяд – топло. Сутринта на места в низините и около големите водни басейни ще има мъгла, а през деня главно над Северна България ще има висока облачност. Ще духа слаб, предимно западен вятър. Максималните температури ще са между 21° и 26°, в София – около 23°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Стара Загора: от км 248+900 до км.249+100 при Полско Пъдарево посока Бургас – ремонт на ОС /мантинела/ в разделителната ивица. Движение в едната лента. Срок до 05.10.17 г.\r\nАМ „Хемус“: област София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движение в една лента в тунел „Топли дол” - лява тръба /посока София/, поради ремонтни дейности. Движението се осъществява поетапно в изпреварваща лента /затварят се активна 1 и активна 2 ленти/ и в активна лента 1 /затварят се активна 2 и изпреварваща ленти/. Срок 05.10.2017 г. област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; почистване на италиански улеи в участъка Каспичан-Невша от км 370+000 до км 372+000 северно платно посока Невша; оборка от км 362+600 до км 375+800 посока Невша в двете платна; рязане на храсти: от км 371+374 до км 371+761 южно платно посока Невша; северно платно от км 366+130 до км 365+791 посока Каспичан; от км 365+105 до км 364+752 посока Каспичан. Срок до  06.10.2017 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено движението в дясното посока Благоевград в участъка от км 5+412 до км 11+570, поради ремонтни дейности при км 8+360. Движението се осъществява двупосочно в лявото платно посока София. Срок до 06.10.2017 г. \r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; ограничено движение по път І-1 Монтана-Враца, поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 10 тона. Срок до 30.11.2017 г.\r\nОбходен маршрут: от Видин е проход Петрохан-София.\r\nЗа пътуващите от Лом-Вирове-Монтана-Берковица-Проход Петрохан-София. \r\nобласт Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: Временно се ограничава движението от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 18.10.2017 г.; Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; Златни пясъци-Варна от км 90+800 до км 100+100 – ръчно косене. Срок до 06.10.2017г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.; \r\nРемонтни дейности: \r\nПът III-907 от км 17+000 до км 24+800 разклон Заберново-разклон Граматиково –  частични ремонтни дейности на асфалтовата настилка. Срок до 06.10.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението е двупосочно по ул. река Лева Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок до 05.10.2017 г.; път III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.; \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности по настилката. Движението се осъществява двупосочно в дясното платно. Срок до 13.10.2017г.; път II-35 Троян-Балканец от км 83+100 до км 83+200 движение с повишено внимание, поради монтаж на парапет. Срок до 05.10.2017 г.;  път ІІІ-301 Летница-Йоглав от км 22+000 до км 29+000 – движение с повишено внимание поради рязане на храсти. Стеснение на една от лентите за движение.  Срок  до 06.10.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента  в работните участъци поради ремонтни дейности по пътното платно. Срок до 25.11.2017 г.; път ІІІ-3008 Орешене-Петревене от км 10+000 до км 15+000 – движение с повишено внимание поради рязане на храсти. Стеснение на една от лентите за движение. Срок до 06.10.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІ-81 Боровци-Монтана – частични ремонтни дейности на асфалтовата настилка. Движението се осъществява в свободната  лента и се регулира от сигналисти. Срок до 05.10.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 06.10.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-Стезимировци от км 53+000 до км 65+000 –  ремонт на повредени площи в асфалтова настилката и  изсичане на храсти и млада гора. Срок до 06.10.2017 г.;\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nОграничено движение по път II-86 Пловдив-Асеновград, поради преместване на електрически далекопровод по следния график:\r\n- на 05.10.2017 г от 11:00 ч до 11:30 ч и от 13:30 ч до 14:00 ч.\r\nАвтомобилите ще изчакват на място.\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; път ІІІ-2001 Писанец-Ветово-Глоджево от км 15+600 до км 25+000 – движение с повишено внимание, поради ремонтни дейности на асфалтовата настилка. Движението се регулира от сигналисти. Срок до 06.10.2017 г.; път ІІІ-2003 Сеново-Глоджево от км 13+060 до км 16+300 – движение с повишено внимание, поради ремонтни дейности на асфалтовата настилка. Движението се регулира от сигналисти. Срок до 06.10.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът II-55 Асеновец-Нова Загора от км 81+000 до км 86+000 – ремонт на асфалтова настилка. Движение в едната лента. Срок до 09.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-863 Соколовци-Момчиловци-Виево при км 8+767 – механизиран земен и скален изкоп за нов водосток. Срок до 06.10.2017 г.; път ІІІ-864 Проглед-Пампорово при км 3+900 – движение в една лента съобразно създадената организация, поради ремонтни дейности на подпорна стена. Срок до 06.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n- Първи етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Втори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Трети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n- Четвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n- Пети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на  30 км/час.;\r\n- Шести етап - връзка с АМ „Хемус” -  затваря се дясно платно от км 0+000 до км 0+489. Скоростта на движение се ограничава на  30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът III-7003 Кус-Лиси връх от км 8+421 до км 20+070 – частични ремонтни работи по асфалтовата настилка. Движение с повишено внимание. Срок до 05.10.2017.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.05", "title": "Актуална пътна обстановка"}
{"url": "http://www.focus-news.net/news/2017/10/05/2443002/plovdiv-vazstanoveno-e-dvizhenieto-po-avtomagistrala-trakiya-v-posoka-burgas-v-rayona-na-radinovo.html", "text": "Възстановено е движението по автомагистрала \"Тракия\", в посока Бургас, в района на Радиново, при км 117. Това съобщиха от пресцентъра на Агенция \"Пътна инфраструктура\". В посока София остава в сила ограничението на движението и трафикът се пренасочва по обходен маршрут: от пътен възел \"Цалапица\" при км 112 - път I-8 Пазарджик - Пловдив - пътен възел \"Пловдив - Карлово\" при км 126 на АМ \"Тракия\". Всички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.05", "title": "Пловдив: Възстановено е движението по автомагистрала \"Тракия\", в посока Бургас, в района на Радиново"}
{"url": "http://www.focus-news.net/news/2017/10/05/2443003/predstoyashti-mezhdunarodni-sabitiya-za-5-oktomvri-agentsiya-fokus.html", "text": "Кралската академия на науките на Швеция ще обяви лауреата на нобеловата награда по литература за 2017 година.\r\n*** Разследването продължава в Лас Вегас, четири дни след най-смъртоносната стрелба в историята на САЩ, оставила 59 жертви.\r\n*** Руският президент Владимир Путин посреща саудитския крал Салман за преговори. \r\n*** Президентът на Франция Еманюел Макрон ще обсъди кюрдската криза с министър-председателя на Ирак Хайдер Ал Абади.\r\n***", "date": "2017.10.05", "title": "Предстоящи международни събития за 5 октомври ( Агенция „Фокус“ )"}
{"url": "http://www.focus-news.net/news/2017/10/05/2443004/predstoyashti-sabitiya-v-stranata-za-5-oktomvri-agentsiya-fokus.html", "text": "***\r\nОт 09.00 часа ще се проведе редовно пленарно заседание на Народното събрание. \r\n***\r\nОт 09.30 часа в „София Хотел Балкан“ Асоциацията на българските застрахователи организира Юбилейна конференция по пътна безопасност „Мирен договор за българските пътища\". В нея участие ще вземат министърът на регионалното развитие и благоустройството Николай Нанков, министърът на финансите Владислав Горанов, председателят на Комисията по бюджет и финанси Менда Стоянова и др.\r\n***\r\nОт 10.00 часа в зала „Киев“ на парк-хотел „Москва“ в София министърът на образованието и науката Красимир Вълчев ще открие дискусионен форум на тема „Подобряване на модела за финансиране на научните изследвания, основано на постигнатите резултати“. \r\n***\r\nОт 09.30 часа министърът на труда и социалната политика Бисер Петков ще присъства на официалното откриване на благоустроеното дворно пространство в ДГ „Щастливо детство“, обновено по проект „Красива България“. Детската градина се намира на ул. „Цар Асен“ №27. \r\n***\r\nОт 17.30 часа, в салона на читалището в Симитли ще се проведе Конференция на тема „Автомагистрала Струма и перспективите за реализация на инвестиционни проекти в Югозападна България“. На нея ще присъстват вицепремиерът и министър на отбраната Красимир Каракачанов, министърът на регионалното развитие и благоустройството Николай Нанков, зам.-министърът на околната среда и водите Николай Кънчев, зам.-министърът на икономиката Александър Манолев и директорът на АПИ Дончо Атанасов. \r\n***\r\nОт 09.30 часа в заседателната зала в сградата на Висшия съдебен съвет, ул. \"Eкзарх Йосиф\", ще се проведе редовното заседание на Пленума на Съвета. \r\n***\r\nОт 09.00 часа 2-ри състав на Специализирания наказателен съд ще проведе съдебно заседание по делото срещу Емил М., Лазарин Л., Едуард П., Мартин Д., обвинени в приготовление на убийство. \r\n***\r\nОт 09.30 часа, 21-ви състав на Софийски градски съд ще заседава по делото срещу Герман Костин. \r\n***\r\nОт 09.30 часа 15-и състав на Софийски градски съд ще проведе съдебно заседание по делото срещу Любомир Димитров. \r\n***\r\nОт 10.00 часа 17-и състав на Софийски градски съд ще заседава по делото срещи Сашо Тръпков (пътният полицай, обвинен за подкуп и сниман по време на проверка).\r\n***\r\nОт 10.00 до 14.00 часа пред фонтаните на Женския пазар ще се проведе фермерски пазар с продукция на български производители. \r\n***\r\nОт 10.00 часа, на ул. „Янко Сакъзов“ 30, „Национален български университет - трета възраст“ тържествено ще открие новата учебна година. \r\n***\r\nОт 10.00 до 13.00 часа в „Генератор” на бул. „Черни връх” 47 в София ще се състои кръгла маса по проект „Чисти коли за чист град”, осъществяван от Българска асоциация електрически превозни средства (БАЕПС) с финансовата подкрепа на Столична община, Програма Европа 2017.\r\n***\r\nОт 11.00 часа в Големия салон на БАН Демонстрации за работа с най-съвременна техника за тримерна дигитализация, изграждане на тримерни обекти, визуализация и тримерно печатане ще покаже Институтът по информационни и комуникационни технологии – БАН в рамките на инициативата „Българската академия на науките представя своите институти“.\r\n***\r\nОт 11.00 часа в Официалната зала на Столична община (ул. „Московска“ №33), заместник-министърът на труда и социалната политика Зорница Русинова и заместник-кметът на София Албена Атанасова ще подпишат договор за финансиране на проект „Ноу-хау за мониторинг на качеството на социалните услуги в Столична община“ по оперативна програма „Развитие на човешките ресурси“.\r\n***\r\nОт 13.00 часа първа САГБАЛ „Света София” ще представи на пресконференция информационна и профилактична кампания за рак на гърдата. Участие ще вземат Дончо Барбалов – заместник-кмет по направление „Финанси и стопанска дейност” и вр. изп. д. заместник-кмет по направление „Столично общинско здравеопазване“; д-р Гергана Коларова – изпълнителен директор на Първа САГБАЛ „Света София”; Вера Николова – представител на Фондация „Една от 8”; Зоя Паунова – изпълнителен директор на АстраЗенека България.\r\n***\r\nОт 14.30 часа в зала 130 на Народното събрание (пл. \"Княз Александър I\" №1) в рамките на редовното заседание на Комисията по здравеопазването към 44-тото Народно събрание ще бъде обсъдена темата за диагностиката и лечението на рака на простатата в Европа и България. \r\n***\r\nОт 18.00 часа в хотел Маринела ще се проведе Трети национален конгрес по невросонология и мозъчна хемодинамика. \r\n***\r\nОт 18.00 часа в Регионален исторически музей – София ще бъде открита изложба на традиционни японски тъкани юдзен и тетрадки уатоджи, която е част от 28-те Дни на японската култура в България. \r\n***\r\nОт 18.30 часа в Търговски център \"Метро Сити\", Ниво - 1 (разположен на кръстовището на бул. \"Ал. Малинов\" и ул. \"Филип Аврамов\"), СО Район „Младост“ организира обществено обсъждане на подробен устройствен план на проекта \"Гранд Каньон\" на \"Гаранти Коза\" – България.\r\n***\r\nОт 09.30 часа с тържествен молебен и полагане на цветя на паметния знак на майор Иван Павлович Орлински в двора на църквата „Въведение Богородично“ ще бъде поставено началото на програмата по повод празника на града. В 10.30 часа ще бъде издигнато националното знаме на Република България и ще бъдат положени цветя пред паметника на Георги Измирлиев-Македончето. В 11.00 часа в кв. „Вароша жителите и гостите на Благоевград ще станат свидетели на историческа възстановка на Горноджумайското въстание с участие на Национално дружество „Традиция“. От 17.00 часа в ДТ „Никола Вапцаров“ ще се проведе тържествена сесия на Общински съвет - Благоевград. В 19.30 часа предстои  митинг-заря. \r\n***  \r\nОт 09.30 часа в РНБ „П. Р. Славейков“ ще се проведе Първа международна среща по проект „MobiDig” по Програма “Еразъм +”.  \r\n*** \r\nОт 18.30 часа в конферентна зала на хотел „Янтра“ създателят на образователната платформа Уча.се – Дарин Маджаров ще изнесе лекция на  тема „Предприемачество в образованието: защо не?“ \r\n***\r\nОт 13.30 часа в хотел \"Нептун\" кметът на Община Видин Огнян Ценков ще приветства участниците в кръгла маса по проект \"Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния - България\".\r\n***\r\nОт 17.30 часа в Детския отдел на Общинската библиотека 12-годишната ученичка Филиз Палаз от СУ „Христо Проданов“ ще представи своята втора книга „Светът на светулките“.\r\n***\r\nОт 15.30 часа в зала 2 Окръжният съд ще разгледа жалбата на Георги П. срещу определението на Районен съд – Пловдив, с което му е взета мярка за неотклонение „задържане под стража“. Срещу него, в качеството си на експерт маркетинг към „Грабо медия” АД, е повдигнато обвинение за измама в особено големи размери.  \r\n***\r\nОт 16.00 часа в Дома на културата „Борис Христов“ ще се проведе среща с екипа на спектакъла „Хрома“. Срещата е във връзка с гостуването на звездата на съвременното изкуство Широ Такатани в България, като част от програмата на ONE DANCE WEEK и Европейска столица на културата 2019.  \r\n***\r\nОт 10.00 часа в Регионалния исторически музей в Русе ще се проведе пресконференция по повод старта на Национална ученическа историческа конференция \"Европа навлиза в българските земи (втората половина XIX век и началото на XX век)\", посветена на 10-годишнината от приемането на България в Европейския съюз.\r\n***\r\nОт 18.00 часа в зала „Байер“ ще бъде открита изложбата „Есенен салон 2017“. \r\n***\r\nОт 09.00 часа с тържествена Света литургия в катедралния храм „Св. Димитър“ ще бъде отбелязан празника на Стара Загора. \r\n***\r\nОт 14.00 часа в сградата на Областната администрация областният управител на Ямбол Димитър Иванов ще се срещне със заместник социалния министър Султанка Петрова. Работната среща е посветена на демографските проблеми на областта, както и набелязване на конкретни идеи и мерки за разрешаване на демографската криза.", "date": "2017.10.05", "title": "Предстоящи събития в страната за 5 октомври (Агенция „Фокус“)"}
{"url": "http://www.focus-news.net/news/2017/10/05/2443005/nimh-dnes-vremeto-shte-bade-predimno-slanchevo-s-maksimalni-temperaturi-mezhdu-21-i-26.html", "text": "Днес времето ще бъде предимно слънчево, след обяд – топло. Сутринта на места в низините и около големите водни басейни ще има мъгла, а през деня главно над Северна България ще има висока облачност. Ще духа слаб до умерен западен вятър. Максималните температури ще са между 21° и 26°, в София – около 23°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Атмосферното налягане ще се понижава и в края на деня вече ще е малко по-ниско от средното за месеца. Ще бъде предимно слънчево с незначителна висока облачност. Ще духа слаб западен вятър, през деня ще до умерен от югозапад. Ще се затопли и максималните температури на въздуха ще са 22° - 24°. Температурата на морската вода е 18° - 19°. Вълнението на морето ще е около 2 бала.  \r\nНад планините ще преобладава слънчево време. Ще духа до умерен запад-северозападен вятър. Ще се затопли и максималната температура на височина 1200 метра ще е около 17°, на 2000 метра – около 11°.", "date": "2017.10.05", "title": "НИМХ: Днес времето ще бъде предимно слънчево с максимални температури между 21° и 26°"}
{"url": "http://www.focus-news.net/news/2017/10/05/2443006/prezidentat-rumen-radev-e-na-ofitsialno-poseshtenie-v-republika-polsha.html", "text": "Държавният глава Румен Радев е на официално посещение в Република Полша, по покана на своя полски колега президента Анджей Дуда, съобщиха от прессекретариата на държавния глава.\r\nВъв Варшава се провеждат разговори между официалните делегации на двете държави. Във фокуса на разговорите са перспективите за задълбочаване на двустранните отношения между България и Полша, търговско-икономическото сътрудничество и партньорството в областта на образованието, науката и културата, въпроси от дневния ред на Европейския съюз, приоритетите на предстоящото Българско председателство на Съвета на ЕС, отношенията в областта на отбраната и сътрудничество в рамките на НАТО и въпроси на глобалната сигурност и миграцията.\r\nВ рамките на посещението на президента Радев са включени срещи с министър-председателя Беата Шидло, маршала на Сейма Марек Кухчински и заместник-председателя на Сената Михал Северински.\r\nПрезидентите Румен Радев и Анджей Дуда ще открият във Варшава Полско-български икономически форум с участието на голям брой български фирми. \r\nВ Българския Културен Институт в полската столица президентът Румен Радев ще участва в откриването на изложба и концерт.", "date": "2017.10.05", "title": "Президентът Румен Радев е на официално посещение в Република Полша"}
{"url": "http://www.focus-news.net/news/2017/10/05/2443007/ria-novosti-v-nigeriya-pri-krushenie-na-feribot-sa-zaginali-poveche-ot-20-dushi.html", "text": "Най-малко 22 души са загинали при крушение на ферибот в Северозападна Нигерия, предаде РИА Новости. Седем души са успели да се спасят.\r\n„Някои от оцелелите казаха, че фериботът се е сблъскал с дървесен ствол на реката и се е преобърнал“ съобщи служителят на националното управление по извънредните ситуации Малам Ибрахим.\r\nПо-рано властите съобщиха, че фериботът е бил претоварен, във връзка с което броят на жертвите може да се увеличи.  Виктор Турмаков", "date": "2017.10.05", "title": "РИА Новости: В Нигерия при крушение на ферибот са загинали повече от 20 души"}
{"url": "http://www.focus-news.net/news/2017/10/05/2443008/parlamentat-shte-razgleda-godishniya-doklad-za-sastoyanieto-na-natsionalnata-sigurnost-za-2016-g.html", "text": "Парламентът ще разгледа годишния доклад за състоянието на националната сигурност за 2016 г. Това предвижда програмата за работа на Народното събрание. Годишният доклад вече бе разгледан в 16 парламентарни комисии. Дебати в пленарна зала се очакват в частта му, свързана с Русия. Депутатите ще подложат на гласуване и доклада на Временната комисия за проучване на процедурата по избор на нов тип боен самолет. Сред изводите на Комисията за „Грипен“-ите са, че създадената организация и извършваните дейности по реализацията на проекта са уникални за най-новата история на Министерство на отбраната. В същото време Временната комисия е констатирала и редица недостатъци при организацията и изпълнението на процедурата. На вниманието на депутатите се поставя проект на Закон за електронните съобщителни мрежи и физическа инфраструктура.", "date": "2017.10.05", "title": "Парламентът ще разгледа годишния доклад за състоянието на националната сигурност за 2016 г."}
{"url": "http://www.focus-news.net/news/2017/10/05/2443009/vitseprezidentat-iliyana-yotova-e-patron-na-13-tata-svetovna-sreshta-na-balgarskite-medii-v-kishinev.html", "text": "Вицепрезидентът Илияна Йотова е патрон на 13-тата Световна среща на българските медии в Кишинев, която ще бъде открита днес, съобщиха от прессекретариата на държавния глава. Днес вицепрезидентът Илияна Йотова и президентът на Република Молдова Игор Додон ще присъстват на подписването на Договора за създаване на международен консорциум в сферата на науката и образованието между Русенския университет „Ангел Кънчев“, Великотърновския университет „Св. св. Кирил и Методий“ и Тараклийския държавен университет „Григорий Цамблак“ в Тараклия. \r\nИлияна Йотова ще присъства и на церемонията по откриване на Пресклуб на БТА и ще се срещне с представители на местната власт в град Тараклия, на гражданското общество, студенти и преподаватели. \r\nНа 6 октомври вицепрезидентът ще бъде гост на Български теоретичен лицей “Васил Левски”, Кишинев, където ще проведе дискусия с учители и ученици.", "date": "2017.10.05", "title": "Вицепрезидентът Илияна Йотова е патрон на 13-тата Световна среща на българските медии в Кишинев"}
{"url": "http://www.focus-news.net/news/2017/10/05/2443010/the-baltic-times-spored-estonskiya-prezident-situatsiyata-s-kataloniya-e-nesravnima-s-otdelyaneto-na-estoniya-ot-es.html", "text": "Естонският президент Керсти Калюлайд заяви, че ситуацията в Каталония не може да се сравни с тази в Естония, когато страната напуска СССР, пише  The Baltic Times.\r\n„Испания е демократична държава, която има конституция, която е одобрена и от хората, живеещи в Каталония, така че е в съответствие с конституцията действието в такива моменти“, заяви президентът на Естония. Тя добави, че би било смислено да се проведе дискусия дали не трябва да има възможност в конституцията на Испания да се провежда дебат по този въпроси като във Великобритания, където Шотландия също е свиквала референдум за независимостта си. \r\n„Разбирам, че на каталонските политици им изглежда, че техният политически живот би бил твърде къс да се обсъжда дали испанската конституция може да бъде различна. Те биха желали да се действа бързо, но така ще се причини много болка на обществото. Единственият начин да се придвижим напред е по демократичен начин“, добави естонският президент. Тя добави, че това, което се е случило е демонстрация, организирана под формата на референдум, който е бил против конституцията на Испания.  Виктор Турмаков", "date": "2017.10.05", "title": "The Baltic Times: Според естонския президент ситуацията с Каталония е несравнима с отделянето на Естония от ЕС"}
{"url": "http://www.focus-news.net/news/2017/10/05/2443011/vitsepremierat-ekaterina-zaharieva-e-na-ofitsialno-poseshtenie-v-solun.html", "text": "Заместник министър-председателят по правосъдната реформа и министър на външните работи Екатерина Захариева е на посещение в Солун. Това съобщиха от пресцентъра на Министерството на външните работи. Захариева ръководи българската делегация на четиристранната министерска среща България - Гърция - Албания - Република Македония, която започва днес. Вицепремиерът заедно с колегите си външни министри Никос Кодзиас, Дитмир Бушати и Никола Димитров ще участва в обща пресконференция. \r\nВ рамките на посещението на българската делегация ще се проведат срещи между министрите на вътрешните работи и на енергетиката. \r\nОсновен фокус на разговорите са хуманитарните аспекти на миграционната криза, борбата с мрежите за незаконна миграция, управлението на граничния контрол, регионалното сътрудничество в сферата на енергетиката и инфраструктурната свързаност в региона.\r\nЧетиристранният формат се провежда за втори пореден път. Инициативата е на министъра на външните работи на Гърция. Първата среща беше организирана през април 2016 г. Тогава в Солун се събраха външните и вътрешните министри на България, Гърция, Албания и Република Македония. Срещата беше фокусирана върху засилването на диалога, разширяването на сътрудничеството и координацията при справянето с общите предизвикателства, произтичащи от бежанската и миграционната криза, както и върху укрепването на диалога и подобряването на граничното сътрудничество.\r\nБългария поставя регионалното сътрудничеството и свързаност като стратегически приоритет в своята външна политика. Контактите на високо и най-високо равнище между страните от региона винаги са били активни, но през последните шест месеца те са особено интензивни както по отношение на двустранни срещи, така и в рамките на различни регионални и международни формати.", "date": "2017.10.05", "title": "Вицепремиерът Екатерина Захариева е на официално посещение в Солун"}
{"url": "http://www.focus-news.net/news/2017/10/05/2443012/ministar-lilyana-pavlova-e-na-ofitsialno-poseshtenie-v-bukuresht-v-ramkite-na-bucharest-forum-2017.html", "text": "Министър Лиляна Павлова е на официално посещение в Букурещ в рамките на „Bucharest Forum 2017”. Това съобщиха от пресцентъра на Министерство за Българското председателство на Съвета на ЕС 2018. Тя е специален участник в панела “Възвръщайки темпото си - Европа гледа напред”. Министър Павлова е поканена да изнесе и лекция на тема „Първото Българско председателство на Съвета на ЕС 2018 – приоритети и предизвикателства“ в Националното училище по политически и административни науки.", "date": "2017.10.05", "title": "Министър Лиляна Павлова е на официално посещение в Букурещ в рамките на „Bucharest Forum 2017”"}
{"url": "http://www.focus-news.net/news/2017/10/05/2443013/gd-granichna-politsiya-kolona-ot-tovarni-avtomobili-s-dalzhina-ot-7-km-se-e-obrazuvala-na-gkpp-kapitan-andreevo-na-izhod-ot-stranata.html", "text": "Колона от товарни автомобили с дължина от 7 км се е образувала на ГКПП \"Капитан Андреево\" на изход от страната. Това сочат данни към 6.00 часа, публикувани на сайта на ГД \"Гранична полиция\". На ГКПП \"Лесово\" има образувана 3 км колона от изчакващи товарни автомобили на изход. На българо-румънската граница на ГКПП \"Дунав мост 2\" се е образувала 2 км колона от товарни автомобили на изход. На българо-сръбската, българо-македонската и българо-гръцката граница е нормален на всички гранични контролно-пропускателни пунктове.\r\nФериботът Оряхово - Бекет работи само през деня, поради ниското ниво на река Дунав.", "date": "2017.10.05", "title": "ГД \"Гранична полиция\": Колона от товарни автомобили с дължина от 7 км се е образувала на ГКПП \"Капитан Андреево\" на изход от страната"}
{"url": "http://www.focus-news.net/news/2017/10/05/2443014/sport-yup-haynkes-za-chetvarti-pat-oglavyava-bayern-myunhen.html", "text": "Юп Хайкес стана отново старши треньор на Байерн Мюнхен. 72-годишният експерт ще ръководи отбора до края на сезона.  Това се случва, след като ръководството на тима уволни Карло Анджелоти в началото на септември след поражение от Пари Сен Жармен с 3:0. \r\nХайнкес за четвърти път ще оглави Байерн Мюнхен. По-рано той ръководи отбора от 1087 до 1991 г. , през 2009 , а също така от 2011 до 2013 г. \r\nПредаде . Виктор Турмаков", "date": "2017.10.05", "title": "Спорт: Юп Хайнкес за четвърти път оглавява Байерн Мюнхен"}
{"url": "http://www.focus-news.net/news/2017/10/05/2443015/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017.10.05", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/10/05/2443016/plovdiv-45-godishen-mazh-e-zaginal-pri-katastrofata-v-rayona-na-119-km-na-am-trakiya-posoka-sofiya.html", "text": "Затворена за движение е АМ \"Тракия\", в посока към София поради тежка катастрофа със загинал 45-годишен мъж. Това съобщи за Радио \"Фокус\" - Пловдив говорителят на ОДМВР. Полицейски служители насочват автомобилите по обходен маршрут, от км 126 /Карловски надлез/ се преминава през Пловдив и по Голямоконарско шосе се излиза на АМ. \r\nОколо 1.20 часа тази нощ, на телефон 112 е подаден сигнал за тежка катастрофа в района на 119 км на АМ \"Тракия\", посока София. Влекач с полуремарке, с българска регистрация, се е ударил в колона на мост. На място е загинал 45-годишният водач. Тялото му е извадено с помощта на техника на пожарната. До около 5 часа затворени за движение са били и двете ленти, тъй като превозвания товар - дървени трупи, се е разпилял. Вече е освободено движението към Бургас.\r\nПричините за инцидента се изясняват в РУ - Труд. Има образувано досъдебна производство, извършен е оглед.\r\nЦветана ТОНЧЕВА", "date": "2017.10.05", "title": "Пловдив: 45-годишен мъж е загинал при катастрофата в района на 119 км на АМ \"Тракия\", посока София"}
{"url": "http://www.focus-news.net/news/2017/10/05/2443017/denyat-5-oktomvri-v-balgarskata-istoriya.html", "text": "1994 г. \r\nПодписано е политическо споразумение между Гражданското движение “Конституционен форум” и Националния съюз “Демократична България\" за участие в изборите като Български патриотичен съюз.\r\n1992 г.\r\nВ София е подписан договор за приятелски отношения и сътрудничество между България и Украйна.\r\n1981 г.\r\nЗавършва Третият конгрес на Българското историческо дружество. Българското историческо дружество (БИД) е научно дружество, основано по инициатива на преподаватели от Висшето училище (днес Софийски университет \"Св. Климент Охридски\") и от средните училища през 1901 г. под името Историческо дружество. Целта му е да се популяризират историческите знания и да се разработват неизяснени проблеми от българската и общата история. Председатели на дружеството стават едни от най-известните историци по онова време – Д. Агура, В. Н. Златарски, П. Ников, Ал. Бурмов и др. \r\n1970 г.\r\nВ периода 5 - 9 октомври се състои официално посещение в България на министър-председателя на Турция Сюлейман Демирел.\r\n1968 г.\r\nВ София се открива първата Международна изложба панаир на книгата.\r\n1961 г.\r\nМежду България и Република Гана са подписани търговска спогодба, спогодба за научно-техническо сътрудничество и спогодба за културно сътрудничество.\r\n1947 г.\r\nТридесет и осмият конгрес на БРСДП изразява готовността на партията да вземе активно участие в \"по-нататъшното утвърждаване на ОФ власт\".\r\nБългарската работническа социалдемократическа партия (БРСДП) е наименование на марксистката партия в България след сливането на Българската социалдемократическа партия и Българския социалдемократически съюз през 1894 г. Разединени, двете партии и предимно БСДС установяват, че не могат да постигнат желаното от тях влияние в обществено-политическия живот на страната. Поради това именно съюзистите са тези, които първи повдигат въпроса за обединение с партистите (привържениците за БСДП). Първоначално Д. Благоев и неговите последователи не са склонни да приемат направеното им предложение за обединение на двете партии. Впоследствие обаче се съгласяват с него и на 10 февруари 1894 г. е подписано съглашение между БСДП и БСДС за сливането им в една обща партия, наречена БРСДП. По-късно Д. Благоев преценява направената в тази насока стъпка като грешка, тъй като бившите съюзисти отдалечават още повече своите разбирания от схващанията на партистите, които строго се придържат към учението на К. Маркс и Фр. Енглес и техните ученици - лидерите на Втория интернационал К. Кауцки, В. Плеханов, Авг. Бебел, Жул Гед и др.\r\n1944 г.\r\nВ Крайова е сключено споразумение между България и Югославия, подписано от Добри Терпешев и Йосип Броз Тито, за участие на български войски във военни действия срещу Германия на югославска територия.\r\n1942 г.\r\nВ периода 3 - 5 октомври в Добрич е проведен Велик добруджански събор, който взема решение за разпускане на дружествата \"Добруджа\" поради окончателното решаване на Добруджанския въпрос. \r\nДобруджанският въпрос е съставна част от Българския национален въпрос, условно обозначение на борбата на добруджанските българи за освобождение от румънска власт. По силата на Санстефанския мирен договор (1878 г.) Северна Добруджа преминава във владение на Румъния като компенсация за отнетата й от Русия Бесарабия. \r\n1930 г.\r\nВ периода 5 - 12 октомври в Атина е свикана I Балканска конференция за сътрудничество с участието на всички балкански страни. Българската делегация е водена от проф. Стефан Киров.\r\n1927 г.\r\nДейци на ВМРО (Ип. Развигоров, Ил. Линков и Бл. Кралев) убиват в Щип бригадния генерал Михайло Ковачевич. Той е командващ Брегалнишкия военен окръг. Обявено е военно положение във Вардарска Македония, затворена е българо-сръбската граница (до 5 февруари 1929 г.) и на 30 октомври са убити бащата (Михаил Гаврилов - 65 г.) и големият брат (Христо Гаврилов - 36 г.) на Иван Михайлов в Щип. На 8 октомври 1927 г.е обявено военно положение в Кюстендилски и Петрички окръг (поддържано с укази от 19 март 1930 г. и 5 юли 1933 г.) и е засилена граничната охрана.\r\n1915 г.\r\nНа бунт се вдигат войниците от  27-ми пехотен Чепински полк. С него е поставено началото на Войнишките бунтове (1915 –1918 г.). \r\nВойнишки бунтове представляват стихийни бунтове на войници от различни части на българската армия по време на Първата световна война. Въвличането на България във войната през октомври 1915 г. се посреща с недоволство от народните маси. Нежеланието на българските войници да участват във войната проличава още в първите дни след започването на военните действия. Първи се надига 27 пехотен Чепински полк на 5 октомври 1915 г. Правителството на д-р В. Радославов декларира, че участието на България във войната ще бъде кратко, но през есента на 1915 г. войната се превръща в окопна. Всичко това предвещава, че краят на войната не е толкова близко и става причина през 1916 г. брожението сред войнишките маси да се засили, като в 11, 21, 25 и 46 пехотен полк прераства във вълнения. В началото на 1917 г. до българските войници достигат известията за станалите събития в Русия - избухването на Февруарската революция и свалянето на император Николай II от трона и Войнишките бунтове вземат по-масов размер. Тогава се образуват и първите войнишки комитети. След излизането на Русия от войната през есента на същата година лозунгът на съветското правителство за незабавен мир активизира още повече антивоенните настроения в българската войска. Така започват да зачестяват отказите на войниците да изпълняват заповедите на своите офицери. Бунтове избухват в повечето от пехотните полкове. \r\n1915 г. \r\nБългария влиза в Първата световна война на страната на Централните сили.\r\n1912 г.\r\nБългария и Гърция обявяват война на Турция. Започва Балканската война (1912 – 1913 г.). Това е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война. По този начин обществено-икономическото и културно развитие е възпрепятствано, както от съществуващите феодални порядки в Османската империя, така и от упражнявания национален и религиозен натиск\r\n1879 г.\r\nГенерал-губернаторът на Източна Румелия княз Александър Богориди полага основния камък при възстановяването на Стара Загора по план на Л. Байер. Стара Загора е опожарена по време на Освободителната война. Лубор Байер проектира модерна правоъгълна шахматна планировка на града. С шахматна планировка са най-модерните и големи градове в света — Мексико сити, Буенос Айрес, Пекин, Токио и др. Дата 5 октомври е определена за празник на града. \r\n1878 г.\r\nИзбухва Кресненско-разложкото въстание. Отряд в състав около 400 въстаници под ръководството на Стоян войвода (Стоян Карастоилов) атакува турския гарнизон и превзема Кресненските ханчета. Освободени са селата Влахи, Ощава, Ново село. \r\nКресненско – разложкото въстание ( 1878 г. - 1879 г.) е въоръжена съпротива на българското население от Македония против несправедливите решения на Берлинския договор 1878 г. След Берлинския конгрес българите от Македония изпращат до правителствата на Великите сили и Временното руско управление петиции, мемоари и молби, с които протестират срещу решението техните земи да останат в пределите на Османската империя. Наред с мирните протести продължават и четническите акции. \r\n1858 г.\r\nСъс застъпничеството на Стефан Богориди Иларион Макариополски е ръкоположен за епископ, с изричната уговорка, че няма да иска своя епархия.\r\nИларион Макариополски е висш духовник, митрополит, един от водачите на църковно-националната борба. Роден през 1812 г. в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в разгорялата се борба за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Иларион Макариополски е избран за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва провокация спрямо цариградския патриарх, като отказва да спомене името му в тържествената великденска литургия. За тази си постъпка е отново заточен, този път в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет. Той е член и на първия Св. синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Умира на 4 юни 1875 г.На тази дата са родени:\r\n1922 г.\r\nРоден е Румен Георгиев Цанев – български биолог биохимик, академик от 1979 г., чуждестранен член на Чехословашката Академия на науките от 1982 г. Основател е на лаборатория по цитохимия, която по-късно прераства в Институт по молекулярна биология. Директор е на института от основаването му. Автор е на повече от 150 научни труда. Работи върху създаването на математически модели в биологията; върху нуклеиновинте киселини, клетъчната пролиферация и диференцировка, както и върху механизмите на карцерогенезата. Носител е на Орден “НРБ”, I степен (1982 г.); Димитровска награда (1969 г., с колектив). Автор е на съчиненията: “Биохимия на клетъчното деление” (1964 г., в съавторство, на руски език), “Един възможен молекулярен механизъм на клетъчната диференцировка” (1971, на руски език, в съавторство), “Клетъчен цикъл и чернодробната функция” (1975 г., на английски език), “Субструктура на нуклеозомите” (1978 г., на английски език), “Роля на хистоните при клетъчна диференцировка” (1980 г., на английски език), “Репликация на хроматина” (1982 г., на английски език), “Стабилни ДНК-белтъчни комплекси в еукариотния хроматин” (1987 г., на английски език).\r\n1900 г.\r\nРоден е Стефан Николов Мокрев - български белетрист, дипломат. Завършва гимназия в родния си град Търново и правни науки в София. Член е на БРСДП /т. с./. В периода 1932-1967 г. работи като дипломат. Първия си разказ печата през 1920 г. в сп. “Ново време”. Редактор е на сп. “Литературни звуци” във В. Търново от 1920 до 1921 г.. Автор е творбите: “Дивото” (разкази, 1929 г.), “Кантон 16” (повест, 1933 г.), “Гроздобер” (разкази, 1935 г.), на приказки за деца: “Тъжните мравки” (1932 г.), “Приказна книжка” (1934 г.), на драмите “Есенни хора” (1925 г.) и “Тайната” (1927 г.), на романите “Аз не съм аз” (1945 г.), “Зората иде” (1971 г.), на спомени, статии и др.\r\n1878 г.\r\nРоден е Михаил Арнаудов- български фолклорист, литературен историк, етнограф. Член е на Украинската Академия на науките, на литературната академия \"Петьофи\". Арнаудов е удостоен с титла доктор хонорис кауза от университетите в Хайделберг (1936 г.) и Мюнстер (1943 г.). Следва славянска филология в СУ \"Св. Кл. Охридски\" в годините между 1895 г. и 1898 г., специализира в Лайпциг и Берлин (1898-1900 г.). Учи в Прага в периода 1903-1904 г.. Там защитава докторат по философия, славянска филология и индология. От 1908 г. е доцент, а от 1919 г. - професор по сравнителна литературна история. Арнаудов е декан на Историко-филологическия факултет в СУ от 1921 г. до 1922 г., директор е на Народния театър (1926 г.), ректор на СУ (1935-1936 г.). Има повече от 50 монографии, посветени на Паисий Хилендарски, Неофит Бозвели, В. Априлов, Ив. Селимински, Г. С. Раковски, Л. Каравелов и др. Изследва творчеството на класиците на българската литература - Ив. Вазов, П. К. Яворов, К. Христов, Й. Йовков, Д. Дебелянов и др.На тази дата умират:\r\n1969 г.\r\nУмира Иван Радков Радославов - български литературен критик и историк, теоретик на българския символизъм. Завършва средното си образование в София. Следва право в Лозана. През 1917 г. е аташиран към културната дипломатическа мисия за защита на българските национални интереси в Берн. Заедно с Т. Траянов и Л. Стоянов редактира най-голямото българско символистично списание \"Хиперион\" в годините между 1922-1931 . Съставител и редактор е на поетичната антология \"Млада България\" (1922 г.). Сътрудничи със статии, стихове, рецензии, прегледи на списанията \"Ново време\", \"Работническо дело\", \"Наш живот\", \"Художник\", \"Съвременна мисъл\", \"Родно изкуство\", \"Завети\", \"Септември\".\r\nБил е директор на печата, директор на Пловдивската народна библиотека. Автор е на: \"Идеи и критика\" (1921 г.), \"Портрети\" (1924 г.) и на ценната \"Българска литература 1885-1930” (1935 г.). Превежда: \"Таис\" от Анатол Франс (1905 г.), \"Поеми в проза\" от Шарл Бодлер (1910 г.) и др.\r\n1934 г.\r\nУмира Хараламби Н. Карастоянов - един от първите български фармацевти, основател на аптекарската кооперация в България. Учи в Русия, взема участие като доброволец в шипченските боеве. Ранен е при Сливница във войната със Сърбия (1885 г.), след което остава инвалид. Бил е професор в Държавния университет и председател на Опълченското дружество “Шипка”.\r\n1926 г.\r\nУмира Беньо Цонев - езиковед, един от основоположниците на българската езикова наука. Завършва класическа гимназия в Загреб през 1884 г. Следва славянска и романска филология във Виена в годините между 1886-1888 г. През 1890 г. учи в Лайпциг при известните слависти В. Ягич, А. Лескин, Бругман и Кертинг. Професор и пръв титуляр е на Катедрата по български език във Висшето училище (днес Софийски университет “Свети Климент Охридски”), където чете лекции по история на българския език, българска диалектология и кирилска палеография от 1893 г. до 1926 г.). Автор е на “История на българския език” (т. I-III, 1919-1937 г.). Проучва и издава среднобългарски писмени паметници - Добрейшово четвероевангелие, Врачанско евангелие. Занимава се с въпросите за мястото на българския език сред останалите славянски езици, както и с историческите му връзки с руския, румънския и унгарския езици. Превежда творби от френски, немски, руски и сърбохърватски. Автор е и на стихове.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.05", "title": "Денят 5 октомври в българската история"}
{"url": "http://www.focus-news.net/news/2017/10/05/2443018/ria-novosti-ilham-aliev-zayavi-che-e-vazmozhno-da-provede-sreshta-s-prezidenta-na-armeniya.html", "text": "Президентът на Азербайджан Илхам Алиев съобщи, че ще обсъди в събота в Баку със съпредседателите на Минската група на ОССЕ възможната среща с арменския президент Серж Саркисян за обсъждане на въпроса за Нагорни Карабах, предаде РИА Новости.\r\nАлиев съобщи това по време на среща с делегация на Комитета по политика и сигурност на Съвета на Европейския съюз в Баку. По-рано външният министър на Азербайджан Елмар Мамедяров заяви, че съпредседателите на Минската група на ОССЕ ще посетят в петък Ереван, а в събота Баку.\r\n„Смятам, че преговорният формат трябва да бъде възобновен. След дни ще се срещна с посланиците на държавите съпредседатели на Минската група на ОССЕ и ще обсъдим по-нататъшните преговори, а също така и възможната среща на равнище президенти“, заяви Алиев. Виктор Турмаков", "date": "2017.10.05", "title": "РИА Новости: Илхам Алиев заяви че е възможно да проведе среща с президента на Армения"}
{"url": "http://www.focus-news.net/news/2017/10/05/2443019/na-9-oktomvri-2017-g-voenna-akademiya-g-s-rakovski-otbelyazva-tarzhestveno-150-ata-godishnina-ot-smartta-na-svoya-patron.html", "text": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон и идеолог на Българското националноосвободително движение, съобщиха от академията. По този повод ръководството организира Ден на отворените врати, който ще започне от 14.00 часа. Всички граждани и военнослужещи са канени и на вечер, посветена на живота и делото на Георги Раковски, която ще се проведе в зала „Тържествена“ на академията от 18.00 часа.", "date": "2017.10.05", "title": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон"}
{"url": "http://www.focus-news.net/news/2017/10/05/2443020/ekathimerini-otbelyazan-e-rast-na-turskite-narusheniya-na-gratskoto-vazdushno-prostranstvo.html", "text": "Представителите на въоръжените сили на Гърция свързват резкия ръст на турските нарушения на гръцкото въздушно пространство през последните два дни с военноморско учение на страната в Егейско море, пише  Ekathimerini.\r\nИзточници от министерството на отбраната на Гърция посочват, че рязкото увеличаване на турската дейност над Егейско море, особено в района на Додеканезките острови е най-вероятно в отговор на годишните учения на гръцките въоръжени сили и гражданска защита, наречени „Парменион“, въпреки факта, че Атина и Анкара са се споразумели да се въздържат  военната активност, когато някоя от двете страни започне въоръжени маневри.\r\n„Вторник бе ден, особено пълен със събития. Отбелязани са 81 нарушения на гръцкото въздушно пространство, както и шест прихващания“, сочи гръцкото министерство.  Виктор Турмаков", "date": "2017.10.05", "title": "Ekathimerini: Отбелязан е ръст на турските нарушения на гръцкото въздушно пространство"}
{"url": "http://www.focus-news.net/news/2017/10/05/2443021/blagoevgrad-s-tarzhestvena-zarya-istoricheska-vazstanovka-i-voenni-pochesti-shte-badat-otbelyazani-105-godini-ot-osvobozhdenieto-na-gorna-dzhumaya.html", "text": "С тържествена заря - проверка, историческа възстановка и военни почести ще бъдат отбелязани 105 години от Освобождението на Горна Джумая. Това съобщиха от пресцентъра на общината. За първи път Община Благоевград съвместно с Национално дружество „Традиция“ ще представят подробно пресъздаване на историческите бойни действия и хроники от 1912 година, случили се на територията на днешен Благоевград. В квартал „Вароша“, от 11.00 часа, ще екне зовът за свободата. На площад „Мите Марков“, разположен между „Младежки дом“ и Регионалния исторически музей, жителите и гостите на града ще станат свидетели на славните боеве от първия ден на Балканската война в Пиринско. \r\nЦелта на художествено-историческата възстановка е да бъде представен един сбор от сюжети от самото въстание, възстановка на няколко от битките, които са се провели по време на сблъсъка с османските сили. \r\nЧестванията по повод отбелязването на 105 години от Освобождението на Горна Джумая ще започнат в 09.30 часа с тържествен молебен и полагане на цветя на паметния знак на майор Иван Павлович Орлински, в двора на църквата „Въведение Богородично“. От 10.30 часа ще бъде издигнато националното знаме на Република България и ще бъдат положени цветя пред паметника на Георги Измирлиев-Македончето. Следва полагане на венци и цветя на паметника на Македоно-одринското опълчение на пл. „Мите Марков“ в 10.45, веднага след което ще започне възстановката „Зов за свобода“. Празничната програма ще продължи от 17.00 часа с Тържествена сесия на Общински съвет-Благоевград и Церемония по връчване на наградите „Личност на годината“, в ДТ „Никола Вапцаров“. В 19.30 часа предстои митинг-заря, след което творците от Ансамбъл „Пирин“ ще изнесат празничен концерт.\r\nНа 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край.", "date": "2017.10.05", "title": "Благоевград: С тържествена заря, историческа възстановка и военни почести ще бъдат отбелязани 105 години от Освобождението на Горна Джумая"}
{"url": "http://www.focus-news.net/news/2017/10/05/2443022/sofiyska-voda-otstranyava-avariya-na-kremikovskiya-vodoprovod-nyakolko-naseleni-mesta-v-rayona-shte-badat-s-preustanoveno-vodopodavane.html", "text": "\"Софийска вода\" отстранява авария на Кремиковския водопровод, няколко населени места в района ще бъдат с преустановено водоподаване. Това съобщиха от пресцентъра на дружеството. Поради възникналата късно снощи авария на основния водопровод с диаметър 1000 мм (1 метър) в кв. \"Горубляне\", бул. \"Цариградско шосе\" №170, се налага спиране на водоподаването от 08.30 часа. То ще обхване кварталите \"Кремиковци\", \"Сеславци\", град Бухово, село Яна, село Желява, Жандармерията - Врана, База Строй инжект, село Равно поле, Затвор Кремиковци; Понижено ще е налягането в кв. \"Ботунец\" и село Горни Богров.\r\nПродължителността на аварийните работи ще се отразява на виртуалната карта на страницата на \"Софийска вода\" АД на адрес http://www.sofiyskavoda.bg/water_stops.aspx.", "date": "2017.10.05", "title": "\"Софийска вода\" отстранява авария на Кремиковския водопровод, няколко населени места в района ще бъдат с преустановено водоподаване"}
{"url": "http://www.focus-news.net/news/2017/10/05/2443023/d-r-atanas-kambitov-kmet-na-blagoevgrad-osvobozhdenieto-na-gorna-dzhumaya-za-blagoevgradchani-e-kato-3-mart-za-balgariya.html", "text": "Освобождението на Горна Джумая за благоевградчани е като 3 март за България. Това коментира в сутрешния блок „Добро утро, България“ на Радио „Фокус“ кметът на Благоевград д-р Атанаса Камбитов по повод 105 години от Освобождението на Горна Джумая и Пиринска Македония. По думите му честванията по повод годишнината ще се отбележат с богата тържествена програма. Кметът уточни, че благодарение на историята и традициите, българският народ се е съхранил. „Свободата не е даденост и всеки ден, всеки от нас в ежедневието си, трябва да помни това нещо и да се бори за нея. Тя е извоювана с кръвта на много от нашите предци. Няма род в нашия край, който да не е изгубил близки. Това е ден, в който трябва да си спомним и да преклоним глава пред всички онези, дали живота си, за да бъдем такива днес – свободни. Ден, в който да застанем на колене пред онези, които не застанаха на колене и не превиха гръб, за да вървим напред. Искам Благоевград да е съвременен, свободен, развиващ се, проспериращ град, но за да се случва всичко това, трябва да се обръщаме и назад“, коментира д-р Атанас Камбитов. Той подчерта, че историята трябва да бъде предавана от поколение на поколение, за да се знае и помни миналото на един велик народ.", "date": "2017.10.05", "title": "Д-р Атанас Камбитов, кмет на Благоевград: Освобождението на Горна Джумая за благоевградчани е като 3 март за България"}
{"url": "http://www.focus-news.net/news/2017/10/05/2443024/denyat-5-oktomvri-v-svetovnata-istoriya.html", "text": "През 1502 г. Христофор Колумб открива Коста Рика. Групата „Бийтълс\" издава през 1962 г. първия си сингъл „Love Me Do\". През  2013 г. в Ирак при серия от атентати загиват 66 човека и са ранени още над сто. На тази дата са родени: френският философ, енциклопедист - Дени Дидро и френският химик и индустриалец - Луис Жан Люмиер. На 5 октомври умира Стив Джобс. \r\n2015 г.\r\nНобеловата награда за физиология и медицина за 2015 г. се дава на Уилям Кембъл, Сатоши Омура и Юю Ту за лечение на паразити.\r\n2015 г. \r\n12 държави - САЩ, Япония, Австралия, Нова Зеландия, Канада, Мексико, Перу, Чили, Виетнам, Сингапур, Бруней и Малайзия подписват договора за Транстихоокеанско партньорство, с което създават най-голямата зона за свободна търговия в света обхващаща 40% от световната икономика.\r\n2014 г.\r\nНа парламентарните избори в Латвия победа удържа социалдемократическата партия „Съгласие“, водена от първия руски кмет на Рига Нил Ушаков. За първи път в държава членка на Европейския съюз и НАТО партия на рускоезично малцинство спечелва парламентарните избори.\r\n2013 г.\r\nВ Ирак при серия от атентати загиват 66 човека и са ранени още над сто.\r\n2012 г.\r\nВ Западна Австралия започва работа радиотелескопът Australian Square Kilometre Array Pathfinder (ASKAP), принадлежащ на CSIRO. Той представлява първа фаза от строителството на най-големият в света радиотелескоп Square Kilometre Array (SKA), което ще приключи през 2019 г. Общата площ на телескопа ще бъде 1 кв. километър. Ще работи в много широк честотен диапазон и ще бъде 50 пъти по-чувствителен и 10 хиляди пъти по-бърз от досега съществуващите радиотелескопителескопи. При бюджет от 1,5 млрд. евро проектът ще достигне пълна мощност през 2024 година. Участват 20 страни, като антените ще бъдат разположени в Австралия, Нова Зеландия и Южна Африка.\r\n2011 г. \r\nИзраелският физик и химик Дан Шехтман получава Нобелова награда за химия.\r\n2004 г.\r\nОбявено е че Емирейтс Стейдиъм ще е името на футболния стадион в Лондон, Англия, използван от футболния клуб Арсенал, известен до този момент като Ашбъртън Гроув. Той е третият по големина в Англия след Уембли и Туикенхъм.\r\n2003 г. \r\nИзраел бомбардира базата на групировката “Ислямски джихад” в Сирия. Това е първата израелска атака на сирийска територия за последните три десетилетия.\r\n2000 г.\r\nСтотици хиляди сърби излизат по улиците на Белград и другите големи градове и настояват бившият югопрезидент да предаде властта. Слободан Милошевич губи президентските избори от кандидата на блока Демократична опозиция на Сърбия - Воислав Кощуница, но отказва да признае поражението си. Президентските избори се провеждат на 24 септември 2000 г. През май 1999 г. Слободан Милошевич е обвинен за извършване на военни престъпления и престъпления срещу човечеството по време на войните след разпадането на Югославия в началото на 90-те години.\r\n1994 г. \r\nЮНЕСКО обявява този ден за Международен ден на учителя.\r\n1962 г.\r\nГрупата „Бийтълс\" издава първия си сингъл „Love Me Do\".\r\n1944 г.\r\nВ Крайова е сключено споразумение между България и Югославия, подписано от Добри Терпешев и Йосип Броз Тито, за участие на български войски във военни действия срещу Германия на югославска територия.\r\n1929 г.\r\nВъв Франция се разбива английски дирижабал, в резултат на което загиват 47 души, в това число и министъра на британските въздушни сили лорд Томсън.\r\n1921 г.\r\nВ Лондон е основан Международният ПЕН клуб. Международният ПЕН клуб е организация на писатели, есеисти, новелисти. Негов пръв председател - Дж. Голсуърти.\r\n1910 г.\r\nПортугалия отхвърля монархията и се обявява за република.\r\n1864 г.\r\nИндийския град Калкута е почти напълно разрушен от циклон. 60 хиляди души загиват.\r\n1858 г.\r\nСъс застъпничеството на Стефан Богориди Иларион Макариополски е ръкоположен за епископ, с изричната уговорка, че няма да иска своя епархия.\r\nИларион Макариополски е висш духовник, митрополит, един от водачите на църковно-националната борба. Роден през 1812 г. в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в разгорялата се борба за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Иларион Макариополски е избран за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва провокация спрямо цариградския патриарх, като отказва да спомене името му в тържествената великденска литургия. За тази си постъпка е отново заточен, този път в Мала Азия, където престоява до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет. Той е член и на първия Св. синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Умира на 4 юни 1875 г.\r\n1823 г.\r\nВ Англия започва да се издава първото медицинско списание “Ланцет”.\r\n1793 г.\r\nКонвентът във Франция въвежда революционния календар, според който годината започва на 22 септември (първия ден на Републиката) и се състои от 12 месеца (носещи имена, отразяващи типични за съответния сезон особености) с по 30 дни, а останалите 5 дни са обявени за празници.\r\n1502 г.\r\nХристофор Колумб открива Коста Рика.На тази дата са родени:\r\n1929 г. \r\nРоден е Ричард Гордън - американски астронавт. От 1953 г. работи към изпитателните и метеорологичните части на ВМФ. В групата на астронавтите е от 1963 г. В дните между 12 и 14 септември 1966 г. лети с космическия кораб \"Джемини-11\" заедно с Ч. Конрад като втори пилот. Пребивава в орбита общо 71 часа, като прави 44 обиколки около Земята, преминавайки разстояние около 1,8 млн. км. Излиза два пъти в открития Космос. В дните между 14 –24 ноември 1969 г. лети до Луната заедно с Ч. Конрад и А. Бинкато, пилот е на основния отсек на кораба \"Аполо-12\"; прави 44 обиколки около Луната.\r\n1902 г.\r\nРоден е Рей Крок – американски бизнесмен, основал империята за бързо хранене – Макдоналдс. Рей Крок умира през 1984 година.\r\n1882 г .\r\nРоден е Робърт Годар - американски учен. Директор е на Изследователското авиационно бюро при министерството на ВМФ на САЩ в периода 1942-1945 г. В годините между 1914 - 1940 г. получава 83 патента за изобретения в областта на ракетната техника, а след смъртта му на негово име са регистрирани още 131 патента на изобретения от неговия архив. Опити с кислородно-въглеводородно течно гориво Годар започва през 1920 г., а стендови изпитания с ракетни двигатели с течно кислородно гориво - от 1921 г. През 1926 г. изстрелва ракета с течно гориво (течен кислород и газолин). В следващите години разработва и изпитва редица ракети с течно гориво. Името на Годар носи кратер на обратната страна на Луната.\r\n1864 г.\r\nРоден е Луис Жан Люмиер – френски химик и индустриалец. Работи в ателието на баща си, който е фотограф. Със сътрудничеството на брат си Огюст предприема опити, които водят до подобряване развитието във фотографското изкуство. През 1895 г. създава в собствената си фабрика в Лион първия кинематограф. Открива и способ за трицветно фотографиране. Във Франция е учредена ежегодна премия \"Л. Люмиер\" за документален филм.\r\n1713 г.\r\nРоден е Дени Дидро – френски философ, енциклопедист. В периода 1751-1772 г. работи върху произведението си \"Енциклопедия\" (\"Encyclopedie, ou Dictionnaire Raisonne des Sciences, des Arts et des Metriers\"), издадено в 28 тома, 6 тома допълнение и 2 тома таблици. През 1773 г. продава своята уникална библиотека на руската императрица Екатерина II. Работи известно време в Санкт Петербург от 1773 г. до 1774 г. Автор е на две пиеси (\"Незаконороденият син\", \"Баща на семейство\") и няколко романа (\"Жак Фаталистът\", \"Внукът на Римо\" и др.), публикувани след смъртта му. \r\nПо-известните негови съчинения са: \"Философски мисли\" (1746 г.), \"Разходка на скептика\" (1747 г.), \"Писмо за слепите в услуга на виждащите\" (1749 г.), \"За красотата\" (1751 г.), \"Мисли за тълкуването на природата\" (1754 г.), \"Монахинята\" (1760 г.), \"Разговор между Даламбер и Д.\" (1769 г.), \"Сънят на Даламбер\" (1769 г.), \"Философски принципи\" (1770 г.), \"За драматическата поезия\" (1771 г.), \"Парадокс за актьора\" (1773 г.), \"Систематично опровержение на кн. на Хелвеций “За човека\" (1774), \"Племенникът на Рамо\" (1779 г.), \"Опит за живописта\" (издадена посмъртно; 1795 г.) и др.На тази дата умират:\r\n2011 г.\r\nУмира Стив Джобс.\r\nНа фирмения сайт на Джобс се появява съобщение, което гласи: „Apple загуби един мечтател и съзидателен гений, а светът губи един удивителен човек. Онези от нас, които имаха щастието да работят със Стив и да го познават изгубиха скъп приятел и вдъхновяващ наставник. Стив остави след себе си компания, каквато само той би могъл да построи, а неговият дух ще бъде винаги една от главните опори на Apple“.\r\nСтив Джобс твърди: „Смъртта най-вероятно е единственото най-добро изобретение на Живота. Тя е агентът на промяната. “\r\n1941 г.\r\nУмира Луис Брандейс - бивш съдия от Върховния съд на САЩ, първият еврейски член на най-висшата съдебна инстанция в Америка.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.05", "title": "Денят 5 октомври в световната история"}
{"url": "http://www.focus-news.net/news/2017/10/05/2443025/stara-zagora-s-bogata-praznichna-programa-shte-bade-otbelyazan-praznikat-na-grada.html", "text": "Близо 20 са спортните прояви, посветени на Празника на Стара Загора – 5 октомври, съобщиха от пресцентъра на Община Стара Загора. Някои от проявите, посветени на кампанията „Стара Загора – Европейски град на спорта 2017“, започнаха още в края на миналия месец. \r\nПо традиция гвоздеят на програмата са Народните борби, които ще се състоят в събота, 7 октомври, от 13.00 часа, на стадион „Трейс Арена“, източна част. Очаква се да присъстват изтъкнати имена в борбата като Валентин Йорданов, Станчо Колев, Александър Томов, Христо Маринов, Явор Янакиев  и др.\r\nДнес в конферентната зала на комплекс „Верея“ продължават организираните от Община Стара Загора и Българската бридж федерация Балканиада по бридж за мъже и жени, Балканско младежко отборно първенство по бридж и Регионален младежки бридж фестивал. Награждаването на участниците ще бъде в 20:00 часа в хотел Верея.\r\nНа стадион „Трейс Арена“ ще се проведе Турнир по футбол за купата на кмета.\r\nВ вала “Иван Вазов“ на 7 и 8 октомври, от 9.00 часа, е организиран Международен турнир по тенис на маса. \r\nВ общинската спортна зала „Стара Загора“ на 7 октомври, от 18.00 часа, ще се проведе Турнир по спортни танци „Денс Юник“.\r\nВ същия ден от 10.00 часа в парк „Артилерийски“ е Спортният празник на децата, лишени от родителски грижи. Пак на 7 октомври в зала „Иван Вазов“ ще се проведе Състезание по дартс за Купа „Стара Загора“.\r\nТурнирът „Стара Загора“ по динамична стрелба с пистолет започва в 10.00 часа на 7 октомври на стрелбището до кв. „Дъбрава“. \r\nТрадиционна за празника е и Балканиадата по футбол за ветерани, която предстои от 13 октомври и ще се проведе на тренировъчното игрище над стадион „Берое“.\r\nВ Зала „Иван Вазов“ на 21 октомври от 10.00 часа започва Международният турнир по джудо „Недьо Ранчев“.\r\nПрез целия ден днес в центъра на Стара Загора ще може да се паркира безплатно в \"Зелената зона\".", "date": "2017.10.05", "title": "Стара Загора: С богата празнична програма ще бъде отбелязан празникът на града"}
{"url": "http://www.focus-news.net/news/2017/10/05/2443026/beseda-na-tema-yakovovata-sv-liturgiya-parvata-apostolska-liturgiya-na-pravoslavnata-tsarkva-shte-se-provede-v-sofiya.html", "text": "В Лекционната зала на Енорийския център при храм \"Св. св. Кирил и Методий\" (на Женския пазар) ще се проведе открита беседа на тема: „Якововата св. Литургия - първата апостолска литургия на Православната Църква“, предаде репортер на Агенция \"Фокус\". Лектор ще бъде свещ. Захарий Димитров, духовник при храма. Беседата се организира в чест на св. Яков, брат Господен, чиято памет се празнува от Православната Църква на 23 октомври. Якововата света Литургия се отслужва рядко в днешно време. Началото е от 18.30 часа. Входът е свободен. \r\nНикола ПЕТКОВ", "date": "2017.10.05", "title": "Беседа на тема „Якововата св. Литургия - първата апостолска литургия на Православната Църква“ ще се проведе в София"}
{"url": "http://www.focus-news.net/news/2017/10/05/2443027/faz-prouchvane-pokazva-che-germantsite-biha-predpocheli-predsrochni-izbori-pred-nova-golyama-koalitsiya-v-berlin.html", "text": "Близо 25 % от германските граждани са толкова разочаровани от резултатите от изборите за Бундестаг, че биха искали организирането на предсрочен вот. Това показва проучване на изследователския институт YouGov, пише националният ежедневник Die Frankfurter Allgemeine Zeitung.\r\nРезултатите от анкетата показват, че поддръжниците на идеята за провеждане на нови избори е по-голяма от групата на онези, които биха искали в Берлин отново да управлява голяма коалиция (16 %). В подкрепа на „ямайска коалиция“ (Съюза (ХДС/ХСС), Свободната демократическа партия и „Зелени“) се обявяват 38 % от гражданите на ФРГ.Тереза Герова", "date": "2017.10.05", "title": "FAZ: Проучване показва, че германците биха предпочели предсрочни избори пред нова голяма коалиция в Берлин"}
{"url": "http://www.focus-news.net/news/2017/10/05/2443028/plovdiv-prodalzhava-razchistvaneto-na-razpileniya-tovar-sled-katastrofata-pri-km-119-na-am-trakiya-ochakva-se-do-chas-da-bade-vazstanoveno-dvizhenieto-v-posoka-sofiya.html", "text": "Екипи на Областно пътно управление продължават да разчистват разпиления товар след катастрофата при км 119 на АМ „Тракия“. Това съобщи Радио „Фокус“ – Пловдив дежурният в Областно пътно управление - Пловдив. По думите му движението в посока София все още е преустановено, като се очаква до час то да бъде възстановено. Около 06.30 вече е било възможно да се преминава в посока Бургас. Автомобилите, които пътуват в посока София, трябва да използват обходен маршрут – от км 126 при Карловския надлез се преминава през Пловдив, след което по Голямоконарско шосе се излиза на АМ „Тракия“.„Фокус“ припомня, че заради тежката катастрофа със загинал 45-годишен мъж бе ограничено движението в района и в двете посоки. Полицията продължава огледите на място.\r\nТони МИХАЙЛОВ", "date": "2017.10.05", "title": "Пловдив: Продължава разчистването на разпиления товар след катастрофата при км 119 на АМ „Тракия“, очаква се до час да бъде възстановено движението в посока София"}
{"url": "http://www.focus-news.net/news/2017/10/05/2443029/magla-namalyava-vidimostta-do-200-metra-na-okolovrastniya-pat-na-sofiya-v-rayona-na-novi-iskar-kakto-i-ot-km-6-do-km-13-na-severna-skorostna-tangenta.html", "text": "Шофьорите да се движат с повишено внимание и съобразена скорост по Северната скоростна тангента, в участъка от км 6 до км 13, както и по Софийски околовръстен път, в района на Нови Искър, поради мъгла и намалена видимост до 200 метра. Това съобщиха от пресцентъра на Агенция \"Пътна инфраструктура\".", "date": "2017.10.05", "title": "Мъгла намалява видимостта до 200 метра на околовръстния път на София, в района на Нови Искър, както и от км 6 до км 13 на Северна скоростна тангента"}
{"url": "http://www.focus-news.net/news/2017/10/05/2443030/blagoevgrad-vavezhda-se-vremenna-organizatsiya-na-dvizhenieto-v-grada-za-provezhdane-na-vazstanovka-po-povod-osvobozhdenieto-na-gorna-dzhumaya-i-pirinska-makedoniya.html", "text": "Въвежда се временна организация на движението в града за провеждане на възстановка по повод Освобождението на Горна Джумая и Пиринска Македония. Това съобщиха от пресцентъра на Община Благоевград. Със Заповед на кмета на Благоевград д-р Атанас Камбитов се въвежда временна организация на движението на всички моторни превозни средства и масовия градски транспорт на територията на града днес. Движението ще бъде спряно по ул. „Александър Стамболийски“, в участъка от Джамията до „Златното пиле“, за периода от 10.30 до 12.30 часа. Определен е обходен маршрут по ул. „Митрополит Борис“ до светофара на ул. „Трети март“, наляво ул. „Васил Априлов“ и отново наляво ул. „Стефан Стамболов“.\r\nМерките са с цел предотвратяване на пътнотранспортни произшествия.", "date": "2017.10.05", "title": "Благоевград: Въвежда се временна организация на движението в града за провеждане на възстановка по повод Освобождението на Горна Джумая и Пиринска Македония"}
{"url": "http://www.focus-news.net/news/2017/10/05/2443031/zdf-prez-2016-g-ot-es-sa-deportirani-blizo-10-hil-afganistantsi-vapreki-nasilieto-v-rodinata-im.html", "text": "Правозащитната организация „Амнести Интернешънъл“ обвини правителствата на държавите от Европейския съюз в нелегално депортиране на афганистански граждани, предава германският телевизионен канал ZDF.\r\nПрез 2016 г. броят на убитите и ранени цивилни граждани на Афганистан е достигнал рекордно високи нива за последните години. Въпреки това през същия период ЕС е депортирал в родината им близо 10 хил. афганистанци. Тереза Герова", "date": "2017.10.05", "title": "ZDF: През 2016 г. от ЕС са депортирани близо 10 хил. афганистанци, въпреки насилието в родината им"}
{"url": "http://www.focus-news.net/news/2017/10/05/2443032/yambol-oblastniyat-upravitel-dimitar-ivanov-shte-obsadi-sas-zamestnik-ministar-sultanka-petrova-demografskite-problemi-na-oblastta.html", "text": "Областният управител на Ямбол Димитър Иванов ще се срещне със заместник социалния министър Султанка Петрова. Това съобщиха от Областна администрация – Ямбол. Работната среща е посветена на демографските проблеми на областта, както и набелязване на конкретни идеи и мерки за разрешаване на демографската криза. Тя ще се състои в Областна администрация - Ямбол от 14.00 часа днес.", "date": "2017.10.05", "title": "Ямбол: Областният управител Димитър Иванов ще обсъди със заместник-министър Султанка Петрова демографските проблеми на областта"}
{"url": "http://www.focus-news.net/news/2017/10/05/2443033/sofiya-shteti-sa-naneseni-na-bankomat-v-zhk-druzhba-2.html", "text": "Щети са нанесени на банкомат в ж.к. „Дружба“ 2. Това съобщиха за Агенция „Фокус“ от пресцентъра на МВР. Към 04.30 часа е бил подаден сигнал за нанесени щети по лицевата част на банкомата. В момента на мястото се извършва оглед и се изяснява има ли липсваща сума. \r\nМариела РУСЕВА", "date": "2017.10.05", "title": "София: Щети са нанесени на банкомат в ж.к. „Дружба“ 2"}
{"url": "http://www.focus-news.net/news/2017/10/05/2443034/stolichna-obshtina-shte-sklyuchi-dogovor-za-finansirane-na-proekt-za-monitoring-na-kachestvoto-na-sotsialnite-uslugi-na-teritoriyata-na-obshtinata.html", "text": "Столична община ще сключи договор за финансиране на проект за мониторинг на качеството на социалните услуги на територията на общината. Това съобщиха от пресцентъра на Столична община. Днес, от 11.00 часа, в Официална зала на Столична община ще бъде сключен административен договор между Столична община и Министерството на труда и социалната политика за предоставяне на безвъзмездна финансова помощ по Оперативна програма „Развитие на човешките ресурси“ 2014-2020 процедура чрез подбор на проекти BG05M9OP001- 4.001 ”Транснационални и дунавски партньорства за заетост и растеж” за изпълнение на проект „Ноу-хау за мониторинг на качеството на социалните услуги в Столична община“.  \r\nОбщата цел на проекта е стимулиране на организационното и професионално развитие на доставчиците на територията на София, чрез въвеждането на специфична за Столична община система за мониторинг на качеството на социалните услуги.\r\nПроектът цели в ежедневното практическо предоставяне на социални услуги да бъде заложен моделът за постоянно подобряване на качеството за стимулиране усъвършенстването на критериите за качество основано на европейските принципи, залегнали в “Европейската рамка за качеството на услугите от общ интерес в ЕС” и “Доброволната европейска рамка за качество на социалните услуги”. Процесът на адаптиране и пилотиране ще бъде базиран на холандските опит и модел като реализацията на проекта ще даде нова основа за регулярното оптимизиране на процеса на мониторинг.", "date": "2017.10.05", "title": "Столична община ще сключи договор за финансиране на проект за мониторинг на качеството на социалните услуги на територията на общината"}
{"url": "http://www.focus-news.net/news/2017/10/05/2443035/stara-zagora-v-grada-se-provezhda-ii-roto-balkansko-mladezhko-otborno-parvenstvo-po-bridzh.html", "text": "В града се провежда II-рото Балканско младежко отборно първенство по бридж. Това съобщиха от пресцентъра на Община Стара Загора. „Европейският град на спорта 2017“ е домакин на II-рото Балканско младежко отборно първенство, с участието на 6 отбора от 6 държави, и на II-ри Регионален младежки бридж фестивал, с участието на най-добрите младежи и девойки от България. Бридж турнирите бяха открити вчера от секретаря на Община Стара Загора Делян Иванов, който поздрави участниците от името на ръководството на Община Стара Загора. Специални гости на състезанието днес ще бъдат президентът на Европейската бридж лига Ив Обри и главният ковчежник Жозеф Харсени.\r\nИгрите се провеждат в хотел „Верея” до 18.00 часа. Регистрирани са участници от 7 държави: Хърватия, Гърция, Румъния, Сърбия, Турция, Словения, България. Наградният фонд за X Балканиада по бридж е 2000 евро. Награждаването на участниците ще бъде днес в 20.00 часа в хотел Верея.", "date": "2017.10.05", "title": "Стара Загора: В града се провежда II-рото Балканско младежко отборно първенство по бридж"}
{"url": "http://www.focus-news.net/news/2017/10/05/2443036/pregled-na-osnovnite-temi-v-dobrudzhanskiya-pechat.html", "text": "„Житието на Св. Климент Охридски преписват в училището по изкуства“, съобщава на първа страница вестник „Нова добруджанска трибуна“. Кампанията „Преписвай и предай нататък“ е започнала вчера. Тя е по инициатива на шестите класове в училището. Книгата за препис е поставена във фоайето на втория етаж. Инициативата е във връзка с предстоящия патронен празник на училището 25 ноември. „Младоженци подариха играчки на шест детски градини“, съобщава изданието. Младо семейство по своя инициатива на сватбеното им тържество е събрало играчките. Те са предоставени на детски градини в Добрич, които са членове на сдружение с нестопанска цел „Добричко училищно настоятелство“. „Джон Лоутън напусна Каварна“, съобщава всекидневникът. Това е съобщил във Фейсбук профила си бившият кмет на морския град Цонко Цонев. Вчера легендарният вокалист на „Юрая Хийп“ и съпругата му са продали апартамента си, който се намира на стотина метра от залива, срещу нос Чиракман. Цонко Цонев обаче е уверил, че Джон Лоутън догодина отново ще пее в Тутракан за Джулая морнинг. „Фермерският пазар в Добрич става част от национален тематичен фест“, съобщава на първа страница другият регионален вестник „Добруджанска трибуна“. Фестивалът се провежда за четвърта поредна година в дните до 8 октомври. Добрич се присъединява с днешното издание на Фермерски пазар от 10.00 часа в АЕМО „Старият Добрич“ в района до Часовниковата кула. „Изнесени приемни по общини организира ОИЦ – Добрич“, съобщава всекидневникът. Представят възможности за финансиране до края на годината. Първата изнесена приемна ще се състои утре – 6 октомври, в град Тервел от 13,00 часа пред сградата на Общината. За премиера на книгата „Моят едностаен свят“ на Рада Въртунинска, съобщава вестникът. Тя ще се състои на 7 октомври от 17,30 часа в Огледална зала „Нели Божкова“. Поводът за премиерата е 85-годишният юбилей на авторката. За книгата ще говори Сашо Серафимов, поет и председател на Сдружението на писателите в Добрич.", "date": "2017.10.05", "title": "Преглед на основните теми в добруджанския печат"}
{"url": "http://www.focus-news.net/news/2017/10/05/2443037/silistra-oblastniyat-koordinator-na-gerb-todor-todorov-organizira-priemna-za-zhitelite-na-obshtina-glavinitsa.html", "text": "Областния координатор на ГЕРБ – Силистра Тодор Тодоров организира приемен ден за жителите на община Главиница днес. Това съобщиха от пресцентъра на ПП ГЕРБ. Приемния ден за жителите на община Главиница ще се проведе от 14.00 до 17.00 часа в общински офис на партия ГЕРБ на улица „Витоша 43”.", "date": "2017.10.05", "title": "Силистра: Областният координатор на ГЕРБ Тодор Тодоров организира приемна за жителите на община Главиница"}
{"url": "http://www.focus-news.net/news/2017/10/05/2443038/parva-sagbal-sveta-sofiya-shte-predstavi-na-preskonferentsiya-informatsionna-i-profilaktichna-kampaniya-za-rak-na-gardata.html", "text": "Първа САГБАЛ „Света София” ще представи на пресконференция информационна и профилактична кампания за рак на гърдата днес, от 13.00 часа, в зала официална на Столична община. Това съобщиха от пресцентъра на Първа САГБАЛ „Света София”. За пета поредна година кампанията се организира от Първа САГБАЛ „Света София” с подкрепата на Столична община.\r\nВ инициативата ще се включат 12 лечебни заведения (в градовете София, Пловдив, Варна, Плевен и Стара Загора), а партньор на инициативата е Фондация „Една от 8”. Тази година засвидетелстваха своята подкрепа и Националният дворец на културата, „Астра Зенека”, „Новартис” и „Вега Медикал”. Медийни партньори са Българската национална телевизия и Радио „Фокус”. \r\nУчастие в пресконференцията ще вземат Дончо Барбалов – заместник-кмет по направление „Финанси и стопанска дейност” и вр. изп. д. заместник-кмет по направление „Столично общинско здравеопазване“; д-р Гергана Коларова – изпълнителен директор на Първа САГБАЛ „Света София”; Вера Николова – представител на Фондация „Една от 8”; Зоя Паунова – изпълнителен директор на АстраЗенека България.", "date": "2017.10.05", "title": "Първа САГБАЛ „Света София” ще представи на пресконференция информационна и профилактична кампания за рак на гърдата"}
{"url": "http://www.focus-news.net/news/2017/10/05/2443039/ministar-krasimir-karakachanov-gledam-s-nasmeshka-na-vsichki-teorii-che-gerb-blamira-sobstveniya-si-lider.html", "text": "Гледам с насмешка на всички теории, че ГЕРБ бламира собствения си лидер. Това каза министърът на отбраната Красимир Каракачанов в предаването „Тази сутрин“ по бТВ по повод неприетата оставка на депутата Делян Добрев.\r\n„Как си представяте ПП ГЕРБ да бламира премиера? Пък и защо да го бламира, след като той не е поискал оставката на Делян Добрев? Доколкото знам Добрев само го е информирал. Политическият елит в момента не действа на принципа да свършим нещо полезно, а по-добре да изгорят на управляващите плевнята, без да гледат, че гори тяхната къща“, каза още министър Каракачанов и уточни, че подобни неща не са приемливи и не трябва да се допускат.\r\nНа въпрос дали е назначавал свои роднини на държавни позиции, както се е получило в Хасково, Каракачанов обясни, че още преди партията му да влезе във властта е уточнил, че такива неща не се толерират. „Нито един мой роднина – нито кум, нито сват, нито на булката брат, не съм назначавал“, каза Каракачанов.", "date": "2017.10.05", "title": "Министър Красимир Каракачанов: Гледам с насмешка на всички теории, че ГЕРБ бламира собствения си лидер"}
{"url": "http://www.focus-news.net/news/2017/10/05/2443040/burgas-15-konopeni-rasteniya-i-26-suhi-satsvetiya-sa-izzeti-pri-proverka-na-chasten-imot-v-selo-zhitosvyat.html", "text": "15 конопени растения и 26 сухи съцветия са иззети при проверка на частен имот в село Житосвят. Това съобщиха от ОДМВР - Бургас. Служители от Районно управление - Карнобат извършили претърсване в частен двор в село Житосвят, община Карнобат. Имотът е ползван от 61-годишна жена с инициали Р. Я. от същото село. Намерили и иззели са 15 конопени растения с различна с височина (от 1.5 до 3 м), засадени на пет реда. В близост до засадените растения е намерена и иззета пластмасова туба с препарат за растителна защита. В стопанска постройка са открити поставени за изсушаване общо 26 сухи зеленикави съцветия от конопените растения, а в навес за дърва - два стръка изсушена тревна маса (канабис). Намерено и иззето е и бурканче с вместимост от 310 мл, в което е съхранявана зеленикаво кафява суха тревна маса (канабис). Р. Я. е задържана с полицейска заповед за задържане за срок до 24 часа. По случая е образувано досъдебно производство.", "date": "2017.10.05", "title": "Бургас: 15 конопени растения и 26 сухи съцветия са иззети при проверка на частен имот в село Житосвят"}
{"url": "http://www.focus-news.net/news/2017/10/05/2443041/tass-vladimir-putin-priema-v-kremal-kralya-na-sauditska-arabiya.html", "text": "Държавният глава на Руската федерация Владимир Путин ще приеме в Кремъл краля на Саудитска Арабия Салман ибн Абдулазиз ал Сауд, който пристигна на историческо посещение в Москва, отбелязва TACC.\r\nОт пресслужбата на Кремъл съобщават, че „се планира обсъждане на редица въпроси от руско-саудитското сътрудничество, лидерите ще разгледат съвместните стъпки по засилване на двустранното сътрудничество в областта на търговията, икономиката, инвестиции и културата“.\r\nДвете страни в преговорите ще обменят мнения по световните проблеми.Тереза Герова", "date": "2017.10.05", "title": "ТАСС: Владимир Путин приема в Кремъл краля на Саудитска Арабия"}
{"url": "http://www.focus-news.net/news/2017/10/05/2443042/pregled-na-osnovnite-temi-v-starozagorskiya-pechat.html", "text": "„Вицепремиерът на Испания заплаши със съд новия Почетен гражданин на Стара Загора“ е водещо заглавие от страниците на вестник „Старозагорски новини“. Вицепремиерът на Испания Сорая Саенс де Сантамария заплаши със съд бившия нападател на \"Барселона\" Христо Стоичков, който я обвини във \"франкизъм\", съобщиха вчера испански медии. Новоизбраният Почетен гражданин на Стара Загора обвини 46-годишната Сантамария, че дядо й, баща й и дори непълнолетният й син били последователи на бившия испански диктатор Франсиско Франко. Стоичков изрази несъгласието си с нейната дейност и я призова да подаде оставка заради това, че е изпратила полицията да бие невинни хора по време на референдума в Каталуния в неделя. Той определи като \"пълен срам\" действията на централното правителство в Мадрид. Стоичков направи това изявление пред мексиканската телевизия \"Унивижън\", за която работи, като се появи във видеото с каталунския флаг на ръката си. \"Нейният дядо - франкист, баща й също, тя самата, вероятно и синът й. Тя ли ще ни казва какво да правим? Трябва да си подаде оставката, тъй като не може да пращаш полицията да бие невинни хора. Испанското правителство, вие сте пълен срам. Затова ще бъдете там, където си заслужавате - отделени от света\", изтъкна Стоичков. На 28 септември, с вота на 36 общински съветници, Христо Стоичков беше избран за Почетен гражданин на Стара Загора заради приноса му за грандиозното футболно шоу с легендите на Барселона в Града на липите на 20 септември вечерта и рекламата, която то направи на Стара Загора като Европейски град на спорта и град с хилядолетни културно-исторически забележителности. Днес Камата няма да присъства на официалната церемония на Община Стара Загора за празника на града, по време на която традиционно новоизбраните почетни граждани се удостояват със званието. Очаква се това да стане през м.декември т.г., а по неофициална информация отсега за него се изработва специална огърлица. \r\n„Питат Комисията по досиетата за милионерите след фалита на КТБ“ е друго заглавие от страниците на вестника. Мартин Димитров, Методи Андреев и Петър Славов, известни като \"Групата за натиск\" от 43-тото Народно събрание, ще внесат питане до Комисията по досиетата във връзка с фалита на КТБ. Питането на тримата бивши народни представители цели да изясни текат ли проверки на лицата, които са получили необезпечени кредити от банковата институция. Проверките засягат също както цесиите, така и прихващанията след специалния надзор, който бе въведен в КТБ. \"Основната цел, която си поставяме с настоящото питане е да проверим дали в новите списъци на т.нар. кредитни милионери не фигурират лица, които имат съпричастност с Държавна сигурност.\" Това уточни за \"Старозагорски новини\" адвокат Петър Славов, който бе един от инициаторите на широкообхватни промени в закона, касаещ архивите на бившите комунистически тайни служби. Адвокат Славов изрази мнение, че е много вероятно лицата, забогатели след фалита на КТБ, да се окажат същите, които преди 20 години са довели банковата система в страната до тотален срив. \"Ето защо работата на Комисията е изключително важна. В този порядък трябва да кажа, че съм сериозно обезпокоен от факта, че темата за затварянето на Комисията отново излиза на дневен ред. Още по-притеснително е, че дори представители на управляващата коалиция са склонни да подкрепят БСП в тази посока.\" Петър Славов припомни, че най-важната промяна от направените допълнения в Закона за досиетата е свързана с необходимостта всеки един кандидат за публична длъжност да преминава проверка за съпричастност с ДС. \"Имайте предвид, че направените от нас промени включиха и елементи на проверка, които засягат лица, получаващи информация по Закона за класифицирана информация. Т.е. когато се дава достъп до държавна тайна, ще бъде извършена проверка, дали лицето не било зависимо от бившите комунистически тайни служби.\" Бившият народен представител подчерта, че последните коментари, свързани с работата на Комисията целят да бъде неглижирана работата й. \r\n„Да извадят и досиета на приватизаторите“, пише още изданието. Досега Комисията по досиетата освети всевъзможни агенти на ДС от всички сфери на обществено-политическия живот, в това число и на спортните федерации, но някак си пропусна да отвори досиетата на приватизаторите на българските задгранични дружества и на фабриките и заводите в големите български градове. След 28 години преход и въпреки многобройните разкрития на десиденти от прехода, към настоящия момент на българското общество все още не са представени доказателства за трансформацията на държавния капитал в частен по линия на Държавна сигурност. С осветяването на агентите на ДС по линия на раздържавяването ще стане известно и как бяха реализирани прословутите РМД-приватизации по времето на управлението на Иван Костов. Разбира се, от това няма да последва национализация, но българското общество трябва да научи таената вече 28 години истина за крупните богаташи, които сега се опитват да диктуват и дневния ред в държавата чрез браншовите си организации. Медията обяви идеята си пред депутати от Старозагорски избирателен район с надеждата, че ще съберат куража с вменените им правомощия да настоят пред Комисията по досиетата да си свърши работата докрай, без значение дали съставът й ще бъде променен или ще остане същият. А що се отнася до вчерашния цирк в Народното събрание, където \"хвърчаха\" мумии, гащи и се лееха стихове и музика - той просто удари дъното на българския парламентаризъм.", "date": "2017.10.05", "title": "Преглед на основните теми в старозагорския печат"}
{"url": "http://www.focus-news.net/news/2017/10/05/2443043/ministar-krasimir-karakachanov-za-izbora-na-nov-samolet-nyama-smisal-da-barzame-zashtoto-barzata-sdelka-komisionni-razhda.html", "text": "Двете стъпки около авиацията вървят паралелно – ремонтиране на авиационните машини, които имаме в момента, и купуване на нов изтребител. Няма смисъл да се бърза, защото има една българска поговорка – „бързата кучка слепи ги ражда“. Ако я перифразираме – „Бързата сделка комисионни ражда“. Това каза министърът на отбраната Красимир Каракачанов в предаването „Тази сутрин“ по бТВ.\r\n„Има експерти, които защитават единия самолет, а други експерти – другия. Явно президентът Радев предпочита един определен самолет, но за лобизъм на мога да кажа“, коментира министър Каракачанов.\r\nТой застана зад думите на министър-председателя Бойко Борисов, че по тази тема не трябва да има ябълка на раздора. „Между институциите трябва да има мир и спокойствие, да си вършат работата и да не се водят войни. Все пак ние все още разговаряме за избора на самолета, а заплащането трябва да бъде разсрочено за по-дълъг период, за да не натоварва бюджета и съответно и българските граждани. През това време могат да бъдат купени и влакове. Ако попитаме гражданите, те веднага биха отговорили, че влаковете са по-важни. Но ако питате мен или някой военен – самолетите са по-важни“, каза още той.", "date": "2017.10.05", "title": "Министър Красимир Каракачанов за избора на нов самолет: Няма смисъл да бързаме, защото бързата сделка комисионни ражда"}
{"url": "http://www.focus-news.net/news/2017/10/05/2443044/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството. Във връзка с пресвързване на уличен водопровод на ул. „Монтевидео“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Бойчо Бойчев“, ул. „761“, ул. „Вацлав Роубал“, ул. „764“, ул. „763“, ул. „Монтевидео“, ул.„Бартел“, ул. „Димитър Попниколов“, ул. „Иван Радоев“, ул. „Народно хоро“, ул. „Арх. Франк Лойд Райд“, ул. „Драгоман“, ул. „Народен герой“, ул. „Букет“, бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул.  „Народен герой“ ъгъла с ул. „Иван Радоев“; ул. „Маестро Кънев“ №7\r\nВъв връзка с подмяна на сградно водопроводно отклонение на ул. „Неофит Бозвели“, жк. „Сухата река“, се налага спиране на водоподаването от 9:30 до 17:30 часа на клиентите на „Софийска вода”, живеещи по ул. 522, ул. „Тодорини кукли“, ул. „Йоаким Груев“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Неофит Бозвели“№2.\r\nВъв връзка с подмяна на сградно водопроводно отклонение на ул. „Юрий Венелин“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи по ул. „Юрий Венелин“ от  ул. „Цар Шишман“ до бул. „Васил Левски“; по ул. „Цар Шишман“ от ул. „Ген. Гурко“ до ул. „Ген. Паренсов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Шишман“ ъгъла с ул. „Юрий Венелин“.\r\nВъв връзка с подмяна на сградно водопроводно отклонение до бл. 377, жк. „Младост“ 3, се налага спиране на водоподаването от 10:00 до 20:00 часа на клиентите на „Софийска вода”, живеещи в бл.374, бл. 375, бл. 377, бл. 380 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 372.\r\nВъв връзка с подмяна на сградно водопроводно отклонение на ул. „Александър Жендов“, жк. „Гео Милев“, се налага спиране на водоподаването от 10:00 до 20:00 часа на клиентите на „Софийска вода”, живеещи по ул. „Александър Жендов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Жендов“ пред бл. 1.\r\nВъв връзка с подмяна на хидрофорна уредба до бл. 477, жк. „Младост“ 4, се налага спиране на водоподаването от 10:00 до 19:00 часа на клиентите на „Софийска вода”, живеещи в бл. 477 и бл. 477А – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 477.\r\nВъв връзка с подмяна на сградно водопроводно отклонение на ул. „Стара планина“, гр. Бухово, се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Стара планина“ от №1 до №18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ .\r\nВъв връзка с реконструкция на уличен водопровод на бул. „Асен Йорданов“, кв. „Слатина“, се налага спиране на водоподаването от 9:00 до 21:00 часа на клиентите на „Софийска вода”, живеещи по бул. „Асен Йорданов“ от бул. „Шипченски проход“ до бул. „Проф. Цветан Лазаров“; бул. „Проф. Цветан Лазаров“ №18, №20, №22. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Проф. Цветан Лазаров“ №18.", "date": "2017.10.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/05/2443045/burgas-diskusiya-za-istoriyata-na-preduchilishtnoto-obrazovanie-shte-se-provede-v-kulturen-tsentar-morsko-kazino.html", "text": "Темата „За историята на предучилищното образование в Бургас“ събира на една маса представители на Съюза на краеведите „Георги п. Аянов“ – Бургас, Дирекция „Регионален държавен архив“, Общинския координационен съвет на СБУ. Това съобщиха от пресцентъра на Община Бургас. Форумът ще се проведе днес, от 15.30 часа, в зала „Георги Баев“ на КЦ „Морско казино“. Тогава се отбелязва и Международният ден на учителя. По време на форума ще бъде направена историческа ретроспекция на предучилищното образование в Бургас и свързаното с него просветно родолюбиво дело. Основни акценти в дискусията ще бъдат: историческа значимост на предучилищното образование в Бургас; родолюбивото дело на първите бургаски детски учители; познавателните интереси на децата от детската градина към бургаското краезнание.\r\nМодератор на дискусията ще бъде ставрофорен иконом д-р Захарий Дечев – председател на Дружеството на краеведите в Бургас и общински координатор на програма „Краезнание“ към Община Бургас.\r\nВ събитието със свои презентации ще участват: проф. д-р Елена Георгиева, доц. д-р Тинка Иванова – преподавател по история на образованието в Университет „Проф. д-р Асен Златаров“- Бургас, Данка Георгиева – председател на общински комитет „Васил Левски“ и директор на РДА-Бургас, Иванка Делева – гл. уредник отдел „История“ към РИМ -Бургас.", "date": "2017.10.05", "title": "Бургас: Дискусия за историята на предучилищното образование ще се проведе в Културен център „Морско казино“"}
{"url": "http://www.focus-news.net/news/2017/10/05/2443046/varna-obshtinskite-savetnitsi-ot-gerb-nikolay-georgiev-i-nikolay-malev-organizirat-priemni-za-grazhdani.html", "text": "Общинските съветници от ГЕРБ - Варна Николай Георгиев и Николай Малев ще се срещнат с граждани днес и утре (6 октомври), съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Николай Георгиев е днес, а на Николай Малев – на 6 октомври.", "date": "2017.10.05", "title": "Варна: Общинските съветници от ГЕРБ Николай Георгиев и Николай Малев организират приемни за граждани"}
{"url": "http://www.focus-news.net/news/2017/10/05/2443047/n-tv-germanskite-tornado-sa-dislotsirani-v-yordaniya.html", "text": "В отговор на спора за посещението на германска делегация в „Инджирлик“, през юни Берлин взе решение да изтегли военнослужещите на Бундесвера от турската база. След месеци на подготовка сега германските войници са в готовност да продължат участието си в мисията срещу близкоизточната радикална групировка „Ислямска държава“ от базата „Ал Ашрак“ в Йордания, припомня телевизионният канал  N-tv.\r\nСъгласно разпространената информация, в страната вече са дислоцирани четири самолети „Торнадо“ на германската армия, които ще бъдат използвани за разузнавателни полети. Останалите две машини, които бяха изтеглени от Турция, се намират в Германия.Тереза Герова", "date": "2017.10.05", "title": "N-tv: Германските „Торнадо“ са дислоцирани в Йордания"}
{"url": "http://www.focus-news.net/news/2017/10/05/2443048/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на Столична община. От 19.00 часа днес до 09.00 часа на 6 октомври 2017 г. се забранява престоят и паркирането на пътни превозни средства, с изключение на колите на снимачния екип, на ул. „Ралевица” между ул. „Севастократор Калоян” и ул. „Елите”.", "date": "2017.10.05", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/10/05/2443049/d-r-atanas-kambitov-kmet-na-blagoevgrad-nashite-naslednitsi-tryabva-da-znayat-i-da-pazyat-spomena-za-slavnite-boytsi-koito-otdadoha-zhivota-si-za-gorna-dzhumaya-i-pirinska-makedoniya.html", "text": "Нашите наследници трябва да знаят и да пазят спомена за славните бойци и революционери, които чрез своята преданост и нечувано себеотрицание отдадоха живота си в името на Горна Джумая и Пиринска Македония. Това се посочва в поздравителен адрес на кмета на Община Благоевград д-р Атанас Камбитов по повод 105 години от Освобождението на Горна Джумая и Пиринска Македония, съобщиха от пресцентъра на Община Благоевград. В поздравителния адрес на кмета Камбитов се посочва още: \"Днес отбелязваме 105 години от Освобождението на Горна Джумая и Пиринска Македония и присъединяването им към майка България. На 5 октомври 1912 г. Горна Джумая е освободена от българската армия. Славна дата, белязана със смелост, всеотдайност, патриотизъм и обединение в името на Свободата. Свобода, извоювана от смелите български войни, пред чието дело днес трябва да сведем глава. От тази дата започва възходът на днешен Благоевград. С общи усилия, вяра и себеотдаване, нашите предци съградиха името, историята и запазиха традициите. Наш синовен дълг е да го продължим. Да надграждаме с общи усилия да превръщаме града ни в европейски, с възможности и бъдеще за децата ни. Пожелавам Ви да помним и следваме ценностите, идеалите и стремежа на нашите предци за развитие и просперитет. Да бъдем заедно за доброто бъдеще на Благоевград! Пожелавам здраве, мир, надежда, вяра и спокойствие във всеки дом. Да помним и следваме!\"", "date": "2017.10.05", "title": "Д-р Атанас Камбитов, кмет на Благоевград: Нашите наследници трябва да знаят и да пазят спомена за славните бойци, които отдадоха живота си за Горна Джумая и Пиринска Македония"}
{"url": "http://www.focus-news.net/news/2017/10/05/2443050/pazardzhik-zdravnite-mediatori-ot-obshtina-peshtera-sa-sadeystvali-za-planovi-imunizatsii-i-profilaktichni-pregledi-na-romski-detsa-i-zheni.html", "text": "Здравните медиатори от Община Пещера са съдействали  за планови имунизации и профилактични прегледи на ромски деца, като са провели 12 срещи за осъществяване на здравно-информационни мероприятия, съобщи за Радио „Фокус“-Пазарджик Гергана Стоянова, директор на Дирекция „Хуманитарни дейности“ в Община Пещера. При мероприятията са раздадени общо 700 броя здравно-информационни материали. \r\n„По проект „Мисията възможна: по-добро сексуално и репродуктивно здраве за младите хора от уязвими общности – пътища за преодоляване на здравните неравенства” на Асоциация по семейно планиране и сексуално здраве, здравните медиатори са консултирали и насочили към акушер-гинеколози 90 жени, най-често - многодетни майки, за безплатно поставяне на спирали“, уточни Стоянова. Тя каза също, че по време на здравните мероприятия са възстановени здравноосигурителните права на 1 лице, извършени са 266 профилактични прегледа на деца, над 200 жени са насочени към гинеколог, а също така са издирени и придружени до инфекциозна клиника в нови и стари случаи на ХИВ позитивни 4-ма души.\r\nАлбена ЖИЛЕКОВА", "date": "2017.10.05", "title": "Пазарджик: Здравните медиатори от община Пещера са съдействали за планови имунизации и профилактични прегледи на ромски деца и жени"}
{"url": "http://www.focus-news.net/news/2017/10/05/2443051/pregled-na-osnovnite-temi-v-shumenskiya-pechat.html", "text": "„Звукови сигнали в Шумен ще помагат на незрящи да пресичат“ е водещото заглавие във вестник „Шуменска заря“. Те са поставени на светофарните уредби на кръстовищата на бул. „Симеон Велики“ с ул.„Цар Асен“ - пред регионалното поделение на НОИ, на бул. „Симеон Велики“ с ул. „Васил Друмев“ - при бензиностанция „ШЕЛ” и на бул. „Симеон Велики“ с ул. „Алеко Константинов“ - до Кооперативния пазар. „Над 350 деца се включиха в юбилейното издание на крос „Златна есен“ е друго заглавие от първа страница. Организатори на състезанието за ученици от ІІІ до ХІІ клас са община Шумен и Център за подкрепа за личностното развитие-Ученическа спортна школа „Хан Крум“. „Променят движението в Шумен заради рали “Стари столици”, съобщава ежедневникът. С цел създаване на нормални и безопасни условия за провеждане на рали “Стари столици” този уикенд, се спира движението на автомобили по няколко улици и пътни отсечки, съобщиха от пресцентъра на Община Шумен. „Продават осем общински имота във Велики Преслав“ е заглавие от стр.2 в броя. Шест от обектите, които се предлагат за продажба, са в с. Драгоево, а останалите два – във Велики Преслав. „Общината търси наново фирма, която да ремонтира уличното осветление“, информира изданието. Сумата, която се залага, е 850 000 лв. без ДДС. Изпратени са покани за участие в процедура на договаряне без предварително обявление до две фирми. „Община Шумен обяви конкурс за шеф на ОП „Общински жилища и имоти“, съобщава ежедневникът. Конкурсът ще се проведе чрез разработване и защита на програма за развитието на предприятието за период от три годнии и събеседване. Интервюто в броя е с Дора Прангаджийска, психотерапевт в Българската асоциация „Осиновени и осиновители”. „6250 еднодневни трудови договори са регистрирани в Шуменско досега“, информира всекидневникът. Продължават проверките в селското стопанство. 6250 образци на еднодневни трудови договори от 91 земеделски стопани за краткотрайна сезонна селскостопанска работа са регистрирани в област Шумен от началото на годината досега. Това съобщи Стела Методиева – директорка на Инспекцията по труда. „355 нарушения установиха инспекторите по труда през септември“, продължава темата изданието. „Пентименто споменът-мечта на Антоанелия Табакова“, е акцент от стр.5 в броя. Пентименто е художествена техника, при която част от рисунката, върху която работи в момента, художникът покрива с други бои, за да промени из основи създаваната от него картина. Така той открива нови, а „скрива“ от погледа на зрителя вече нарисувани човешки фигури и предмети. Или пък променя тяхното положение върху плоскостта на творбата си. „Медали за веселиновската група „Росна китка”, пише вестникът. На проведения за втори път в Бургас Национален конкурс „С песните на Калинка Згурова”, групата за изворен фолклор „Росна китка”, към народното читалище „Съзнание-1927” в шуменското село Веселиново, бе удостоена със златен медал в четвърта възрастова група.", "date": "2017.10.05", "title": "Преглед на основните теми в шуменския печат"}
{"url": "http://www.focus-news.net/news/2017/10/05/2443052/dobri-belivanov-shte-izpalnya-angazhimenta-si-ostavam-kmet-na-haskovo.html", "text": "Ще изпълня ангажимента си, оставам кмет на Хасково. Това каза кметът на Хасково Добри Беливанов в предаването „Тази сутрин“ по бТВ. „Аз имам ангажимент пред тези хора, израснал съм в този град.  Утре като си подам оставката и ако загубим изборите, хората ще кажат – ти излъга, избрахме те и изведнъж се оказа, че не можеш да си изпълниш задълженията. Ще ги изпълня. Аз приемам, това е политическо решение на лидера. Той не може да взема страна към една от двете. Избран съм от хората на Хасково, така че съм длъжен да си изпълня ангажимента и си оставам кмет на Общината“, заяви кметът. \r\nБеливанов уточни, че Общината, на която е ръководител е получила 4 национални приза. „Значи екипът е работил добре. След 2 години хората ще кажат на изборите, там е изпитът и оценката“, обясни той.\r\nНа въпрос как ще работи без ключови фигури в Общината, кметът заяви: „Когато встъпих в длъжност нямах дори един зам.-кмет, липсваха директори на дирекции. Сега имам един добре смазан механизъм, екипът работи. Имам зам.-кмет, който е изключителен финансист, главната счетоводителка също. Във финансите нямаме проблем. В отделите в дирекцията имам експерти“. \r\nВъв връзка с това морално ли е да остане на поста и след като от партията са снели доверието си ще продължи ли да е от ГЕРБ, Добри Беливанов коментира: „Не съм изключен от ГЕРБ. Сам няма да напусна, ако ме изключат ще уважа становището. Но аз съм от Хасково\".\r\nОтносно това дали, защото е отказал конкурсите  и е разписал да не се проведат е довело до всичко това Беливанов отговори: „ Може би от тук, не знам“. Той поясни, че ги отказал заради пропуски при обявяването, при самото провеждане и други съмнения за непрозрачност на конкурсите. „Бях длъжен да ги отменя. Сега в момента съм възложил нов конкурс. Обявили сме, че ще има открити конкурси, да изберем хора, които действително да работят и милеят за този град“, каза Беливанов. \r\n„За мен Общината работи добри. Не искам да обяснявам какво сме направили, то се вижда. Всеки човек допуска грешки, вероятно има и от моя страна“, допълни той. \r\n„Икономическа полиция ме разследва по сигнали на мои служители. Примерно дали подписа с печата е мой. Пускам за един ден отпуска и са ме дали. Нормално е един кмет винаги да го подобряват“, обясни кметът.\r\n„Аз назначавам хората. Тези, които бяха предложени от ПП ГЕРБ с всеки от тях се срещах по отделно, разговаряхме и прецених, че могат да работят тук. Не съм се интересувал кой какви роднински връзки има, взимам ги да работят тук“, заяви той. \r\nНа въпрос, ако премиерът Бойко Борисов му се обади и му поиска оставката какво ще направи, Беливанов каза: „ Кой ме е изпрал? Не съм назначен, като бях областен управител можеха да ме уволнят веднага. Аз не съм подавал молба, че искам да се кандидатирам за кмет, поканиха ме. Пенсионер съм от 4 години. Идеята ми беше, след като минат местните избори да се прибера и да си гледам спокойствието, обаче се съгласих, за да променим статуквото в Хасково“.", "date": "2017.10.05", "title": "Добри Беливанов: Ще изпълня ангажимента си, оставам кмет на Хасково"}
{"url": "http://www.focus-news.net/news/2017/10/05/2443053/kyustendil-v-dupnitsa-shte-se-provede-rabotna-sreshta-vav-vrazka-s-predstoyashtiya-zimen-sezon.html", "text": "В Дупница ще се проведе работна среща във връзка с предстоящия зимен сезон. Това съобщи за Радио „Фокус” – Кюстендил Емил Гущеров, председател на Общински съвет – Дупница. Работната среща е насрочена за 14.30 часа в залата на Община Дупница. На нея ще присъстват кметовете на малките населени места, представители на общинската администрация, горското стопанство и местното водоснабдително дружество. \r\nЦелта на срещата е да се направи подготовка и да се очертае план за действие за предстоящия зимен сезон в малките населени места, като кметовете на селата ще имат възможност да поставят своите въпроси към представителите на институциите.\r\nВенцеслав ИЛЧЕВ", "date": "2017.10.05", "title": "Кюстендил: В Дупница ще се проведе работна среща във връзка с предстоящия зимен сезон"}
{"url": "http://www.focus-news.net/news/2017/10/05/2443054/ministar-krasimir-karakachanov-okazva-se-che-golyamata-chast-ot-pensionerite-ne-iskat-da-imat-300-lv-pensiya.html", "text": "Обещахме 300 лв., но се оказва, че голямата част от пенсионерите не искат да имат 300 лв. пенсия, защото ако погледнем реално, за ПП „Обединени патриоти“ на изборите са гласували 32 хил. пенсионери – това е само 9-10% от хората, гласували за нас. Това каза министърът на отбраната Красимир Каракачанов в предаването „Тази сутрин“ по бТВ.\r\nПо думите му ако от 2,2 млн. пенсионери в България, половината бяха подкрепили коалицията на патриотите на последните избори, те щяха да направят самостоятелно правителство и пенсиите вече щяха да бъдат 300 лв. „Не сме се отказали от това обещание, както се опитва да спекулира БСП, и ще го постигнем. Когато ние предлагахме 300 лв. пенсия и това не мина с 4 гласа в миналото Народно събрание, половината от депутатите на БСП тогава много услужливо напуснаха залата, за да не мине това решение. Същото беше и с наборната военна служба, същото беше и с бюджета за отбрана. Ние смятаме, че пенсионерите в България, които са почти 30% от населението, са хора, които 27 години са били пренебрегвани и техните доходи трябва да се вдигат“, каза още министър Каракачанов.\r\nТой коментира и темата за инвалидните пенсии, като уточни, че има 1 млн. такива в България. „Но от този 1 млн. съществуват и тотални безобразия – има цели села, които се правят на инвалиди, предимно с мургав цвят на кожата. В същото време истинските инвалиди – хората, които заслужават да получават инвалидна пенсия, не са повече от 200 хил. Става въпрос за една сума от около 600-700 млн. лева, която се краде. Спестените пари от фалшиви инвалидни пенсии ще бъдат пренасочвани – това е системата“, обясни той.", "date": "2017.10.05", "title": "Министър Красимир Каракачанов: Оказва се, че голямата част от пенсионерите не искат да имат 300 лв. пенсия"}
{"url": "http://www.focus-news.net/news/2017/10/05/2443055/d-r-atanas-kambitov-kmet-na-blagoevgrad-uchitelite-prevrashtat-mladite-hora-v-lichnosti-razvivat-tvorcheskoto-im-mislene-i-gi-vazpitavat-v-chuvstvo-za-spravedlivost-i-otgovornost.html", "text": "Учителите превръщат младите хора в личности, развиват творческото им мислене и ги възпитават в чувство за справедливост и отговорност. Това се посочва в поздравителен адрес на кмета на Община Благоевград д-р Атанас Камбитов по повод Международния ден на учителя, съобщиха от пресцентъра на Община Благоевград. В поздравителния адрес на кмета Камбитов се посочва още: \"Уважаеми учители, Приемете моите искрени поздравления по повод Международния ден на учителя! Празник, който обединява в името на хуманната и благородна мисия за възпитание, образование и подготовка на децата ни. Вие превръщате младите хора в личности, развивате творческото им мислене, възпитавате ги в чувство за справедливост, отговорност, целеустременост, изграждате личности и бъдещите лидери на града и страната ни. В този ден благодарим на всеки от Вас за отговорността, за труда, за професионализма, с които превеждате поколенията по моста към бъдещето. Желая Ви здраве, благополучие, удовлетвореност! Честит празник!\"", "date": "2017.10.05", "title": "Д-р Атанас Камбитов, кмет на Благоевград: Учителите превръщат младите хора в личности, развиват творческото им мислене и ги възпитават в чувство за справедливост и отговорност"}
{"url": "http://www.focus-news.net/news/2017/10/05/2443056/afp-irakskite-sili-sa-prevzeli-tsentara-na-kontroliraniya-ot-islyamska-darzhava-grad-haviya.html", "text": "Иракските сили са превзели центъра на контролирания от близкоизточната радикална групировка град Хавия, предава AFP. \r\nВоеннослужещи, полиция и паравоенни сили „са освободили целия център на Хавия и продължават напредването си“, съобщи командващият операцията генерал-лейтенант Абдел Амир Ярала.Тереза Герова", "date": "2017.10.05", "title": "AFP: Иракските сили са превзели центъра на контролирания от „Ислямска държава“ град Хавия"}
{"url": "http://www.focus-news.net/news/2017/10/05/2443057/mvr-edin-chovek-e-zaginal-a-14-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 14 са ранени при 13 катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В София са станали 69 леки и три тежки пътнотранспортни произшествия, при които има трима ранени човек.", "date": "2017.10.05", "title": "МВР: Един човек е загинал, а 14 са ранени при катастрофи в страната през изминалото денонощие"}
{"url": "http://www.focus-news.net/news/2017/10/05/2443058/vratsa-nivoto-na-reka-dunav-se-e-ponizhilo-s-37-sm-pri-oryahovo.html", "text": "Нивото на Дунав се е понижило с 37 см при Оряхово през последното денонощие, водният стоеж на реката там е 172 см, съобщават от Хидрометеорологична станция-Ново село. Нивото на реката се е понижило с 3 см при Ново село до 202 см. Равнището на Дунав край Видин е 243 см, понижението е от 17 см. При Лом стойностите на речното ниво са 272 см, а водният стоеж се е понижил с 36 см за денонощието. \r\nТемпературата на водата край Ново село е  15 градуса, а край Оряхово - 16,2 градуса.", "date": "2017.10.05", "title": "Враца: Нивото на река Дунав се е понижило с 37 см при Оряхово"}
{"url": "http://www.focus-news.net/news/2017/10/05/2443059/milena-damyanova-gerb-dnes-e-mezhdunarodniyat-den-na-uchitelya-koyto-e-v-osnovata-na-promyanata-v-obrazovanieto-v-21-vek.html", "text": "Днес е Международният ден на учителя - ден, в който всяко общество, което цени знанието и инвестира в новите си поколения показва заслужена почит към хората, които е натоварило да възпитават и да образоват. Това каза народният представител от ПГ на ГЕРБ и председател на образователната парламентарна комисия Милена Дамянова в декларация от името на групата, предаде репортер на Агенция „Фокус“. „80 млн. лева, 15% увеличение на заплатите на учителите. Повече пари за цялата система на образованието, в сравнение с предходната бюджетна година“, обясни тя. „Инвестиция в образованието и учителя- това е ясно поет и изпълняван от управляващото мнозинство ангажимент“, заяви Милена Дамянова. „Обявихме, че учителите са в основата на промяната в образованието в 21 век“, посочи тя и допълни, че общество, което не зачита своите преподаватели губи своето бъдеще. „Промените една по една вече са факт. Работим всеки ден за тях. Слушаме какво ни казват учителите и родителите, преодоляваме статуквото“, каза още депутатът от ГЕРБ. \r\nБиляна ИВАНОВА", "date": "2017.10.05", "title": "Милена Дамянова, ГЕРБ: Днес е Международният ден на учителя, който е в основата на промяната в образованието в 21 век"}
{"url": "http://www.focus-news.net/news/2017/10/05/2443060/blagoevgrad-izlozhbata-niy-sme-dostoyni-lavri-da-berem-e-predstavena-v-bansko.html", "text": "В Дома на изкуствата в Банско вчера бе открита гостуващата изложба „Ний сме достойни лаври да берем”. Това съобщиха от пресцентъра на Общината. Тя е посветена на 100-годишнината от Балканската война и е уредена с материали от фондовете на Национален литературен музей София. Светла Барякова – директор на Музейния комплекс в Банско откри културното събитие, в компанията на уредника на Националния литературен музей и автор на експозицията – Румяна Пенчева. Официалното откриване бе уважено също от кмета Георги Икономов и заместник-кмета Асен Кирицов, общественици и граждани на града.\r\nЕкспозицията показва участието на български писатели, журналисти, художници, актьори и представители на техническата мисъл във войните между 1912 и 1918 г. С творчеството и жертвоготовността си българските интелектуалци изразяват духовния екстаз на нашия народ от величавите събития през 1912 г., изказват потреса от националната катастрофа след Междусъюзническата война и описват умората, разочарованието и ужаса от националния погром през Първата световна война. Освен с оръжие, хората на перото и четката участват във войните чрез своите художествени произведения, пресъздавайки в тях своебразната хроника на събитията.\r\nТворците се различни по произход, и като характери, като творчески натюрел, и като светоусещане. Обединява ги едно – болката за хората и за погубените национални идеали.\r\nСред авторите, представени в експозицията, са нежният лирик Теодор Траянов, участник в две войни и единственият поет, получил Златен кръст за храброст, поручик Димчо Дебелянов, загинал в сражение край Горно Караджово през 1916 г., поетът и публицистът Гео Милев, тежко ранен при сраженията край Дойран. Художниците Владимир Димитров-Майстора, Димитър Гюдженов, Борис Денев, Константин Щъркелов увековечат в изкуството си батални сцени и моменти от ежедневието на войниците. Имената на храбри военни летци като Христо Топракчиев, Симеон Петров и Асен Йорданов са записани със златни букви в историята на бойната ни слава. Кореспондентите, отразяващи бойните действия, са сред най–известните български писатели – Йордан Йовков, Елин Пелин, Добри Немиров. В паметната експозиция е отделено място и за жените – смели участнички в санитарните части.", "date": "2017.10.05", "title": "Благоевград: Изложбата „Ний сме достойни лаври да берем“ е представена в Банско"}
{"url": "http://www.focus-news.net/news/2017/10/05/2443061/plovdiv-narusheno-e-vodopodavaneto-v-grada-zaradi-profilaktika-i-podgotovka-na-pompena-stantsiya-sever-za-zimniya-sezon.html", "text": "Нарушено е водоподаването към жителите на град Пловдив, заради профилактика и подготовка на помпена станция „Север“ за есенно-зимния сезон. Това съобщи за Радио „Фокус“ – Пловдив дежурният диспечер във ВиК-Пловдив. Водоподаването към домакинствата в града ще е намалено до 15.00 часа. \r\nНа 10 и 12 октомври, в същия времеви интервал – между 09.00 и 15.00 часа, предстои извършването на профилактични прегледи и подготовка за работа в есенно-зимни условия на помпените станции „Изток 1“ и „Изток 2“ в града.\r\nЗа периода октомври-ноември ще се извърши ревизия на съоръженията и подготовката за есенно-зимния сезон на над 110 помпени станции в Пловдивска област. Те са позиционирани на територията на общините Асеновград, Карлово, Хисаря, Съединение, Родопи, Раковски, Кричим, Марица и Първомай. От водоснабдителното дружество предупреждават жителите на отделните населени места в съответните общини, че водоподаването ще бъде частично или изцяло нарушено в дните на профилактика.\r\nТони МИХАЙЛОВ", "date": "2017.10.05", "title": "Пловдив: Нарушено е водоподаването в града, заради профилактика и подготовка на помпена станция „Север“ за зимния сезон"}
{"url": "http://www.focus-news.net/news/2017/10/05/2443062/voa-lyuksemburg-se-prisaedini-kam-bryuksel-v-preporakite-za-makedoniya.html", "text": "Македония не трябва да си позволява лоша оценка за провеждането на предстоящите избори за местна власт. Това бе посланието, което Брюксел отправи към Македония, а сега към него се присъедини и Люксембург, предава радио Voice of America в македонската си редакция. \r\nДесетина дни преди местните избори, министърът на външните работи Жан Аселборн пристигна на посещение в Македония. \r\n„Местните избори на 15 октомври са много важни - това са първите избори след парламентарния вот, и ОССЕ ще ги наблюдава. Убеден съм, че това ще бъдат правилно проведени избори и ще дадат резултат, който ще отразява демокрацията в страната. Луксембург е на ваша страна \", увери Аселборн.\r\nПървият дипломат на Люксембург подчерта, че Европа усеща промяната в Македония и готовността на правителството да се включи в решаването на деликатни теми като върховенството на закона, състоянието на съдебната система, свободата на медиите, отношенията със съседите, и – разбира се, т.нар. спор за името. \r\n„Разговорите с България и начина, по който намерихте решение, са добра стъпка. Надявам се, че ще последва и следваща, която да реши проблема с нашите приятели в Гърция. Надявам се, че Матю Нимиц ще успее да приближи двете страни към решение на спора за името. Ако това се случи, присъединяването към преговорите за членство в НАТО и ЕС ще бъде на път \", припомни Аселборн. Тереза Герова", "date": "2017.10.05", "title": "VOA: Люксембург се присъедини към Брюксел в препоръките за Македония"}
{"url": "http://www.focus-news.net/news/2017/10/05/2443063/mustafa-karadaya-kolegite-ot-dps-podavat-ostavki-ot-komisiyata-po-veroizpovedaniyata-i-pravata-na-choveka-koalitsiyata-e-bazirana-na-natsionalizma-i-ksenofobiyata.html", "text": "В израз на нашата политика, колегите от ДПС подават оставки от Комисията по вероизповеданията и правата на човека - коалицията е базирана на национализма и ксенофобията. Това каза от трибуната на НС председателят на ДПС Мустафа Карадайъ в декларация от името на група, предаде репортер на Агенция „Фокус“/. „На 28 септември на нарочна пресконференция ПГ на ДПС поиска оставката на председателя на Комисията по правата на човека Красимир Велчев“, каза Мустафа Карадайъ. Той припомни, че повод за исканата оставка е бил законопроектът за промени в Закона за политическа и гражданска реабилитация на репресирани лица както на заседание на комисията, така и в пленарна зала. Карадайъ поясни, че законопроектът, внесен от ДПС касае обезщетяване на пострадали от комунизма. „Въпросът не е в материалната страна, по-скоро става въпрос за морален акт и хуманност към пострадалите, които отстоявайки правата си се противопоставиха на режима“, коментира Карадайъ. По думите му изказванията на Велчев са били  ксенофобски и са насаждали омраза. Според него точно тази комисия не може да си го позволи. „Посочихме, че ГЕРБ като част от ЕНП има шанса да докаже, че действително споделя европейските ценности и европейската им риторика не е присвоена за целите на национализма. За нас това беше изключително важно ГЕРБ да се възползват от възможността си“, коментира Карадайъ. По думите му обстоятелствата не правят човека, те само го разкриват. Според него стабилността в региона и в страната се поставят под въпрос. Карадайъ посочи, че ДПС отдавна настоява български етнически модел да бъде общонационалната ни обединителна кауза. \"Нека работим за това България да се превърне и утвърди като гарант на стабилността в региона\", заяви председателят на ДПС. \r\nДеница КИТАНОВА", "date": "2017.10.05", "title": "Мустафа Карадайъ: Колегите от ДПС подават оставки от Комисията по вероизповеданията и правата на човека - коалицията е базирана на национализма и ксенофобията"}
{"url": "http://www.focus-news.net/news/2017/10/05/2443064/yuriy-aslanov-sotsiolog-v-upravlyavashtata-partiya-ima-vatreshna-borba-za-prerazpredelenie-i-bitka-za-nadmoshtie-na-razlichni-eliti.html", "text": "В управляващата партия има вътрешна борба за преразпределение и битка за надмощие на различни елити. Това коментира в сутрешния блок „Добро утро, България“ на Радио „Фокус“ социологът и член на Националния съвет на БСП Юрий Асланов за политическата обстановка у нас. По думите му конфликтите между ГЕРБ и БСП тепърва ще продължат да се разрастват. Според социолога управляващата коалиция изглежда хомогенна и стабилна отвътре, но отвън не стои така, а общественото доверие в нея е подкопано. „Вътрешнопартийните сблъсъци ги има във всяка една партия, но тук говорим не за някакви принципни или ценностни разногласия, а за интереси. Това нещо няма да утихне скоро и явно заложбите не са ниски и всичко това, за което говорим, е политико-олигархичен модел на управление. Трябваше да се очаква, очакваше се рано или късно нещо да „гръмне“. Моята лична прогноза е, че това ще включи верижна реакция и ще последват нови подобни дилеми“, заяви Юрий Асланов. Той коментира, че оставката на Делян Добрев е прецедент. Асланов коментира по отношение на евентуални нови избори, че парламентарното разпределение ще бъде променено.", "date": "2017.10.05", "title": "Юрий Асланов, социолог: В управляващата партия има вътрешна борба за преразпределение и битка за надмощие на различни елити"}
{"url": "http://www.focus-news.net/news/2017/10/05/2443065/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите днес ще бъдат между 1 и 8 градуса. На повечето места времето е ясно и слънчево, но във високите части има силен вятър. Повечето лифтове в зимните курорти не работят. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.05", "title": "ПСС: Добри са условията за туризъм в планините"}
{"url": "http://www.focus-news.net/news/2017/10/05/2443066/spored-ministerstvo-na-zdraveopazvaneto-darzhavata-pravi-vsichko-vazmozhno-za-spasyavaneto-na-oblastnata-bolnitsa-vav-vratsa.html", "text": "Днес ръководството на Министерство на здравеопазването ще проведе срещи с кметовете на Община Ловеч, г-жа Корнелия Маринова, и на Община Враца – г-на Калин Каменов. Това съобщиха от пресцентъра на Министерството на здравеопазването. Двете срещи са поредно усилие на МЗ да намери трайни решения за оздравяване на областните лечебни заведения с принципал министърът на здравеопазването. \r\nВчера на среща между изпълнителния директор на МБАЛ „Христо Ботев“ Орлин Цветков и заместник-министрите на здравеопазването д-р Мирослав Ненков и маг.- фарм. Лидия Нейчева бяха дискутирани обстоятелствата, довели до тежкото финансово състояние на врачанската болница и продължаващи да оказват негативно влияние спрямо опитите за стабилизиране на болницата, под формата на лихви, запори и растящи дългове. \r\nПрипомняме, че преди седмица, на 28 септември, министърът на здравеопазването проф. Николай Петров посети МБАЛ „Христо Ботев“. С ръководството на лечебното заведение той обсъди състоянието на болницата и възможностите за нейното оздравяване. „Проблемът с  врачанската болница е, че тук има много натрупани стари задължения. В момента тече процес на преструктуриране. Здравното министерство прави всичко възможно, за да помогне на болницата и методически, и финансово“, заяви министърът при посещението си в болницата. От думите му стана ясно, че МЗ авансово е превело  парите за спешност и за отдалеченост , за да разполага лечебното заведение със свободен, незапориран финансов ресурс. \r\nЩе направим всичко възможно болницата да я има, декларира министърът тогава. Според него такива  натрупвани години наред стари задължения, с по 11%-12% лихва, са воденичен  камък, който тежи не само на МБАЛ „Христо Ботев “Враца, но и на УМБАЛ Стара Загора, УМБАЛ Бургас и МБАЛ Ловеч.", "date": "2017.10.05", "title": "Според Министерство на здравеопазването държавата прави всичко възможно за спасяването на областната болница във Враца"}
{"url": "http://www.focus-news.net/news/2017/10/05/2443067/plovdiv-vazstanoveno-e-dvizhenieto-v-dvete-posoki-po-avtomagistrala-trakiya-v-rayona-na-radinovo.html", "text": "Възстановено е движението в двете посоки по автомагистрала \"Тракия\", в района на Радиново. Това съобщиха от пресцентъра на Агенция \"Пътна инфраструктура\".", "date": "2017.10.05", "title": "Пловдив: Възстановено е движението в двете посоки по автомагистрала \"Тракия\", в района на Радиново"}
{"url": "http://www.focus-news.net/news/2017/10/05/2443068/vap-vazlozhi-proverka-za-bezopasnostta-i-kachestvoto-na-hranite-predlagani-detsa-i-uchenitsi.html", "text": "Върховна административна прокуратура се самосезира по публикации в медиите за консумирани от ученици напитки и храни, съдържащи опасни за здравето съставки или химически замърсители от околната среда, субстанции с неопределено съдържание, съдържащи психотропни вещества, като т.н. „весел чай“ и други подобни продукти, алкохолни напитки, цигари, наргилета и тютюневи изделия, разпространението, на които се осъществява чрез търговски обекти, разположени в самите или близо до учебните заведения или от нелегални търговци, действащи в близост до училищата. Това съобщиха от пресцентъра на Прокуратура на Република България.\r\nУпражнявайки надзор за законност, ВАП е възложила на Българска агенция по безопасност на храните, Комисията за защита на потребителите и Главна дирекция „Национална полиция“ извършването на съвместни проверки на територията на цялата страна за установяване на извършени нарушения по чл.30, ал.2 т.1, т.2 и т.3, от Закона за тютюна, тютюневите и свързаните с тях изделия, както и на извършени нарушения по Закона за храните, и Наредба №9 от 16.09.2011 г. за специфичните изисквания към безопасността и качеството на храните, предлагани в детските заведения, училищните столове и обектите за търговия на дребно на територията на училищата, както и към храни, предлагани при организирани мероприятия за деца и ученици. \r\nЦелта е чрез засилени контролни проверки на търговските обекти, намиращи се на територията на детските заведения, училищните столове и обектите за търговия на дребно, разположени в непосредствена близост до училищата, да се пресече предлагането на тютюневи изделия, алкохол и опасни за здравето на учениците хранителни продукти и напитки, включващи в себе си психотропни вещества, като бъдат установени и санкционирани нарушителите.", "date": "2017.10.05", "title": "ВАП възложи проверка за безопасността и качеството на храните, предлагани деца и ученици"}
{"url": "http://www.focus-news.net/news/2017/10/05/2443069/blagoevgrad-konferentsiya-za-perspektivite-za-regiona-s-izgrazhdaneto-na-avtomagistrala-struma-shte-se-provede-v-simitli.html", "text": "Конференция за перспективите за региона с изграждането на автомагистрала „Струма“ ще се проведе в Симитли. Това съобщиха от пресцентъра на Община Симитли. Управленският елит на България пристига в Симитли за дискусия с широката общественост за перспективите, които създава за региона изграждането на автомагистралата. Вицепремиерите Красимир Каракачанов и Томислав Дончев, министрите на икономиката Емил Караниколов, на околната среда и водите Нено Димов, на регионалното развитие и благоустройството Николай Нанков, председателят на УС на Агенция \"Пътна инфраструктура\" инж. Дончо Атанасов, председателят на Конфедерацията на работодателите и индустриалците в България Кирил Домусчиев, председателят на Камарата на строителите в България Николай Станков и арх. Петър Диков ще участват в широкия обществен форум за стратегическия за региона инфраструктурен проект – магистрала „Струма“. Конференцията „Автомагистрала Струма и перспективите за реализация на инвестиционни проекти в Югозападна България“ се провежда под егидата на кмета на община Симитли Апостол Апостолов. Форумът ще се проведе в салона на читалище “Св. Климент Охридски-1922“ в Симитли от 17.30 часа.\r\nПоканени за участие във форума са всички народни представители от Благоевградски регион, както и кметовете на общините, през чиито територии минава трасето на автомагистрала Струма, както и на граничещите с тях общини. Целта на конференцията е да се представи на обществеността в Югозападна България, по какъв начин изграждането и експлоатацията на Автомагистрала Струма ще допринесе за социално – икономическо развитие на региона. Ще бъдат представени значими за региона инвестиционни предложения и проекти от национално и регионално значение. Приоритетна задача е подкрепата на действия за популяризиране на взаимодействието между доброто състояние на околната среда, качеството на живот на хората и икономическото развитие. Нашите амбиции са свързани с предлагането на реални възможности за участие на общностите и заинтересованите страни и за създаване на партньорство в различните секторни политики. Само по този начин ще се създаде солидна основа за възстановяване на баланса между хората, природата и икономиката, както и за изграждане на нови връзки между тях. Целта на конференцията е и да се засили участието на местните органи и общности, заинтересованите страни чрез подобряване на комуникацията и обмена на знания и информация при подготовката и реализирането на инвестиционни предложения.\r\nФорумът е отворен за граждани.", "date": "2017.10.05", "title": "Благоевград: Конференция за перспективите за региона с изграждането на автомагистрала „Струма“ ще се проведе в Симитли"}
{"url": "http://www.focus-news.net/news/2017/10/05/2443070/plovdiv-katastrofa-e-stanala-na-avtomagistrala-trakiya-pri-km-123-v-posoka-sofiya.html", "text": "Катастрофа е станала на автомагистрала „Тракия“, при км 123, в посока София. Това съобщи слушател на Радио „Фокус“. Около 6 км е опашката от автомобили в района.", "date": "2017.10.05", "title": "Пловдив: Катастрофа е станала на автомагистрала „Тракия“, при км 123, в посока София"}
{"url": "http://www.focus-news.net/news/2017/10/05/2443071/sofiya-shofyorite-da-se-dvizhat-s-povisheno-vnimanie-pri-km-11-na-severna-skorostna-tangenta-v-posoka-varna-poradi-remont-na-mantinela.html", "text": "Шофьорите да се движат с повишено внимание и съобразена скорост при км 11 на Северна скоростна тангента на Софийски околовръстен път, в посока Варна, поради ремонт на стоманена предпазна ограда (мантинела). Това съобщиха от пресцентъра на Агенция \"Пътна инфраструктура\".", "date": "2017.10.05", "title": "София: Шофьорите да се движат с повишено внимание при км 11 на Северна скоростна тангента, в посока Варна, поради ремонт на мантинела"}
{"url": "http://www.focus-news.net/news/2017/10/05/2443072/pregled-na-osnovnite-temi-vav-velikotarnovskiya-pechat.html", "text": "„Бейби бум в региона“, е заглавие от първа страница на областния всекидневник „Янтра Днес”. 1091 бебета са се родили в двете родилни отделения на болниците във Велико Търново и Горна Оряховица от началото на годината досега. Това е рекорд от 10 години, сочи статистиката. \r\n„Общински съветник пита за чистотата на въздуха във Велико Търново“, е друг акцент в днешното издание. Питане до кмета Даниел Панов относно чистотата на въздуха във Велико Търново отправи общинският съветник Николай Илчев. Според него при строителството на нови сгради и промишлени обекти през последните години са налице сериозни опасения за качеството на атмосферния въздух в старата столица. \r\n„Кметовете на Свищов и Кълъраш обсъждаха проект за 8 млн. евро“, пише още вестникът. Кметът на Свищов Генчо Генчев посети Кълъраш, Румъния, по повод реализирането на мащабен инфраструктурен проект за 8 млн. евро. По него в Свищовско ще се реализира основен ремонт и реконструкция на пътя от Драгомирово, през Овча могила с излаз на главен път Русе – Плевен – София.  \r\nНа страниците на вестника ще откриете и материал за поредната донорска ситуация, реализирана във Велико Търново. \r\n„Арбанаси отново посреща гости от круизни кораби“, е заглавие от другия областен ежедневник - „Борба“. Пасажер от круизни кораби пътуват по 200 км от Русе и обратно, за да се наслаждават на църковни песнопения в арбанашките църкви, съобщи шефът на туристическия информационен център „Царевград Търнов“ Борислав Йорданов. Старата столица поднови програмата си за посрещане на гости от круизни кораби, но тя е доста променена от миналото. \r\n„Оригинални бутикови мебели от палети създава горнооряховецът Руси Русев“, е друга тема от вестника. „Преди две години и половина 27-годишният Руси Русев подхваща нетрадиционно хоби, което му дава възможност да развихри фантазията си. Хрумнало му да изработва мебели от палети, които са много функционални. \r\n„Седми донор от началото на годината в търновската болница“, е друга тема от всекидневника. Пациентът е приет в търновската болница на 1 октомври с исхемичен мозъчен инсулт. На следващия ден изпада в мозъчна смърт, въпреки огромните усилия на медицинския екип да спаси живота му. \r\n„Грипният щам „Мичиган“ ще ни атакува тази зима, време е за ваксина“, пише още ежедневникът. „Мичиган“ е новият грипен щам, който ще разболява през студентите месеци. Той не е познат в България и по тази причина е възможно да засегне по-голям брой хора, които нямат изграден имунитет срещу него. \r\nНа страниците на  днешното издание е поместен и материал, разказващ за побратимяването на Свищов с румънския град Кълъраш.", "date": "2017.10.05", "title": "Преглед на основните теми във великотърновския печат"}
{"url": "http://www.focus-news.net/news/2017/10/05/2443073/arh-boyan-kolarov-zam-kmet-na-dobrich-organiziraneto-na-fermerski-pazar-i-sazdadenoto-myasto-narecheno-yabalkata-mozhe-da-se-okazhat-proshtapulnik-za-neshto-vazhno-zanapred.html", "text": "Организирането на Фермерски пазар и създаденото в Добрич място, наречено „Ябълката“, може да се окажат прощъпулник за нещо важно занапред. Това заяви арх. Боян Коларов, зам.-кмет „Устройство на територията“, предаде кореспондент на Радио „Фокус” – Варна. „Да постигнем това да имаме в Добрич истински фермерски пазар, го приехме като кауза, защото наистина Добрич от много години губи градската си идентичност. Той вече не е място, където да се срещнат две култури – културата на производителя и културата на потребителя. Но да се срещнат директно, така както е било в последните 10 000 години, откакто има човешки цивилизации и градове. При нас тази среща до миналия четвъртък вече около 20 години не се случваше, което променяше културната характеристика на Добрич. Затова смятам за много важен фактът, че такъв тип предлагане и пазаруване отново ще го има в Добрич. На всички нас като граждани искам да обърна внимание, че в материалния свят няма нищо постоянно и всичко се променя. Ако на някого нещо на пазара не му харесва, то не бива да смятаме, че каквото сме го видели първия и втория четвъртък, такова ще остане завинаги. Затова хората са живи, затова има моди, затова има тенденции. Всеки може да изразява предпочитания, недоволство, радост, одобрение. По този начин малко по малко това живо нещо – пазарът, ще се променя във времето и ще се нагажда към конкретните изисквания на едната и на другата страна – на производители и на потребители“, коментира зам.-кметът. Той изрази надежда, че в бъдеще броят на тези фермерски пазари би могъл да се увеличи в Добрич. Днес отново от 10.00 до 15.00 часа в Архитектурния комплекс на открито (АЕМО) „Старият Добрич“ ще се проведе Фермерски пазар. Той както и в предишните издания ще е разположен в района на Часовниковата кула. На него се предлагат млечни продукти, мед и пчелни продукти, пресни зеленчуци, билки и плодове, ядки, зърнени продукти, като боб и леща, тиквено масло, сурово-сушени меса и др. Днес – 5 октомври, Добрич е част от Феста на фермерските пазари в страната, който започна на 3 октомври и продължава до 8 октомври. Към организирането на събитието е съпричастна и Община град Добрич. Идеята за организиране на фермерски пазар в добруджанския град се роди по време на първото издание на гражданския форум „Глобъл Добрич“, подкрепен от кмета Йордан Йорданов. Форумът се проведе през месец май тази година, а от месец идеята вече има своята реализация. Друга идея на гражданите – създаването на мястото, наречено „Ябълката“, също е осъществена и ще се развива във времето. В нейната реализация участваха основно младежи, на добра воля. „Ябълката“ е място за спорт и отдих, където един стар автобус ще се превърне в библиотека. Млад графити артист вече е преобразил нейният екстериор. Според общинската администрация подобни инициативи са знак за активни граждани, които биха искали Добрич да се развива и да придобива все по-хубав и интересен облик. \r\nЖулиета НИКОЛОВА", "date": "2017.10.05", "title": "Арх. Боян Коларов, зам.-кмет на Добрич: Организирането на Фермерски пазар и създаденото място, наречено „Ябълката“, може да се окажат прощъпулник за нещо важно занапред"}
{"url": "http://www.focus-news.net/news/2017/10/05/2443074/die-welt-zadarzhaniyat-v-turtsiya-deniz-yudzhel-be-udostoen-s-evropeyskata-sotsialna-nagrada.html", "text": "Европейската социална награда за 2017 г. бе връчена на германския журналист Дениз Юджел, който се намира в затвор в Турция от месец февруари насам, съобщава националният ежедневник Die Welt. \r\nПризът, който се връчва ежегодно от 1997 г., бе приет от сестрата на арестувания кореспондент. „С тази награда искаме да дадем пример за свободата на пресата и медиите, която в Турция и много други места по света е потъпкана“, се казва в съобщение от асоциацията, организирала церемонията по връчването на наградата. \r\n„Европейците свързват визията за общ дом и културно разнообразие с творчески потенциал\", За ангажираните граждани главните теми са справедливостта, хуманното и социалното оформяне на нашето европейско общество. Това включва използването на механизми за изключване като бедност, безработица, болести и увреждания, но и ангажимент за свобода на мисълта като основен стълб на демокрацията“, се казва още в съобщението..\r\n„Ето защо Дениз е в ареста, защото той си е свършил работата. И за такъв човек няма да има нищо по-лошо от това да бъде забравен. Всяка награда, всяка инициатива му помага и му дава сила“, подчерта сестрата на арестувания журналист при приемането на наградата.Тереза Герова", "date": "2017.10.05", "title": "Die Welt: Задържаният в Турция Дениз Юджел бе удостоен с Европейската социална награда"}
{"url": "http://www.focus-news.net/news/2017/10/05/2443075/zhelyo-boychev-bsp-kabinetat-borisov-2-i-togavashniya-ministar-na-otbranata-nikolay-nenchev-sa-vinovni-za-izkrivyavaneto-na-kraynite-rezultati-pri-izbora-na-nov-tip-boen-samolet.html", "text": "Министър Николай Ненчев и кабинетът „Борисов“ 2 са виновни за изкривяването на крайните резултати при избора на нов тип боен самолет. Това каза заместник-председателят на ПГ на „БСП за България“ Жельо Бойчев по време на дебатите по доклада на Временната комисия по избора на нов тип боен самолет, предаде репортер на Агенция „Фокус“. „Ще се опитам да говоря по изводите, които бяха представени от доклада на Временната комисия. Започвам с най-основния от тях. Липсата на политическо ръководство и контрол на процеса и създаденият нормативен вакуум създават реални условия за изкривяване на крайните резултати при избора на нов тип боен самолет. Временната комисия констатира със съжаление, че начинът на въвеждане на проектното управление в МО не създава нужната яснота и нееднозначност по отношение на отговорностите, правомощията на структурите, ангажирани в този процес. Това е извод записан в доклада на комисията. Големият въпрос е кой носи отговорност за всичко това“, попита Бойчев. Депутатът поясни, че през октомври 2014 г. със заповед на министъра на отбраната се въвежда проектно управление на процеса по придобиване на нов самолет. „Със заповед от 16 февруари 2015 г. на министър Ненчев за ръководител на борда за управление на проекта е определен ген. Румен Радев. Забележете обаче паралелно с това със заповед от 2 ноември 2015 г. се създава работна група, която има за цел да подготви и провежда консултации с държавите, предлагащи тези многоцелеви изтребители“, коментира Бойчев. По думите му тази работна група е трябвало да изготви инвестиционен разход, да го внесе в МС и оттам в НС. „Забележете тази работна група започва и консултации, и преговори със страните, предлагащи такъв тип изтребители и оценява техните оферти. По същество тази работна група обезсмисля досега въведения проектен принцип на управление“, поясни Бойчев. По думите му основната цел на тази група е да заобиколи Румен Радев, тъй като той не е включен в състава й. Според него с този доклад се казва, че модернизация на армията няма да има. Бойчев обвини управляващите, че за пореден път са излъгали.  \r\nДеница КИТАНОВА", "date": "2017.10.05", "title": "Жельо Бойчев, БСП: Кабинетът „Борисов“ 2 и тогавашния министър на отбраната Николай Ненчев са виновни за изкривяването на крайните резултати при избора на нов тип боен самолет"}
{"url": "http://www.focus-news.net/news/2017/10/05/2443076/andrey-kovachev-gerbenp-sarbiya-se-opitva-da-izpolzva-katalonskiya-referendum-za-sobstvenata-si-propaganda-po-otnoshenie-na-kosovo.html", "text": "Сърбия се опитва да използва каталонския референдум за собствената си пропаганда по отношение на Косово. Това каза в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Андрей Ковачев. Според него аналогии между събитията в Каталония и тези в Косово преди години не съществуват. „Югославия на Милошевич няма нищо общо с демократична Испания. Не може да има никакви прилики между една авторитарна и тоталитарна система, каквато е била Титова Югославия и след това опитите на Милошевич да запази целостта на Югославия, включително с Косово, като отнема автономията на Косово. Тук нямаме отнемане на автономията на Каталония. Имаме една демократична страна, каквато е Испания“, обясни той. Евродепутатът Андрей Ковачев добави, че единствената прилика в двата случая е необходимостта от политически диалог и призова Мадрид и Барселона да преговарят без ултиматуми и едностранни действия.", "date": "2017.10.05", "title": "Андрей Ковачев, ГЕРБ/ЕНП: Сърбия се опитва да използва каталонския референдум за собствената си пропаганда по отношение на Косово"}
{"url": "http://www.focus-news.net/news/2017/10/05/2443077/aktsenti-v-praznichnoto-izdanie-na-predavaneto-105-godini-svoboda-po-radio-fokus-pirin-posveteno-na-balkanskata-voyna-i-osvobozhdavaneto-na-pirinska-makedoniya-i-gorna-dzhumaya.html", "text": "В празничното издание на предаването „105 години свобода“ по Радио „Фокус“ – Пирин ще отбележим избухването на Балканската война и Освобождаването на Пиринска Македония и Горна Джумая.\r\nВ началото на 1912 година, българският политически елит бива готов за две много важни стъпки. Първата от тях била свързана със ситуацията на българите в Македония, които по силата на Берлинския договор остават в рамките на Османската империя. Именно в тази година станало ясно, че вече е крайно наложително този въпрос да бъде решен, и то чрез война. Втората стъпка пък била свързана с ясната и трезва преценка за собствените сили на българската държава, която показвала, че няма как сама страната ни да се изправи срещу вековния поробител. Това от своя страна наложило да се мисли в посока на общ съюз с останалите балкански държави, които също имали претенции към Османската империя – Сърбия, Гърция и Черна гора, но с подкрепата на Русия, която също е имала териториални претенции към империята, включващи присъединяване към Руската империя на цяла Мала Азия, Цариград и зоната на проливите. След преговори, които се водят в Белград с участието на руския посланик Николай Хартвиг, на 29 февруари 1912 година бива подписан „Договор за приятелство и съюз между Царство България и Кралство Сърбия“, придружен от „военна конвенция” и „таен анекс“, който уточнява подялбата на Македония. Според този договор, при война с Османската империя, България трябвало да получи цяла Тракия, а Сърбия – Косово и Санджака. Що се отнасяло да Македония, договорката била тя да се раздели на две зони – безспорна, която България получава веднага след войната и спорна – днешна северна и западна Македония, трябвало да се реши на кого да принадлежи след войната под арбитража на Руския император. На 16 май пък бива сключен „Договор за отбранителен съюз” между България и Гърция. Няколко месеца по-късно, на 15 август, се установява Българо-черногорско „устно съглашение“ за всестранна помощ в случай на война и за военните задължения на Черна гора във войната. С това окончателно се оформя Балканския съюз и става ясно, че войната, която е венец на десетилетните усилия на българската държава да отхвърли веригите на Берлинския договор от 1878 година съвсем скоро предстои.\r\nВъв времето до 16.00 часа днес ще говорим именно за тези събития, като за целта сме поканили историци и експерти, с помощта на които най-точно ще успеем да пресъздаден събитията отпреди повече от 100 години. През цялото предаване очаквайте и преки включвания от честванията в област Благоевград по повод годишнината.\r\nВие, нашите слушатели, също може да се свържете с нас на телефоните в студиото 0885 303 373 и 073/ 88 – 55 – 81, или на електронната ни поща: Pirin@focus-news.net, за да ни кажете какво е за вас тази дата.\r\nВодещ на предаването ще бъде Ливия Нинова.", "date": "2017.10.05", "title": "Акценти в празничното издание на предаването „105 години свобода“ по Радио „Фокус“ – Пирин, посветено на Балканската война и освобождаването на Пиринска Македония и Горна Джумая"}
{"url": "http://www.focus-news.net/news/2017/10/05/2443078/vidin-nezakonni-ognestrelni-orazhiya-i-boepripasi-sa-izzeti-pri-proverka-v-chasten-imot-v-selo-dabravka.html", "text": "Незаконни огнестрелни оръжия и боеприпаси са иззети при проверка в частен имот в село Дъбравка. Това съобщиха от ОДМВР - Видин. Рано сутринта вчера е извършено претърсване в дома на лице с инициали З. П. (на 82 г.) в село Дъбравка. Служителите на реда открили и иззели гладкоцевна ловна пушка 12 калибър, пистолет калибър 9 мм, 13 броя боеприпаси за огнестрелни оръжия 12 калибър, 82 броя боеприпаси калибър 22, 4 броя газ-сигнални боеприпаси калибър 8 мм и 140 къса цигари марка “Roseman” без български или друг акцизен бандерол. Оръжието и боеприпасите са били държани без надлежното разрешение. Работата по случая продължава, в РУ-Белоградчик е образувано досъдебно производство за престъпление по чл.339 от Наказателния кодекс.", "date": "2017.10.05", "title": "Видин: Незаконни огнестрелни оръжия и боеприпаси са иззети при проверка в частен имот в село Дъбравка"}
{"url": "http://www.focus-news.net/news/2017/10/05/2443079/die-zeit-turtsiya-osvobodi-edin-ot-germanskite-grazhdani-zadarzhani-v-zatvor-po-politicheski-prichini.html", "text": "Министерството на външните работи в Берлин потвърди, че турските власти са освободили един от гражданите на Германия, държани в затвор по политически обвинения, съобщава националният ежедневник Die Zeit.\r\nСъгласно информацията, разпространена от външнополитическото ведомство на ФРГ, освободеният германец има също и турски паспорт. Той е бил задържан на 26 май тази година.\r\nКъм настоящия момент по политически причини като подкрепа на терористични групировки, сред които и ФЕТО, в турски затвори остават 11 германски граждани. Сред тях е и кореспондентът на вестник Die Welt Дениз Юджел.\r\nСлед задържането на съпружеска двойка миналия месец, Берлин преразгледа съветите към германските граждани, планиращи пътуване в Турция. Германското външно министерство предупреди за опасността от произволни арести дори и в курортните селища. \r\nГерманското правителство многократно критикува турското ръководство след неуспешния опит за преврат миналата година. Турция, от друга страна, обвинява Берлин, че подкрепя „терористите\", като дава убежище на кюрдски политици и предполагаеми пучисти.Тереза Герова", "date": "2017.10.05", "title": "Die Zeit: Турция освободи един от германските граждани, задържани в затвор по политически причини"}
{"url": "http://www.focus-news.net/news/2017/10/05/2443080/veliko-tarnovo-s-19-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 19 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 221 см. Температурата на водата e 15.8  градуса. \r\nСлънчево е времето над българския участък на реката към момента, такова ще се задържи и до обяд. Следобед ще се появи висока облачност, като валежи са малко вероятни. Ще духа до умерен вятър от запад. Максималните температури ще са между 18° и 23°", "date": "2017.10.05", "title": "Велико Търново: С 19 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/10/05/2443081/api-do-1700-chasa-dvizhenieto-se-osashtestvyava-samo-v-aktivnata-lenta-po-avtomagistrala-trakiya-ot-km-30-do-km-32-v-posoka-burgas-poradi-remont-na-mantineli.html", "text": "До 17.00 часа днес шофьорите да се движат с повишено внимание и съобразена скорост, спазвайки пътната сигнализация, по автомагистрала \"Тракия\", от км 30 до км 32, в посока Бургас, поради ремонт на мантинели в изпреварващата лента. Това съобщиха от пресцентъра на Агенция \"Пътна инфраструктура\". Трафикът се осъществява само в активната лента в участъка от АМ \"Тракия\".", "date": "2017.10.05", "title": "АПИ: До 17.00 часа движението се осъществява само в активната лента по автомагистрала \"Тракия\", от км 30 до км 32, в посока Бургас, поради ремонт на мантинели"}
{"url": "http://www.focus-news.net/news/2017/10/05/2443082/vidin-opashka-ot-30-kamiona-ima-gkpp-dunav-most-2.html", "text": "Опашка от 30 тежкотоварни автомобила има на ГКПП „Дунав мост 2“, каза за Радио „Фокус“ – Видин дежурният служител на пункта. Той посочи, че камионите изчакват на изход от страната, а на влизане през граничния пункт няма чакащи автомобили. \r\nНа останалите два пропусквателни пункта на границата със Сърбия във Видинска област – „Връшка чука“ и „Брегово“, трафикът е спокоен, няма чакащи автомобили и от двете страни на границата.\r\nАнна ЛОЗАНОВА", "date": "2017.10.05", "title": "Видин: Опашка от 30 камиона има ГКПП „Дунав мост 2“"}
{"url": "http://www.focus-news.net/news/2017/10/05/2443083/balgarite-ot-tarakliya-shte-imat-naroden-predstavitel-v-moldovskiya-parlament.html", "text": "За първи път българската общност в Република Молдова ще има народен представител. Това потвърдиха по време на разговорите с вицепрезидента Илияна Йотова министър–председателят на Молдова Павел Филип и господин Юрие Лянка – заместник-председател на молдовския парламент, съобщиха от прессекретариата на държавния глава. Област Тараклия ще бъде като отделен избирателен район в предстоящите избори през 2018 година. Районът е известен като най-големия, в който има компактно население с български произход. Законовата промяна ще даде възможност на парламентарните избори в Молдова район Тараклия да излъчи собствен представител в парламента.\r\nИлияна Йотова подчерта, че на всяка цена трябва да бъдат запазени всички права за изучаване на български език във всички молдовски училища от 1-ви до 12-ти клас. “За нас е от огромна важност да се гарантира съществуването на училищата, дори и в малките населени места, защото това е гаранция за запазването на българската общност, заяви Илияна Йотова. “В България затварянето на училища доведе до обезлюдяване на цели региони и българите в Тараклия трябва да бъдат спокойни, че няма да се случи това”. \r\nМинистър-председателят и представителите на парламента потвърдиха гаранциите, дадени от президента Игор Додон за българската общност и изучаването на българския език. От своя страна те поискаха подкрепа от България в продължаването на процеса си на интегриране към Европейския съюз. С вицепрезидента на Република България бяха обсъдени и перспективите пред Молдова в рамките на Източното партньорство в контекста на предстоящото Българско председателство на Европейския съюз.", "date": "2017.10.05", "title": "Българите от Тараклия ще имат народен представител в молдовския парламент"}
{"url": "http://www.focus-news.net/news/2017/10/05/2443084/krayniyat-srok-za-nabirane-na-dobrovoltsi-za-balgarskoto-predsedatelstvo-na-saveta-na-es-e-20-oktomvri.html", "text": "Крайният срок за набиране на доброволци за Българското председателство на Съвета на ЕС е 20 октомври. Това съобщиха от пресцентъра на Министерство за Българското председателство на Съвета на ЕС 2018. Всички млади хора, които искат да бъдат доброволци в екипа на Българското председателство на Съвета на ЕС, ще могат да кандидатстват до края на деня на 20 октомври. Министър Павлова удължи с десет дни срока за подаване на документи по предложение на ръководството на СУ „Св. Климент Охридски“. Мотивът е, че много студенти имат интерес да се включат в провеждане на председателството, но заради лятната ваканция не са могли да получат информация или да подадат документи. \r\nДоброволците за председателството първи ще посрещнат международните делегации и гостите, които ще пристигнат в София за над 270 работни срещи. Те ще имат ключова роля за първите впечатления от България като домакин. В рамките на Българското председателство на Съвета на ЕС 2018 в столицата ни се очаква да дойдат около 22 000 чуждестранни гости.\r\nЗа тяхната добра организация Министерството за Българското председателство на Съвета на ЕС ще разчита и на няколко основни групи от доброволци:\r\n- Доброволци, придружаващи делегациите на високо ниво\r\n- Доброволци, обслужващи информационните бюра\r\n- Доброволци, подпомагащи дейността на пресцентъра на Председателството\r\nВсеки, който желае да допринесе за успеха на Българското председателство на Съвета на ЕС, може да кандидатства най-късно до 20 октомври 2017г. Пълен списък на необходимите документи и адрес за изпращането им ще намерите .", "date": "2017.10.05", "title": "Крайният срок за набиране на доброволци за Българското председателство на Съвета на ЕС е 20 октомври"}
{"url": "http://www.focus-news.net/news/2017/10/05/2443085/pazardzhik-okrazhniyat-sad-shte-gleda-delo-za-vaorazhen-grabezh.html", "text": "Окръжният съд в Пазарджик ще гледа дело за въоръжен грабеж, съобщиха за Радио „Фокус“ – Пазарджик от пресцентъра на съда. Делото е образувано по обвинителен акт на Прокуратурата в Пазарджик. Срещу тримата подсъдими са повдигнати обвинения за това, че на 21 декември 2015 г. са извършили въоръжен грабеж, при който са откраднали злато и други вещи на обща стойност над 56 700 лв. и са причинили на друго лице средни телесни повреди. Началото на съдебното заседание е в 13.30 часа, съдия-докладчик е Александър Александров.", "date": "2017.10.05", "title": "Пазарджик: Окръжният съд ще гледа дело за въоръжен грабеж"}
{"url": "http://www.focus-news.net/news/2017/10/05/2443086/ministar-lilyana-pavlova-shte-uchastva-v-diskusiya-za-ikonomicheskite-i-politicheskite-tendentsii-v-evropa-na-natsionalno-regionalno-i-mezhdunarodno-nivo.html", "text": "Министърът за Българското председателство на Съвета на ЕС 2018 Лиляна Павлова е на посещение в Румъния за участие в шестото издание на „Букурещкия форум 2017“ - едно от най-престижните събития в календара на северната ни съседка. Това съобщиха от пресцентъра на Министерство за Българското председателство на Съвета на ЕС 2018. Събитието се радва на специалната подкрепа на румънското правителство и в него участват около 70 лектори от цял свят - политически фигури, експерти, представители на мозъчни тръстове, бизнес лидери и медии. \r\nМинистърът за европейските въпроси на Румъния Виктор Негреску също е участник в дискусията за предизвикателствата пред Европа и света. Двамата министри ще се срещнат отново на форума днес, само ден след разговора им във Варна по време на съвместното заседание на правителствата на България и Румъния.\r\nЛиляна Павлова е поканена да участва в панела „Възвръщайки темпото си – Европа гледа напред“. Дискусията с участието на министъра за Българското председателство се очаква да засегне икономическите и политическите тенденции на национално, регионално и международно ниво, както и проблемите на гражданите.\r\nДневният ред на форума е структуриран около темата за преодоляването на разделението. Ще бъдат обсъдени инвестиционният климат в Централна и Източна Европа и как се усеща посоката на движение в региона – ясна посока или остров на нестабилност. Теми на форума са още бъдещият енергиен съюз, охраната на черноморското крайбрежие, дигиталната сигурност и свързаният свят, бъдещето на трансатлантическата отбранителна индустрия, въздушната и космическата промишленост, новите и стари финансови пазари, свободната търговия, културата на предприемачеството и конкуренция за таланти и умения в работната сила.\r\nПреди това министър Павлова има среща с организаторите на събитието – г-н Мирча Джоана, президент на Аспен Форум Румъния (Aspen Forum Romania) и с г-жа Алина Инайех, директор на офиса в Букурещ на Джърман Маршал фонд (German Marshal Fund of the US) и отговорник за Черноморското регионално сътрудничество в организацията. Мирча Джоана е бивш външен министър, бивш председател на румънския Сенат и лидер на социалдемократите, които го издигнаха за кандидат за президент на страната през 2009 година, експерт по европейска и трансатлантическа интеграция. Очаква се министър Павлова и домакините на форума да разменят идеите за развитието на региона, които ще са приоритети на бъдещите председателства на Съвета на ЕС през 2018 и 2019 г., съответно в София и в Букурещ.\r\nПо-рано през деня министър Павлова ще изнесе и лекция на тема „Първото Българско председателство на Съвета на ЕС 2018 – приоритети и предизвикателства“ пред студентите на Националното училище по политически и административни науки в Букурещ.", "date": "2017.10.05", "title": "Министър Лиляна Павлова ще участва в дискусия за икономическите и политическите тенденции в Европа на национално, регионално и международно ниво"}
{"url": "http://www.focus-news.net/news/2017/10/05/2443087/dragomir-stoynev-bsp-kam-predsedatelya-na-ns-dimitar-glavchev-ako-obichate-napusnete-myastoto-na-koeto-ste-v-momenta-i-povikayte-vashite-zamestnitsi.html", "text": "Ако обичате напуснете мястото, на което сте в момента и повикайте вашите заместници. Това каза заместник-председателят на ПГ на „БСП за България“ Драгомир Стойнев в процедура по начина на водене по време на дебатите по доклада на Временната комисия за „Грипен“-ите, предаде репортер на Агенция „Фокус“. „Имам чувството, че вие искате нарочно да принизите дебата, заяждайки се с опозицията, прекъсвайки опозицията“, каза Стойнев. По думите му това не може да се случва, само ако на някой не му харесва споменаването на президента Румен Радев. \r\nПроцедурата по начина на водене от страна Стойнев бе предизвикана, защото председателят на НС Димитър Главчев отне думата на Иван Иванов, който в реплика от трибуната, спомена президентската институция и президента Румен Радев. Димитър Главчев от своя страна призова БСП да си изяснят фактическата неточност, тъй като в доклада се цитира името на ген. Радев, когато той още не е бил президент. \r\nДеница КИТАНОВА", "date": "2017.10.05", "title": "Драгомир Стойнев, БСП към председателя на НС Димитър Главчев: Ако обичате напуснете мястото, на което сте в момента и повикайте вашите заместници"}
{"url": "http://www.focus-news.net/news/2017/10/05/2443088/the-daily-prague-monitor-cheshkata-republika-izprashta-voennosluzheshti-v-irak.html", "text": "Чешката република планира изпращането на около 200-300 свои военнослужещи в Ирак през следващата година. Това заяви пред журналисти министърът на отбраната Мартин Стропницки, пояснявайки, че предстои планът да бъде одобрен от Камарата на депутатите, съобщава столичният вестник The Daily Prague Monitor.\r\nОще в самото начало на 2018 г. в Ирак ще бъде изпратен 12-членен екип от военни инструктори, разкри Стропницки. Към настоящия момент над 30 чешки войници оказват съдействие при обучение на пилотите от иракските военновъздушни сили. Мисията им ще продължи до края на следващата година. \r\nПо отношение на разширяването на чешката мисия в Ирак, военният министър на Прага подчерта, че съставът на новата група, която ще бъде изпратена в близкоизточната държава, не е напълно определен. В нея може да бъдат включени войници от различни звена. \r\nСъщевременно Стропницки съобщи, че през 2018 г. чешката армия ще изпрати и близо 300 войници в балтийските държави в рамките на плана за засилване на присъствието на НАТО по Източния му фланг.\r\nОколо 400 чешки военнослужещи са включени в чуждестранни мисии, като най-голямата част от тях са дислоцирани в Афганистан. Едва ли Прага ще вземе решение за увеличаване на броя им, отбеляза Стропницки. Тереза Герова", "date": "2017.10.05", "title": "The Daily Prague Monitor: Чешката република изпраща военнослужещи в Ирак"}
{"url": "http://www.focus-news.net/news/2017/10/05/2443089/yambol-obshtinata-planira-ambitsiozna-investitsionna-programa-za-blagoustroyavane-na-infrastrukturata-koyato-shte-realizira-chrez-poemane-na-dalgosrochen-zaem.html", "text": "Цялостно модернизиране на уличното осветление, въвеждане на видеонаблюдение и мащабни мерки за благоустрояване на уличната мрежа в Ямбол са трите основни направления, в които ще бъдат съсредоточени усилията на Община Ямбол в следващите две години. Това съобщиха от пресцентъра на Община Ямбол. За реализирането им Общината планира да бъде изтеглен дългосрочен заем в размер до 17 млн. лв. В тази връзка на 13 октомври е насрочено обществено обсъждане в съответствие с нормативната база, уреждаща поемането на такъв дълг. То ще се проведе в зала 107 на Община Ямбол от 17.30 часа. Поканата е публикувана на сайта на Община Ямбол, в раздел „Актуално“. \r\nПредвижда се заемът да е с две години гратисен период и 10-годишен период на изплащане при лихвен процент не по-голям от 2.5%. \r\nСъс средствата ще се финансира изграждане, реконструкция и модернизация на уличното осветление в целия град, както и изграждане на видеонаблюдение в най-невралгичните точки на територията на общината. Сред останалите инфраструктурни обекти са: основен ремонт (реконструкция) на улици в централна градска част в района на старата автогара, както и на ул. „Търговска\" от „стара автогара“ до изхода на града при обходен път Изток; ремонт на участъци от ул. „Крайречен булевард“; цялостно преустройство и ремонт на района около ДКЦ – 1, заключен между ул. „Независима България“, „Г. Раковски“ и „Ген. В. Заимов“; основен ремонт на участък от ул. „Преслав\" - от ул. „Тимок\" до кръстовище с. Обходен път Изток; рехабилитация на ул. „Милин камък“ и ул. „Руен“ и др. Предвижда се също така обособяване на няколко големи паркинг-зони в централна част на града с благоустрояване на околните пространства, както и изграждането на велоалеи по основни пътни артерии. \r\n Мерките са част от управленската програма на кмета Георги Славов за мандат 2015 - 2019 и са в отговор на конкретни искания от страна на жителите на Ямбол. Изпълнението им е наложително, заради многобройните проблеми, които създава амортизираната и неефективна техническа и пътна инфраструктура. Успешното реализиране на програмата е в съответствие със стратегическата цел за продължаване модернизирането на Ямбол с ускорени темпове и утвърждаването му като динамично развиващ се град. \r\nИзпълнението им обаче не може да бъде покрито от собствените приходи на общината, включените обекти не попадат и в обхвата на програмите по линия на европейското финансиране, заради ограничения финансов ресурс по тях. Единствената възможност за осигуряване на оборотни средства за реализиране на предвидените мерки остава поемането на дългосрочен дълг, каквато практика има в много други общини в страната. \r\nВ продължение на вече 10 години община Ямбол е сред първенците по финансова стабилност, не са допускани просрочвания на задължения и се поддържа изрядна финансова дисциплина. Всичко това дава основание за спокойствие при направените разчети да поемането на дългосрочния заем.", "date": "2017.10.05", "title": "Ямбол: Общината планира амбициозна инвестиционна програма за благоустрояване на инфраструктурата, която ще реализира чрез поемане на дългосрочен заем"}
{"url": "http://www.focus-news.net/news/2017/10/05/2443090/pazardzhik-polozheni-sa-oshte-500-metra-novi-trabi-po-traseto-na-avariraliya-vodoprovod-obsluzhvasht-obshtina-panagyurishte.html", "text": "Продължава подмяната на водопроводните тръби в проблемния участък на авариралия водопровод от село Злокучене, обслужващ територията на община Панагюрище. Това съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От ]аба уточниха, че продължава полагането на доставените нови тръби в изкопа по трасето на водопровода. Само през вчерашния ден в изкопа са положени още 500 метра тръби. Водоноските в селата ежедневно се презареждат с вода за битови нужди. До сега са положени в изкопа по трасето на авариралия водопровод над 1,5 километра нови тръби. Днес ще бъде преустановено аварийното водоподаване за град Панагюрище и селата Елшица, Левски, Попинци, Бъта и Баня, поради строително-монтажните работи по връзването на новоизградения участък от магистрален водопровод „Марица“. Екипите на ВиК – Панагюрище и строителите ще работят денонощно до приключване на строително-монтажните работи.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nВаня НИКОЛОВА", "date": "2017.10.05", "title": "Пазарджик: Положени са още 500 метра нови тръби по трасето на авариралия водопровод, обслужващ община Панагюрище"}
{"url": "http://www.focus-news.net/news/2017/10/05/2443091/tsvetan-tsvetanov-gerb-kam-bsp-organizirahte-samolet-geyt-s-vkarvaneto-na-prezidenta-v-nego-ne-ni-vavlichayte.html", "text": "Недейте да ни въвличате в този „самолет-гейт“, който вие организирахте с вкарването на президента в него. Това каза председателят на ПГ на ГЕРБ Цветан Цветанов към БСП по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „От всичко това, което се случва, и със всички процедури, които коментираме и излязоха в публичното пространство направихте „самолет-гейт“, вие го провокирахте“, посочи той. „Всички останаха с впечатление, че имате защитна реакция, за да не се споменава ген. Радев, но никъде в доклада той не фигурира. Вие го назовавате, вие го слагате като опорна точка“, уточни Цветан Цветанов. „Има извършена огромна по обем работа от една комисия, гласувана от парламента. В момента водим дебат по същество. Предлагам да се концентрираме върху това, какво трябва да направим днес - да гласуваме доклада на комисията“, коментира председателят на ПГ на ГЕРБ. „Направихте така, че държавата да се сочи, че прави процедура, която под една или друга форма обслужва някакви други интереси“, обясни той. „Ние сме държава в НАТО, трябва да имаме стратегическо партньорство и когато има обективни факти, те трябва да бъдат чути“, каза още Цветан Цветанов. \r\nБиляна ИВАНОВА", "date": "2017.10.05", "title": "Цветан Цветанов, ГЕРБ към БСП: Организирахте \"самолет-гейт\" с вкарването на президента в него, не ни въвличайте"}
{"url": "http://www.focus-news.net/news/2017/10/05/2443092/pregled-na-osnovnite-temi-vav-varnenskiya-pechat.html", "text": "„Отпада свидетелството за съдимост“, е заглавие от първа страница във варненския вестник „Черно море“. През 2016 г. съдилищата и Министерството на правосъдието са издали близо 780 000 свидетелства за съдимост. За първото полугодие на тази година броят им е 412 000, заяви на пресконференция в резиденция „Евксиноград“ след заседание на Министерски съвет вицепремиерът Томислав Дончев. Цифрите сочат, че това е една от най-търсените и използвани удостоверителни услуги, добави той. Дончев определи случая като типичен, в който гражданите са принудени да се снабдят с документ от един държавен орган и да го предоставят на друг. \r\n„Бойко Борисов: На Балканите се разбрахме да няма велики, всички сме равни“, е друго заглавие в броя. Четиристранна среща между министър-председателите на Гърция, Румъния и България, заедно с президента на Сърбия, се проведе в резиденция „Евксиноград“ във Варна. На нея бяха обсъдени темите за по-голямата свързаност на Балканите, за развитието на общи инфраструктурни проекти, за предстоящото българско председателство на Съвета на ЕС, както и актуални въпроси за сигурността и стабилността в Европа. \r\n„Оставката на Делян Добрев – морален акт“, допълва изданието. Делян Добрев е безспорен професионалист и авторитет в града си, заяви на пресконференция в резиденция „Евксиноград“ премиерът Бойко Борисов в отговор на журналистически въпрос. Той отбеляза, че Добрев е в редиците на партията от нейното създава- не и реакцията от страна на ГЕРБ за оставането му е разбираема. Тезата „ама и БСП са правили така“ не е от наша полза, заяви Борисов и уточни, че е разговарял с Делян Добрев в неделя и определи оставката му като достоен и морален акт. \r\n„Включваме се в Световния ден на ходенето“, е друга тема в броя. И тази година варненци ще ходят кампанийно като част от Световния ден на ходенето. Инициативата ще се проведе тази събота, 8 октомври, в Морската градина, а сборният пункт е 10 часа пред сцена “Раковина”. Маршрутът започва оттам и завършва до Делфинариума, след което е предвидена томбола с много награди. Инициатори на събитието са община Варна и Българската асоциация „Спорт за всички“. \r\n„Оборудват кварталите с 40 соларни зарядни за мобилни устройства“, допълва вестникът. С 40 зарядни станции, задвижвани със слънчева енергия, ще оборудват 4 района във Варна. Пунктовете за зареждане на мобилни устройства ще бъдат поставени в кварталите „Младост“, „Вл. Варненчик“, „Аспарухово“ и „Чайка“. Това стана ясно в сутрешния блок на тв „Черно море“. Целта е да се засили интересът към соларната енергия за подобряване на градската среда в живота на младите хора. Там, където се събират младежите и прекарват времето си заедно, те ще могат да поспрат, да заредят своя таблет или мобилен телефон и да продължат.", "date": "2017.10.05", "title": "Преглед на основните теми във варненския печат"}
{"url": "http://www.focus-news.net/news/2017/10/05/2443093/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Чешката република планира изпращането на около 200-300 свои военнослужещи в Ирак през следващата година. Това заяви пред журналисти министърът на отбраната Мартин Стропницки, пояснявайки, че предстои планът да бъде одобрен от Камарата на депутатите, съобщава столичният вестник The Daily Prague Monitor.\r\nОще в самото начало на 2018 г. в Ирак ще бъде изпратен 12-членен екип от военни инструктори, разкри Стропницки. Към настоящия момент над 30 чешки войници оказват съдействие при обучение на пилотите от иракските военновъздушни сили. Мисията им ще продължи до края на следващата година. \r\nПо отношение на разширяването на чешката мисия в Ирак, военният министър на Прага подчерта, че съставът на новата група, която ще бъде изпратена в близкоизточната държава, не е напълно определен. В нея може да бъдат включени войници от различни звена. \r\nСъщевременно Стропницки съобщи, че през 2018 г. чешката армия ще изпрати и близо 300 войници в балтийските държави в рамките на плана за засилване на присъствието на НАТО по Източния му фланг.\r\nОколо 400 чешки военнослужещи са включени в чуждестранни мисии, като най-голямата част от тях са дислоцирани в Афганистан. Едва ли Прага ще вземе решение за увеличаване на броя им, отбеляза Стропницки.\r\n*** Министерството на външните работи в Берлин потвърди, че турските власти са освободили един от гражданите на Германия, държани в затвор по политически обвинения, съобщава националният ежедневник Die Zeit.\r\nСъгласно информацията, разпространена от външнополитическото ведомство на ФРГ, освободеният германец има също и турски паспорт. Той е бил задържан на 26 май тази година.\r\nКъм настоящия момент по политически причини като подкрепа на терористични групировки, сред които и ФЕТО, в турски затвори остават 11 германски граждани. Сред тях е и кореспондентът на вестник Die Welt Дениз Юджел.\r\nСлед задържането на съпружеска двойка миналия месец, Берлин преразгледа съветите към германските граждани, планиращи пътуване в Турция. Германското външно министерство предупреди за опасността от произволни арести дори и в курортните селища. \r\nГерманското правителство многократно критикува турското ръководство след неуспешния опит за преврат миналата година. Турция, от друга страна, обвинява Берлин, че подкрепя „терористите\", като дава убежище на кюрдски политици и предполагаеми пучисти.\r\n*** Представителите на въоръжените сили на Гърция свързват резкия ръст на турските нарушения на гръцкото въздушно пространство през последните два дни с военноморско учение на страната в Егейско море, пише  Ekathimerini.\r\nИзточници от министерството на отбраната на Гърция посочват, че рязкото увеличаване на турската дейност над Егейско море, особено в района на Додеканези е най-вероятно в отговор на годишните учения на гръцките въоръжени сили и гражданска защита, наречени „Парменион“, въпреки факта, че Атина и Анкара са се споразумели да се въздържат  военната активност, когато някоя от двете страни започне въоръжени маневри.\r\n„Вторник бе ден, особено пълен със събития. Отбелязани са 81 нарушения на гръцкото въздушно пространство, както и шест прихващания“, сочи гръцкото министерство.\r\n***  Регионалният президент на Каталония Карлес Пучдемон обвини испанския крал Фелипе , че „народно игнорира милиони каталонци, които не мислят като правителството, предаде  Politico.\r\n„Разочарова народа на Каталония“, заяви Пучдемон, обръщайки се към краля в телевизионно интервю.  Той реагира на речта на краля от вторник вечерта, в която монархът заяви, че регионалното правителство на Каталония е „демонстрирало неприемлива нелоялност“, провеждайки референдума за независимост, въпреки забраната на Мадрид, обявил допитването за нелегално.\r\n„Те са нарушили демократичните принципи на върховенството на закона и подкопаха хармонията и мирното съвместно съществуване в Каталония“, заяви  кралят.\r\nПучдемон отговори, посочвайки, че Фелипе отказва да признае, че хора са пострадали от полицейско насилие в деня на вота.\r\n***  Британският министър-председател Тереза Мей се сблъска с призиви от собствената си Консервативна партия да уволни министъра на външните работи Борис Джонсън, защото е казал, че либийският град Сирт трябва единствено „да изчисти труповете“, за да стане първокласна туристическа и бизнес-дестинация, пише  The Guardian.\r\nДжонсън бе обвинен, че е бил „невероятно груб и жесток“ относно тези, които са загинали в боевете за освобождаването на града от „Ислямска държава“, коментирайки как е минало неговото посещение в Либия. \r\n„Има група британски бизнесмени, прекрасни момчета, които искат да инвестират в Сирт. Имаме брилянтна визия да превърна Сирт, с помощта на общността му, в следващия Дубай. Единственото нещо, което трябва да направят за това, е да изчистят труповете по улиците“, посочи той. \r\nСпоред депутата-консерватор Хайди Алън Джонсън трябва да бъде лишен от поста си, заради думите за Либия. „Борис Джонсън трябва да бъде уволнен за това. Той не представлява партията ми“, посочи тя. \r\nНейният колега-консерватор Сара Уолъстън се присъедини към нея, посочвайки, че „подобни шеги за реални хора, убити в Либия са груби дори и за комедиен акт“. „Погнусена съм да чуя това от външен министър“. Според бившия министър-консерватор Ана Собри „Джонсън е срам и министър-председателят трябва да го уволни“.\r\n„Всъщност изчистването на труповете на терористите от „Ислямска държава“ става много по-трудно заради заложените мини. Затова и Великобритания играе и ключова роля в прочистването. Затова и посетих Либия вече за втори път тази година в подкрепа“, защити се Джонсън от критиката.\r\n***", "date": "2017.10.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/05/2443094/prof-todor-galunov-politolog-skandalat-dobrev-yoncheva-nyama-da-dovede-do-parlamentarna-kriza.html", "text": "Скандалът „Добрев – Йончева“ няма да доведе до парламентарна криза. Условия за такава у нас към момента няма, заяви в ефира на Радио „Фокус“ – Велико Търново политологът проф. Тодор Галунов. Той уточни, че нападките могат да се определят по-скоро като „показно“ за това, че основните политически решения на управляващата партия се взимат вътре в нея.  \r\n„До голяма степен това беше контрапункт на атаките на БСП. Много е рано да говорим за предсрочни избори. Все още не може да се определи какъв е статутът на този казус – дали той е значим или незначим, тъй като ние не знаем финала на този политически скандал. Доколкото разбирам, може би предстоят и съдебни битки. Така че, от един случай, в една община, ние не можем да правим изводи за назряващи предсрочни избори“, допълни проф. Галунов и поясни, че за да има парламентарна криза, подобни скандали трябва да се разразят едновременно в няколко региона на страната. \r\n„В момента опозицията, най-вече - в лицето на БСП, сякаш няма сили да се бори достатъчно срещу сегашния политически модел и според мен тази битка се отлага за след около година, когато българското председателство на Съвета на ЕС вече ще е изтекло“, посочи още експертът и заяви, че скоро случаят ще затихне.\r\nЛуиза ТРАНЧЕВА", "date": "2017.10.05", "title": "Проф. Тодор Галунов, политолог:  Скандалът „Добрев – Йончева“ няма да доведе до парламентарна криза"}
{"url": "http://www.focus-news.net/news/2017/10/05/2443095/georgi-svilenski-bsp-kam-dimitar-glavchev-stoite-na-tribunata-blagodarenie-na-4-glasa-vav-vasha-podkrepa-pri-glasuvaneto-na-ostavkata-vi-veroyatnostta-da-gi-zagubite-e-blizka.html", "text": "Стоите на трибуната благодaрение на 4 гласа във ваша подкрепа при гласуването на оставката ви, вероятността да ги загубите е близка. Това каза народният представител от  ПГ на „БСП за България“ Георги Свиленски в процедура по начина на водене по време на дебатите по доклада на Временната комисия за „Грипен“-ите, предаде репортер на Агенция „Фокус“.  „Г-н председател, когато искате да бъдете принципен председател на Народното събрание, бъдете принципен през цялото водене. Г-н Цветан Цветанов взе процедура лично и аз не разбрах с какво г-н Цветанов беше оскърбен, обиден, унизен, с какво се обясни, а взе да ви казва какво било казано в доклада“, каза Свиленски. Той поясни, че не вижда днес Цветанов да е засегнат, а само му е споменато името. „Моля ви спазвайте правилника. Ще ви напомня, че мястото ви отзад на тази трибуна е благодарение на 4 гласа, гласувани при вашата оставка. Вероятността тези 4 гласа да ги загубите е много близко. Спазвайте правилника, за да бъдете дълго време председател на Народното събрание“, обърна се Свиленски към Димитър Главчев. Председателят на НС Димитър Главчев заяви, че дали е отзад на трибуната, или отпред е въпрос на гледна точка. „Моля ви да напуснете трибуната“, каза Главчев и му отне думата. „Казахте ми, че съм отзад на тази трибуна. Вижте къде съм“, обърна се Главчев към Георги Свиленски. \r\nДеница КИТАНОВА", "date": "2017.10.05", "title": "Георги Свиленски, БСП към Димитър Главчев: Стоите на трибуната благодaрение на 4 гласа във ваша подкрепа при гласуването на оставката ви, вероятността да ги загубите е близка"}
{"url": "http://www.focus-news.net/news/2017/10/05/2443096/liderat-na-bsp-korneliya-ninova-kam-uchitelite-preklanyame-se-pred-truda-vi-pred-lyubovta-i-vseotdaynostta-kam-detsata.html", "text": "Прекланяме се пред труда ви, пред любовта и всеотдайността към децата. Това се посочва в поздравителен адрес на лидера на БСП Корнелия Нинова по повод Международния ден на учителя, съобщиха от пресцентъра на ПП БСП. В поздравителния адрес на Нинова се посочва още: \"Скъпи учители, Вече 23 години по инициатива на ЮНЕСКО, в над 100 държави в света, се отбелязва Международния ден на учителя. Това е признание за изключителната роля на всички вас в развитието на съвременното общество. Защото вие сте тези, на които родителите поверяват децата си, а обществото - своето бъдеще. Винаги ще имате нашето дълбоко уважение и признание, и нашите последователни усилия за ново качество на образованието в България, за достойно заплащане на вашия труд, за реално ангажиране на всички държавни институции в решаване на проблемите на българското училище. Честит празник!\"", "date": "2017.10.05", "title": "Лидерът на БСП Корнелия Нинова към учителите: Прекланяме се пред труда ви, пред любовта и всеотдайността към децата"}
{"url": "http://www.focus-news.net/news/2017/10/05/2443097/vitseprezidentat-iliyana-yotova-ambitsiyata-na-nashiya-prezidentski-ekip-e-realna-politika-za-balgarite-v-chuzhbina.html", "text": "За мен работата с българите в чужбина е държавна политика към всички, които икономически, политически или исторически са се оказали извън територията на страната. Имам амбицията да превърна изпълнението на функциите си в нещо повече от официални визити. Това каза днес Илияна Йотова на официалното откриване на ХIII-та Световна среща на българските медии, която се провежда под патронажа на вицепрезидента в Кишинев, Молдова, съобщиха от прессекретариата на държавния глава. Събитието, организирано от Българската телеграфна агенция и Асоциацията на българските медии, е на тема \"Политики на близостта\" и продължава до 8-ми октомври.\r\nСпоред вицепрезидента политиката не бива да бъде „за“ българите в чужбина, а „заедно“ с българите в чужбина за България. „Съхранението и развитието на българските общности в целия свят не е само тяхна задача, а национална. Амбицията на нашия президентски екип е реална политика за българите в чужбина. Не приемам да изпълнявам само формално възложените ми по Конституция правомощия”, каза Илияна Йотова. „Не искам повече работа на парче, не е достатъчна нито само емоцията на носталгията, нито рутината на създадените практики“, добави вицепрезидентът.", "date": "2017.10.05", "title": "Вицепрезидентът Илияна Йотова: Амбицията на нашия президентски екип е реална политика за българите в чужбина"}
{"url": "http://www.focus-news.net/news/2017/10/05/2443098/stefan-radev-kmet-na-sliven-otnoshenieto-kam-vazrastnite-hora-e-beleg-na-tsivilizovanost-i-zryalost-na-obshtestvoto.html", "text": "Денят  на възрастните хора бе отбелязан в община Сливен. Кметът на Сливен бе гост на празника в село Крушаре, съобщиха от Общината. Кметът на Сливен Стефан Радев и неговият заместник Румен Иванов бяха гости на  пенсионерския клуб „Вечна младост” в с. Крушаре. В клуба на пенсионера в селото се състоя тържество, посветено на Деня на възрастните хора. Сред гостите, които уважиха празника бяха кметът на Крушаре Димо Станков и председателката на областната структура на Съюза на пенсионерите Пенка Симеонова.\r\n„Средната възраст и броят на възрастните хора в страната, и в Европа все повече се повишава. Все повече ще става важно в градовете и населените места в страната да бъде осмислено качеството на живот на възрастните хора, за да можем да говорим за динамично развиващи се райони”, посочи кметът Стефан Радев. По думите му отношението към възрастните хора в една държава е белег на цивилизованост и зрялост на обществото. „И аз мисля, че в България, макар и по – бавно, отколкото ни се иска, нещата вървят в правилната посока. По повод празника искам да Ви пожелая здраве за Вас и Вашите семейства, спокойни и достойни старини“, каза още кметът Радев.\r\nДимо Станков заяви, че младото поколение дължи много на възрастните хора. „Уважение, преклонение и почит трябва да е основното отношение към хората с дълъг житейски опит“, каза Станков. Учениците от местното училище изнесоха концертна програма с песни и  рецитал. Със свои изпълнения се включи и вокалната група към пенсионерския  клуб „Вечна младост“.", "date": "2017.10.05", "title": "Стефан Радев, кмет на Сливен: Отношението към възрастните хора е белег на цивилизованост и зрялост на обществото"}
{"url": "http://www.focus-news.net/news/2017/10/05/2443099/blagoevgrad-107-rasteniya-kanabis-sa-izzeti-pri-proverka-v-zemlishteto-na-selo-dragush.html", "text": "107 растения канабис са иззети при проверка в землището на село Драгуш. Това съобщиха от ОДМВР - Благоевград. Вчера от полицейски служители на РУ - Петрич е извършена проверката в местността Юрто, землище на село Драгуш, община Петрич. В резултат на която са намерени 107 бр. тревисти растения. След направен полеви тест, същите са реагирали положително на канабис с общо тегло около 117 килограма. По случая е образувано досъдебно производство. Работата продължава.", "date": "2017.10.05", "title": "Благоевград: 107 растения канабис са иззети при проверка в землището на село Драгуш"}
{"url": "http://www.focus-news.net/news/2017/10/05/2443100/tass-liderat-na-dzhabhat-an-nusra-e-izpadnal-v-sastoyanie-na-koma-sled-ruskite-udari.html", "text": "Лидерът на терористичната групировка „Джабхат ан Нусра“ Абу Мохамед ал Джулани е изпаднал в състояние на кома след ударите на руската авиация в Сирия. Това съобщи говорителят на Министерството на отбраната в Москва Игор Конашенко, предава TACC. \r\n„В рамите на изминалото денонощие Министерството на отбраната продължи с действията по ликвидиране на терористи от „Джабхат ан Нусра“, която на 18 септември атакува наблюдателен пост на руската военна полиция на границата на зоната за деескалация в Идлиб“, разкри Конашенко. Тереза Герова", "date": "2017.10.05", "title": "ТАСС: Лидерът на „Джабхат ан Нусра“ е изпаднал в състояние на кома след руските удари"}
{"url": "http://www.focus-news.net/news/2017/10/05/2443101/smolyan-zadarzhana-e-48-godishna-zhena-shofirala-s-302-promila-alkohol-v-rudozem.html", "text": "Задържана е 48-годишна жена, шофирала с 3,02 промила концентрация на алкохол в Рудозем, съобщиха от пресцентъра на ОДМВР – Смолян. На 4 октомври 2017 г. около 22.00 ч. в Рудозем, на  ул. „България“, при извършена полицейска проверка е установено, че жената, с инициали С.А.  е управлявала лек автомобил „Фиат“ след употреба на алкохол. Направеният тест с техническо средство е отчел концентрация на алкохол в издишания въздух 3,02 промила. Задържана е  срок до 24 часа в Районно управление на МВР-Мадан.", "date": "2017.10.05", "title": "Смолян: Задържана е 48-годишна жена, шофирала с 3,02 промила алкохол в Рудозем"}
{"url": "http://www.focus-news.net/news/2017/10/05/2443102/anton-todorov-gerb-v-komisiyata-za-iztrebitelite-razbrahme-che-gen-radev-ne-e-priyatel-na-istinata.html", "text": "При работата със секретната и несекретната информация разбрахме, че не президентът Радев, а ген. Радев е човек, който не е приятел на истината. Това каза народният представител от ГЕРБ Антон Тодоров по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „На 16 юни 2014 година пише опорни точки на тогавашния служебен премиер Пламен Орешарски, свързани с единия доставчик. Те са по отношение на компанията „СААБ“, производител на „Грипен““, обясни той. „Това не са хвърчащи документи. Всеки, който е искал, е могъл да ги намери“, коментира Антон Тодоров. „Не знам дали един ръководител на проектния екип трябва да прави опорни точки на служебния премиер, особено пък само за едната компания“, посочи депутатът. „На 19 май тази година президентът казва, че никога не е изготвял становище за „Грипен“. Мачът свърши. Разбрахме, че ген. Радев не е приятел на истината, няма да споря с някой ако каже, че е заклет лъжец“, коментира Антон Тодоров. „Ген. Радев си позволи да нарича комисията лобисти. Току-що доказахме, че има някой друг, който е лобист, но не сме ние“, уточни депутатът. Според него президентът сигурно е бил мотивиран от „Грипен“.  „Знаете ли как е мотивиран - с потупване по рамото. Не е взел 5 млн., да не си помислите. Мотивиран е с потупване по рамото“, каза още Антон Тодоров.  \r\nБиляна ИВАНОВА", "date": "2017.10.05", "title": "Антон Тодоров, ГЕРБ: В Комисията за изтребителите разбрахме, че ген. Радев не е приятел на истината"}
{"url": "http://www.focus-news.net/news/2017/10/05/2443103/razgrad-39-godishen-mazh-e-s-opasnost-za-zhivota-sled-katastrofa-po-bul-aprilsko-vastanie.html", "text": "39-годишен мъж е с опасност за живота след катастрофа по бул. „Априлско въстание“ в Разград. Това съобщиха от ОДМВР - Разград. Сигналът за тежкото пътнотранспортно произшествие е получен около 23.40 часа на 4 октомври. Управляваният от мъж с инициали Н.Н. от село Йонково лек автомобил „Опел Вектра“ излиза от пътното платно на прав участък, удря се в метален стълб на уличното осветление и се преобръща по таван извън пътя. Водачът е в кома, с множество наранявания и опасност за живота, настанен в ОАИЛ. Взета е кръвна проба за химичен анализ. Н.Н. е с отнето свидетелство през март 2016 г. за управление на МПС след употреба на алкохол. По случая се води досъдебно производство по чл.343, ал.1, Б от НК.", "date": "2017.10.05", "title": "Разград: 39-годишен мъж е с опасност за живота след катастрофа по бул. „Априлско въстание“"}
{"url": "http://www.focus-news.net/news/2017/10/05/2443104/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-oktomvri-2017-g.html", "text": "„Софийска вода” временно ще прекъсне водоснабдяването в някои части на столицата на 6 октомври 2017 г. (петък). Това съобщиха от пресцентъра на вососнабдителното дружество. \r\nВъв връзка с пресвързване на уличен водопровод на бул. „Тодор Каблешков“, жк. „Красно село“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Мур“, бул. „Братя Бъкстон“, бул. „Цар Борис III“, ул. „Ген. Александър В. Суворов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул.  „Майор Горталов“ ъгъла с ул. „Чучулига“; ул. „Казбек“ ъгъла с ул. „Ген. Александър В. Суворов“.\r\nВъв връзка с подмяна на сградно водопроводно отклонение до бл. 21, жк. „Христо Смирненски“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- Бл. 21 и бл. 20. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 21.\r\nВъв връзка с монтаж на спирателен кран на ул. „Люботрън“, жк. „Лозенец“, се налага спиране на водоподаването от 9:30 до 18:30 часа на клиентите на „Софийска вода”, живеещи в района на:\r\n- ул. „Люботрън“ №90, бл. 5, бл. 6, бл. 7.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люботрън“ ъгъла с ул. „Трепетлика“.\r\nВъв връзка с подмяна на сградно водопроводно отклонение на ул. „Хвойна“, с. Мировяне, се налага спиране на водоподаването от 9:30 до 14:30 часа на клиентите на „Софийска вода”, живеещи в района на:\r\n- ул. „Чавдар войвода“, ул. „Христо Ботев“, ул. „Петуния“, ул. „Канал“, ул. „Еделвайс“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар войвода“ ъгъла с ул. „Христо Ботев“.\r\nВъв връзка с изключване на уличен водопровод на ул. „Нишава“, жк. „Стрелбище“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\n- по ул. „Нишава“ от ул. „Червена роза“ до ул. „Златишки проход“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.  „Нишава“ ъгъла с ул. „Червена роза“.\r\nВъв връзка с пресвързване на уличен водопровод на ул. „Мрахорица“, кв. „Требич“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- Ул. „Мрахорица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.  „Мрахорица“ ъгъла с ул. „Павел Венков“.\r\nВъв връзка с пресвързване на уличен водопровод на бул. „Овча купел“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Стефан Кънев“, ул. „Първенец“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Кънев“ ъгъла с ул. „Кукуряк“, ул. „Първенец“ срещу бл. 602.\r\nВъв връзка с подмяна на сградно водопроводно отклонение на ул. „Ален мак“, кв. „Горубляне“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. „Ален мак“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ален мак“ №5.\r\nВъв връзка с подмяна на сградно водопроводно отклонение на ул. „Папрат“, с. Мрамор, се налага спиране на водоподаването от 9:30 до 14:30 часа на клиентите на „Софийска вода”, живеещи в района на:\r\n- по ул. „Папрат“ от ул. „Мичур“ до ул. „Васил Левски“;\r\n- по ул. „Алеко Константинов“ от ул. „Папрат“ до ул. „Захари Стоянов“ . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Папрат“ ъгъла с ул. „Алеко Константинов“.\r\nВъв връзка с извършване на ремонтни работи на ул. „Мимоза“, кв. „Курило“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Мимоза“, по ул. „Циклама“ от ул. „Мимоза“ до ул. „Кестен“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мимоза“ ъгъла с ул. „Циклама“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.05", "title": "Софийска вода” временно ще прекъсне водоснабдяването в някои части на столицата на 6 октомври 2017 г."}
{"url": "http://www.focus-news.net/news/2017/10/05/2443105/blagoevgrad-33-godishen-mazh-e-zaloven-da-shofira-s-323-promila-alkohol.html", "text": "33-годишен мъж е заловен да шофира с 3.23 промила алкохол. Това съобщиха от ОДМВР - Благоевград. Шофьорът е с инициали М. М. от село Горно Краище, община Белица. Около 05.10 часа вчера по пътя между село Баничан и град Гоце Делчев, същият е управлявал лек автомобил „КИА“ с наличие на 3.23 промила алкохол в издишания въздух. Образувано е бързо производство.", "date": "2017.10.05", "title": "Благоевград: 33-годишен мъж е заловен да шофира с 3.23 промила алкохол"}
{"url": "http://www.focus-news.net/news/2017/10/05/2443106/tasko-ermenkov-bsp-kam-gerb-vie-ste-v-poslednoto-deystvie-predstoi-padane-na-zavesata-gerb-upravlyava-balgariya-no-ste-nekadarni-aktyori-i-nyama-da-poluchite-aplodismenti.html", "text": "Вие сте в последното действие, предстои падане на завесата \"ГЕРБ управлява България\", но вие сте некадърни актьори и няма да получите аплодисменти. Това каза народният представител от ПГ на „БСП за България“ по време на дебатите по доклада на Временната комисия за „Грипен“-ите, предаде репортер на Агенция „Фокус“. „Вече не става въпрос за закачка, особено с предишното изказване“, каза Ерменков по повод изказването на Антон Тодоров. \"Докладът на Комисията за самолетите е елемент от пълномащабната война на ГЕРБ срещу  президента – човекът с най-големия рейтинг в държава\", каза Еременков. Според него големият рейтинг на президента е причината от ГЕРБ да не могат да спят спокойно. Таско Ерменко поясни, че е станало ясно, че за ГЕРБ не е важна истината, а войната. Той посочи, че вероятно от ГЕРБ се надяват техният лидер да заеме мястото на президента. „Няма да го заеме, не може. Не е дорасъл до него“, заяви Ерменков. Той посочи, че БСП са издигнали Радев, а не ГЕРБ. \"Не винаги можете да реагирате адекватно на предизвикателствата на момента, но все пак повече от една година да проумеете, че не сте били прави тогава, ми се струва доста дълъг период. Нещо като бавно развити. Тази бавност на развитието е пагубна за България\", допълни Ерменков. \r\nДеница КИТАНОВА", "date": "2017.10.05", "title": "Таско Ерменков, БСП към ГЕРБ: Вие сте в последното действие, предстои падане на завесата \"ГЕРБ управлява България\", но сте некадърни актьори и няма да получите аплодисменти"}
{"url": "http://www.focus-news.net/news/2017/10/05/2443107/zdf-turski-ucheni-v-izgnanie-planirat-sazdavaneto-na-onlayn-akademiya.html", "text": "Турски и германски учени планират да създадат в Берлин първа по рода си онлайн академия – OFF-University, насочена към преследвани от Анкара представители на науката, предава германският телевизионен канал ZDF. \r\nИнициативата ще даде възможност на турски учени да провеждат лекции чрез видеоклипове в интернет и по този начин да поддържат връзка със студентите си. Стартът на начинанието ще бъде даден на 15 октомври, когато ще бъдат пуснати първите лекции. Достъпът до тях ще бъде напълно безплатен. Тереза Герова", "date": "2017.10.05", "title": "ZDF: Турски учени в изгнание планират създаването на онлайн академия"}
{"url": "http://www.focus-news.net/news/2017/10/05/2443108/silistra-dete-e-prichinilo-pozhar-pri-igra-s-ogan-v-stopanski-dvor-v-s-polkovnik-cholakovo.html", "text": "Дете e причинило пожар при игра с огън в стопански двор в с. Полковник Чолаково. Това съобщиха от ОДМВР- Силистра. Произшествието е станало вчера, около 09.45 часа. Огънят е унищожил 1500 бали фураж. Екипи на противопожарните служби от Силистра и Кайнарджа са загасили пожара, преди да обхване и къщата на стопаните. \r\nОсем пожара без материални щети са гасили противопожарните звена в Силистренска област през вчерашния ден. Горели са стърнища и сухи треви в резултат на небрежна работа с огън. В реална опасност от опожаряване са били 5 къщи в село Казимир, 500 дка гора край село Нова Черна и къща в Главиница, но с действията си огнеборците успели да ги спасят. Лесничеи от Държавното горско стопанство в Тутракан и земеделец с трактор са участвали в гасенето на два от пожарите.", "date": "2017.10.05", "title": "Силистра: Дете e причинило пожар при игра с огън в стопански двор в с. Полковник Чолаково"}
{"url": "http://www.focus-news.net/news/2017/10/05/2443109/kriminalisti-na-gdnp-zadarzhaha-mazh-s-golyamo-kolichestvo-narkotitsi.html", "text": "Специализираната полицейска операция на служители на сектор „Наркотици“ и отдел „Разследване“ при Главната дирекция „Национална полиция“ е проведена на 3 октомври т.г. на територията на столицата. Това съобщиха от пресцентъра на МВР. В района на лифта „Симеоново“ униформени спрели за проверка лек автомобил, шофиран от М.Л. /30 г./, неизвестен до момента на полицията, от Долна Оряховица. При излизане от колата той проявил агресия, започнал да обижда полицаите, но малко по-късно признал, че в багажника на автомобила превозва наркотични вещества. При претърсването оттам са иззети два плика – единият със суха зелена тревиста маса, а другият - с бяло вещество на буци и прах. В хода на операцията, със съдействието на служители от СДВР, е установен и претърсен адрес в столицата, обитаван от М.Л. В една от стаите са открити и иззети електронна везна, множество пликове, съдържащи  различни по количество и вид наркотици. \r\nОбщото количество открита дрога възлиза на 152.20 г амфетамин и 570.79 г марихуана. След 24-часовото му задържане, Софийска градска прокуратура е повдигнала обвинение за разпространение на наркотици на М.Л. и мярката му за задържане е удължено до 72 часа. По случая е образувано досъдебно производство, работата по документирането му продължава под ръководството на прокуратурата.", "date": "2017.10.05", "title": "Криминалисти на ГДНП задържаха мъж с голямо количество наркотици"}
{"url": "http://www.focus-news.net/news/2017/10/05/2443110/anton-todorov-gerb-ot-10-dni-dans-raboti-v-prezidentstvoto-ima-unishtozheni-dokumenti-svarzani-s-ivo-hristov.html", "text": "От 10 дни ДАНС работи в президентството – има унищожени документи, свързани с Иво Христов. Това каза народният представител от ПГ на ГЕРБ Антон Тодоров в изказване по време на дебатите по доклада на Комисията за „Грипен“-ите“, предаде репортер на Агенция „Фокус“. Тодоров заяви, че Иво Христов, началник на кабинета на президента, няма още допуск до класифицирана информация. „Преди две седмици направихме специална пресконференция, на която обявихме тази информация, че Иво Христов без да има допуск до класифицирана информация е чел шифрограма. Екип на ДАНС работи от 10 дни в президентството. Има унищожени документи в президентството, които са засечени от екипа на ДАНС. Тези документи са свързани с четенето на тази шифрограма от човек, който няма допуск и той се казва Иво Христов\", обясни Тодоров. \r\nПо думите му там е унищожена цялата преписка между Външно министерство и президентството. „Тогава ще трябва да обяснява кой ги е унищожавал“, поясни Тодоров. \r\n„Докладът е много важен, тъй като става дума за похарчването на 1, 5 млрд. лв. Виждаме, че ген. Радев, не президента, в своето амплоа на генерал има особен афинитет да си назначава любовниците на втори договор. Разликата е само в мащабите“, каза Тодоров и му отнеха думата. \r\nДеница КИТАНОВА", "date": "2017.10.05", "title": "Антон Тодоров, ГЕРБ: От 10 дни ДАНС работи в президентството – има унищожени документи, свързани с  Иво Христов"}
{"url": "http://www.focus-news.net/news/2017/10/05/2443111/targovishte-29-godishen-mazh-e-hvanat-pri-opit-za-prodazhba-na-prepariran-orel-ot-zashtiten-vid-v-omurtag.html", "text": "При опит за продажба на препариран орел от защитен вид в Търговище на 4 октомври 2017 г. е установен 29-годишният С. Т. от град Лясковец, област В. Търново. Това съобщиха от ОДМВР-Търговище. Материалите по случая ще бъдат докладвани в Окръжна прокуратура-Търговище.", "date": "2017.10.05", "title": "Търговище: 29-годишен мъж е хванат при опит за продажба на препариран орел от защитен вид в Омуртаг"}
{"url": "http://www.focus-news.net/news/2017/10/05/2443112/tsvetan-tsvetanov-gerb-kam-bsp-s-vsichko-koeto-govorite-sazdavate-loshiya-obraz-na-prezidenta-rumen-radev.html", "text": "С всичко, което говорите, само създавате лошия образ на президента Румен Радев. Това каза председателят на ПГ на ГЕРБ Цветан Цветанов към БСП по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „Единственото, което имаме като цел в Комисията за изтребителите, е да излезе истината. Българските данъкоплатци трябва да платят 1,5 млрд. за закупуването на самолети“, заяви той. „Когато има такава тенденциозност и острота в говоренето от ваша страна, повярвайте ми, че се създава друго усещане в хората“, коментира Цветан Цветанов към БСП. „Казахте, че вие сте го издигнали и вие сте го избрали. Мога да кажа, че Румен Радев го избраха българските избиратели“, посочи той. „Избирателите, които го избраха на втори тур, бяха 2,6 млн. Вие винаги, когато сте правили максималната си организация, сте достигали не повече от 950 хил.“, уточни председателят на ПГ на ГЕРБ. „Действително трябва да бъдем много внимателни, когато се изказваме за президентската институция. Дали ни харесва или не, смятам, че всеки призна изборния резултат, когато приключиха изборите. Всеки знае, че президентът Румен Радев е с 5-годишен мандат“, каза още той. \r\nБиляна ИВАНОВА", "date": "2017.10.05", "title": "Цветан Цветанов, ГЕРБ към БСП: С всичко, което говорите, създавате лошия образ на президента Румен Радев"}
{"url": "http://www.focus-news.net/news/2017/10/05/2443113/arh-boyan-kolarov-zam-kmet-na-dobrich-yabalkata-e-myasto-organizirano-ot-samite-grazhdani-koito-shte-go-polzvat.html", "text": "„Ябълката“ е място, организирано от самите граждани, които ще го ползват и това е много важно“, заяви арх. Боян Коларов, зам.-кмет „Устройство на територията“, предаде кореспондент на Радио „Фокус” – Варна. Зам.-кметът посочи, че ако при тази инициатива активно са участвали неправителствена организация и предимно младежи, това не означава, че за в бъдеще други подобни инициативи трябва да се осъществяват по същия начин. Арх. Коларов добави, че в процеса активно е участвала и Община град Добрич и в крайна сметка е реализирана много работа и от двете страни – на граждани и на администрация. Заедно те са търсили добри решения. „В крайна сметка това е нещо, което беше постигнато съвместно. Общинската администрация не физически, но с участието на общинските предприятия свърши там много работа, но тя беше свършена целенасочено по идеите и вижданията на хората, които искаха да си организират мястото. Много е различно от намирането просто на пари и правенето на една например детска или спортна площадка в някой квартал. Виждаме, че когато е направено по този начин, вандализмът е по-голям. Когато хората не го възприемат като свое, вандализмът е един естествен процес, който е обратим. При „Ябълката“ вярвам, че нещата ще се развият по друг начин. Освен това при нея ще видите във времето, че този проект също няма да бъде статичен. Той ще се променя. Тези хора ще продължават да търсят финансиране за много мънички проекти, които да следват един след друг“, посочи зам.-кметът. Той отбеляза, че с времето зоната, наречена „Ябълката“, ще се разширява в посока на зеленото пространство към дерето и между частното училище и хипермаркета. В момента тези зони са изоставени и неугледни по думите на арх. Коларов. Той изрази надежда, че процесът на непрекъснато развитие и съвместните действия на общинска администрация и граждани ще продължи и ще бъде една нова управленска и политическа промяна в полза на хората и града. \r\nЖулиета НИКОЛОВА", "date": "2017.10.05", "title": "Арх. Боян Коларов, зам.-кмет на Добрич: „Ябълката“ е място, организирано от самите граждани, които ще го ползват"}
{"url": "http://www.focus-news.net/news/2017/10/05/2443114/bild-fraktsiyata-na-alternativa-za-germaniya-v-bundestaga-prodalzhava-da-oredyava.html", "text": "Фракцията на дясната популистка партия „Алтернатива за Германия“ в Бундестага продължава да оредява. След изненадващата оставка на лидера й Фрауке Петри, основател № 99 на партията Марио Мирух също реши да се оттегли, съобщава вестник Bild. Така от общо 94 депутати, които „Алтернатива за Германия“ получи право да вкара във федералния парламент, останаха 92-ма. \r\nМирух връчи оставката си в сряда, като поясни, че тя влиза в сила незабавно. Той мотивира решението си с тенденциите в развитието на „Алтернатива за Германия“, което – съгласно думите му, „много партии наблюдават с надеждите то да е обратимо“. Тереза Герова", "date": "2017.10.05", "title": "Bild: Фракцията на „Алтернатива за Германия“ в Бундестага продължава да оредява"}
{"url": "http://www.focus-news.net/news/2017/10/05/2443115/vratsa-shofyorite-da-se-dvizhat-s-povisheno-vnimanie-po-pat-ii-15-vratsa-mramoren-poradi-patnotransportno-proizshestvie.html", "text": "Шофьорите да се движат с повишено внимание и съобразена скорост, спазвайки указанията на служителите на \"Пътна полиция\" по път II-15 Враца - Мраморен поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.10.05", "title": "Враца: Шофьорите да се движат с повишено внимание по път II-15 Враца - Мраморен поради пътнотранспортно произшествие"}
{"url": "http://www.focus-news.net/news/2017/10/05/2443116/blagoevgrad-obshtina-bansko-otbelyazva-svoya-praznik.html", "text": "Община Банско отбелязва своя празник – 5 октомври, с поредица от събития. За Радио „Фокус“ – Пирин кметът на Общината Георги Икономов заяви, че в последните няколко години е станало традиция за Община Банско да отбелязва празника на града с най-разнообразни събития, които започват малко по-рано. По думите му тази година програмата е започнала на 29 септември с представянето на една книга, дело на Константин Икономов. \r\n„След това имахме кино панорама „Банско назад във времето“, в която връщаме лентата назад, за да си припомним какво е било Банско и кои са неговите известни личности. В неделя имахме юбилеен концерт на танцов състав „Силвана денс“. В понеделник имахме детски спортен празник, на който всички спортни клубове от града организираха различни състезания, които се проведоха на стадиона в града. Във вторник и едно от най-чаканите събития от всички банскалии – фолклорен спектакъл с участието на самодейци от Банско от най-малките до най-големите“, каза още Георги Икономов. Постановката е била озаглавена „Цветовете времето“ и е отразявала традициите, красотата, но най-вече багрите на банските носии, които са били различни във времето. \r\n„Днес в 09.00 часа имахме тържествена литургия или по-скоро благодарствен молебен, с който да си спомним за загиналите преди 105 години, но също така да отправим молитва за здраве на всички присъстващи и въобще на всички банскалии. След това ще имаме официална част на паметника, а ще имаме и едно много интересно събитие, което е свързано с това, че утре ще открием един каменен кръст, който е дарен от Съюза на арменците в България“, посочи Георги Икономов. \r\nТой отбеляза, че за поредна година ще се проведе и риболовен турнир за деца, който те чакат с нетърпение. „Вечерта ще имаме празничен концерт на Графа и с това всъщност ще завършим празничната програма“, подчерта кметът на Банско Георги Икономов.\r\nЛивия НИНОВА", "date": "2017.10.05", "title": "Благоевград: Община Банско отбелязва своя празник"}
{"url": "http://www.focus-news.net/news/2017/10/05/2443117/korneliya-ninova-bsp-gerb-izpolzva-komisiyata-za-samoletite-za-da-razchisti-patya-na-boyko-borisov-kam-prezidentstvoto-g-n-radev-stoim-zad-vas.html", "text": "ГЕРБ използва Комисията за самолетите, за да разчисти пътя на Бойко Борисов към президентството – г-н Радев, стоим зад Вас. Това каза лидерът на БСП Корнелия Нинова в изказване по време на дебатите по доклада на Комисията за „Грипен“-ите“, предаде репортер на Агенция „Фокус“. \"Това, което правите както и да го завоалирате, е война срещу президентската институция. Тя започна от една пресконференция на председателя ви на ПГ, в която той обвини президента в лобизъм и намекна за корупция. След това последва създаването на тази комисия, която да ползвате като бухалка\", каза Нинова и поясни, че ще подкрепи държавния глава по две причини - партийна и държавническа. \"Ние издигнахме, подкрепихме и работихме за избора на президента Радев. Благодаря на онези българи, които не са членове на БСП, но повярваха, че БСП им предлага достоен президент, който може да промени България. Ние стоим зад президента Радев като партия и прилагаме за тази подкрепа един единствен критерий – той изпълнява ли ангажиментите, които пое по време на предизборната кампания. И за една година той не е отстъпил на милиметър от тях“, каза Нинова. По думите ѝ държавническата причина за подкрепата на БСП към президента е, че ГЕРБ използва тази комисия и цялата институция парламент за война с друга институция – президентската за да разчистите пътя на Бойко Борисов към президентския пост. Според нея с тази комисия те използват една институция срещу друга за партийни цели. „Това е една от причините да нарече вас беквокали“, поясни Нинова. Тя се обърна към премиера и президента с думите: „Въпреки битките, които водим, ние живеем в парламентарна република. Тук не се намират беквокалисти, това са хората в държавата, които определян пътя в държавата, но между нас има разлика, г-н президент. Тези хора отдясно искат да използват този парламент за битка срещу вас. Ние няма да го позволим. Това е разликата между нас. Това е алтернативата, която могат и българските граждани да видят и да избират. Зад вас сме г-н президент“, заяви лидерът на БСП Корнелия Нинова.\r\nДеница КИТАНОВА", "date": "2017.10.05", "title": "Корнелия Нинова, БСП: ГЕРБ използва Комисията за самолетите, за да разчисти пътя на Бойко Борисов към президентството – г-н Радев, стоим зад Вас"}
{"url": "http://www.focus-news.net/news/2017/10/05/2443118/vladimir-toshev-gerb-kam-korneliya-ninova-kak-e-finansirana-kampaniyata-na-prezidenta-rumen-radev-ima-li-pari-na-gripen.html", "text": "Въпросът ми към г-жа Корнелия Нинова е как е финансирана кампанията на президента Румен Радев, как са събирани и от какво даренията, има ли „Грипен“-ски пари вътре. Това каза народният представител от ГЕРБ Владимир Тошев към лидера на БСП Корнелия Нинова по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „Темата на доклада на временната комисия е съвсем различна от президента“, заяви той. „В 25-те страници на доклада няма и намек за президентство, президент или ген. Радев“, каза още Владимир Тошев. \r\nБиляна ИВАНОВА", "date": "2017.10.05", "title": "Владимир Тошев, ГЕРБ към Корнелия Нинова: Как е финансирана кампанията на президента Румен Радев, има ли пари на „Грипен“"}
{"url": "http://www.focus-news.net/news/2017/10/05/2443119/mvnr-nyama-postradali-balgari-pri-strelbata-v-las-vegas-ot-2-oktomvri.html", "text": "По официална информация на американските власти, постъпила в Генералното консулство в Лос Анджелис, няма пострадали или загинали български граждани при масовата стрелба в Лас Вегас от 2 октомври 2017 г. Това съобщиха от пресцентъра на Министерството на външните работи.\r\nВ нощта срещу понеделник, мъж откри стрелба от 32-я етаж на хотел „Мандалей бей“ в Лас Вегас по време на кънтри концерт на открито, в резултат на което загинаха десетки хора, а стотици бяха ранени. \r\nСлед направеното разследване е установена националността на жертвите и ранените в следствие на инцидента. Сред тях има 4-ма чужди граждани, които не са българи.", "date": "2017.10.05", "title": "МВнР: Няма пострадали българи при стрелбата в Лас Вегас от 2 октомври"}
{"url": "http://www.focus-news.net/news/2017/10/05/2443120/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Найден Шопов укрил 108 хил. лв. данъци“. Над 108 хиляди лева данъци се опитал да си спести областният  координатор  на ГЕРБ Найден  Шопов, като умишлено е затаявал истината в подаваните към НАП справки-декларации. Данъчното престъпление е установено при проверка на „Булвеста“  ООД, една от многото фирми, в   които партийният лидер и крупен предприемач участва. Шопов е признат за виновен от Окръжния  съд  в Пазарджик за това, че между 1 март 2011-а и 15 февруари 2013 г. при условията на продължавано престъпление като управител на дружеството чрез счетоводителя си е избегнал плащането на налози в особено големи  размери. По данни  от 14-те  справки-декларации, представени като доказателства по делото,  държавната хазна е ощетена с 92 051,74 лева, от които ДДС в размер на  66  118,56 лева и лихви – 9 775,77 лева. Отделно не е внесен 16 157,41  лева корпоративен данък.\r\n„17 семейства получават помощ за инвитро“, научаваме от втора страница на изданието. 17 двойки от Пазарджишка община ще получат   помощ от общинския фонд за насърчаване на двойки с репродуктивни проблеми. 21 са общо подадените заявления през 2017 г. Най-успешно  бе  първото заседание на комисията за годината, когато бяха одобрени  всички 6 кандидатури. За второто бяха 11, от които с положителен отговор са 8. Една от двойките е попълнила допълнително заявление, че се отказва от подпомагане, други  две молби са отхвърлени  заради медицински  противопоказания. Три от четирите заявления от последното събиране на комисията преди броени дни също имат „да“, с реални  шансове е и четвъртата двойка, отложена заради липсващи документи.\r\n„Екоинспекцията не разреши добива на волфрам“, ни информира от четвърта страница вестника. Екоинспекцията в Пазарджик  отхвърли инвестиционното  предложение за „Добив и преработка на волфрамсъдържащи руди от находище „Грънчарица Център“. Във вторник директорът на РИОСВ Костадин Гешев подписа решение, с което не одобрява  осъществяването  на намерението  на „РЕСУРС-1“ АД на територията  на  община  Велинград. От институцията уточняват, че до това се е стигнало след разглеждането на Експертен екологичен съвет на 27 септември.  На  заседанието 19-членният съвет при РИОСВ – Пазарджик, не е одобрил доклада за оценка  на  въздействие  върху околната среда, внесен от „РЕСУРС-1“ АД с 18 гласа  „против“ и само един „за“.", "date": "2017.10.05", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/05/2443121/varna-okrazhnata-prokuratura-zadarzha-za-srok-do-72-chasa-lihvar-daval-zaemi-sreshtu-lihva-ot-50-protsenta.html", "text": "Окръжната прокуратура във Варна привлече като обвиняем и задържа за срок до 72 часа 41-годишния Ибрям Т. от Провадия. Това съобщиха от пресцентъра на Апелативна прокуратура - Варна. Повдигнато му е обвинение за извършване на банкова дейност без разрешение, от която получил значителни неправомерни доходи. Деянието се наказва с лишаване от свобода от 5 до 10 години и глоба от 5 000 до 10 000 лева. Ако бъде признат за виновен, съдът може да конфискува част или цялото имущество на дееца.\r\nПри извършеното претърсване и изземване в дома му в Провадия са намерени 9 444 лева, около 1 кг злато, 8 автомобила, оставени като залог за дадени заеми, и множество оригинални нотариални актове за собственост на недвижими имоти.\r\nНа 6 октомври 2017 г., Окръжната прокуратура във Варна ще внесе в съда искане за вземане на мярка за неотклонение „Задържане под стража“ спрямо 41-годишния лихвар.", "date": "2017.10.05", "title": "Варна: Окръжната прокуратура задържа за срок до 72 часа лихвар, давал заеми срещу лихва от 50 процента"}
{"url": "http://www.focus-news.net/news/2017/10/05/2443122/korneliya-ninova-bsp-kam-gerb-parlamentat-ne-mozhe-da-uprazhnyava-parlamentaren-kontrol-varhu-prezidenta-no-za-vas-pravilata-konstitutsiyata-i-zakonite-nyamat-nikakvo-znachenie.html", "text": "Парламентът не може да упражнява парламентарен контрол върху президента, но за вас правилата, Конституцията и законите нямат никакво значение. Това каза лидерът на БСП Корнелия Нинова в дуплика към Владимир Тошев и  Тома Биков от ГЕРБ по време на дебатите по доклада на Комисията за „Грипен“-ите“, предаде репортер на Агенция „Фокус“.  „Тук не е мястото, където трябва да си говорим за финансиране. Що се отнася до останалото, през цялото време твърдите, че президентът не е бил обект на доклада. А всички изказвания правите върху неговото име. Значи тук има нещо, вземете се уточнете какво правим\", каза Нинова. Във връзка с твърдението на Тома Биков, че през лятото са създадени две комисии – тази за самолетите и тази за НДК по искане на БСП, тя коментира: „Направихте комисия за НДК заради обществени скандал, но ви питам, защо не направихте и гласувахте „против“ нашето предложение за Комисия за магистратите, където милиардите са малко повече от самолетите. Защо гласувахте против?“, попита Нинова и поясни, че аргументът на Биков са несериозни.  „Президентът е човек, не е богоизбран. Сега е г-н Радев, друг път ще е някой друг, но има Конституиця и закони в тази държава и те казват, че парламентът не може да упражнява парламентарен контрол върху президента. За вас правила, Конституция, закони, нямат никакво значение“, каза лидерът на БСП. Нинова посочи, че единственото важно за ГЕРБ е личната им и партийната битка и разчистването на пътя на Бойко Борисов към президентството. \r\nДеница КИТАНОВА", "date": "2017.10.05", "title": "Корнелия Нинова, БСП към ГЕРБ: Парламентът не може да упражнява парламентарен контрол върху президента, но за вас правилата, Конституцията и законите нямат никакво значение"}
{"url": "http://www.focus-news.net/news/2017/10/05/2443123/sliven-8-400-kasa-tsigari-bez-aktsizen-banderol-sa-izzeti-pri-proverka-na-chasten-imot-v-nova-zagora.html", "text": "8 400 къса цигари без акцизен бандерол са иззети от полицейски служители на РУ - Нова Загора. Това съобщиха от ОДМВР - Сливен. В хода на полицейска операция по линия „Акцизи“ на 4 октомври при проверка в частен имот, обитаван от 67-годишен мъж с инициали А. М., са намерени и иззети 8 400 къса цигари без бандерол от различни марки. Срещу А. М. е образувано бързо производство.", "date": "2017.10.05", "title": "Сливен: 8 400 къса цигари без акцизен бандерол са иззети при проверка на частен имот в Нова Загора"}
{"url": "http://www.focus-news.net/news/2017/10/05/2443124/filip-popov-bsp-otkade-anton-todorov-ima-dostap-do-sekretna-informatsiya-i-znae-za-operatsiya-na-dans-prokuraturata-da-se-samosezira.html", "text": "Прокуратурата следва да се самосезира за изказването на Антон Тодоров. Откъде той има достъп до секретна информация, откъде знае за операцията на ДАНС. Откъде я има и кой му е разшифровал секретна шифрограма. Това каза народният представител от БСП Филип Попов по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „Това не е въпрос само на наказателна отговорност, а и на национална сигурност“, заяви той. „Комисията за изтребителите си позволи без да има мандат, да даде препоръка за връщане на процедурата. Без да има мотиви как това връщане ще повлияе имиджово и финансово на страната“, посочи Филип Попов. Според него първата цел на комисията е удар срещу ген. Радев, а втората е отговорността от МС да дойде към НС. „Уважаеми управляващи, отказахте се от реформата, която защитавахте - модернизация на армията. Заслепени от желание „да ударите“ президента девалвирате собствената си отговорност“, коментира народният представител. „Кой министър си е сложил подписа, одобрявайки процедурата, министър Ненчев. Министър в чие правителство е бил той, къде бяхте тогава“, попита Филип Попов. \r\nБиляна ИВАНОВА", "date": "2017.10.05", "title": "Филип Попов, БСП: Откъде Антон Тодоров има достъп до секретна информация и знае за операция на ДАНС - Прокуратурата да се самосезира"}
{"url": "http://www.focus-news.net/news/2017/10/05/2443125/pregled-na-osnovnite-temi-v-smolyanskiya-pechat.html", "text": "„700 тона пелети доставя на Община Смолян бащата на Делян Добрев”, е водещото заглавие на регионалния вестник „Отзвук”. Община Смолян е сключила договор за доставка на 700 тона пелети с „Визьор” ООД – Хасково, собственост на Александър и Златка Добреви – родители на депутата от ГЕРБ Делян Добрев, показва проверка в Агенция за обществени поръчки, пише изданието. Материалът продължава на страница трета. \r\nЗаглавията от страница втора са: „Линейка и учебна кола се удариха на кръстовището към болницата”, „Първата от 10 години изложба в Смолян откри Здравко Палазов”, „Деси Минчева с награда за най-добра актриса”, „Номинираха д-р Златка Шопова за Чиловата награда”. \r\nНа страница четвърта е публикувано интервю с художествения ръководител на ансамбъл „Родопа” Адриан Петров по повод напускането му, озаглавено: „Исках в ансамбъла да работят, а не просто да отбиват номера”. \r\nНа страница пета е поместен материал, озаглавен: „Компромат срещу Кирил Асенов пусна кметът Николай Мелемов”. \r\nНа последна страница на изданието четем: „Собственик на 90 фалирали фирми измамил по телефона смолянчанки с 34 000 лева” и „200 грама златни накити откраднаха от чепеларец”.", "date": "2017.10.05", "title": "Преглед на основните теми в смолянския печат"}
{"url": "http://www.focus-news.net/news/2017/10/05/2443126/der-spiegel-federalnoto-pravitelstvo-v-berlin-sakrashtava-sredstvata-za-tursko-islyamskiya-sayuz.html", "text": "Заради близостта си до властите в Анкара и президента Реджеп Тайип Ердоган, Турско-ислямският съюз в Германия (Ditib) винаги е предизвиквал съмнения в Берлин. Ето защо сега федералното правителство планира да намали финансирането му, съобщава изданието Der Spiegel. \r\nПрез следващата година размерът на средствата за организацията ще бъде драстично съкратен, става ясно от отговор на федералното вътрешно министерство, даден по искане на партията „Зелени“. \r\nВ документа се казва, че през 2018 г. ангажиментите на Берлин към Турско-ислямския съюз ще възлизат на обща стойност от 297 500 евро. Според ведомството тази сума е около една пета от средствата, отпуснати на организацията през 2017 г., и по-малко от една десета от парите, получени от Турско-ислямския съюз през 2016 г. Тереза Герова", "date": "2017.10.05", "title": "Der Spiegel: Федералното правителство в Берлин съкращава средствата за Турско-ислямския съюз"}
{"url": "http://www.focus-news.net/news/2017/10/05/2443127/georgi-ikonomov-kmet-na-bansko-5-oktomvri-e-nay-golemiyat-praznik-za-bansko-koyto-mozhe-da-sapostavim-sas-znachenieto-na-3-mart-za-balgariya.html", "text": "За мен 5 октомври преди всичко е най-големия празник за Банско и мисля, че бихме могли да съпоставим този ден със значението на 3 март за България. Това каза в интервю за Радио „Фокус“ – Пирин кметът на Банско Георги Икономов по повод 105-годишнина от освобождението на Банско. „Това е така, защото на 5 октомври идва истинската свобода за Банско и цяла Пиринска Македония. Лично аз съм изключително горд от факта, че Банско е първото освободено селище в Пиринска Македония през 1912 година. Важно е да отбележим, че Банско само се освобождава с помощта на четите на войводите Христо Чернопеев, Михайл Чаков и Пейо Яворов“, каза още Георги Икономов. \r\nКметът на Банско добави, че през 1912 година населението в града е било изключително свободолюбиво, със силен войнствен дух. „Ние успяваме сами да извоюваме свободата си на тази дата и дочакваме българските войски като вече свободни. Изключително признателен съм, че съм наследник на тези горди, свободолюбиви банскалии. Датата 5 октомври бележи новото начало, новото развитие на съвременния град Банско“, посочи Георги Икономов.\r\nЛивия НИНОВА", "date": "2017.10.05", "title": "Георги Икономов, кмет на Банско: 5 октомври е най-големият празник за Банско, който може да съпоставим със значението на 3 март за България"}
{"url": "http://www.focus-news.net/news/2017/10/05/2443128/sdvr-predpriema-merki-za-ohrana-na-reda-po-vreme-na-macha-mezhdu-balgariya-i-frantsiya-na-natsionalen-stadion-vasil-levski.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата квалификационна футболна среща за Световното първенство - 2018 г. между националните отбори на България и Франция на 7 октомври, от 21.45 часа, на Национален стадион ”Васил Левски”. Това съобщиха от пресцентъра на МВР. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или да се вземе от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Тъй като според метеорологичната прогноза се очакват валежи, препоръчително е зрителите да се снабдят с дъждобрани. Организаторът на спортната среща е осигурил кетъринг, поради което е забранено внасянето на храни и напитки на стадиона. Предвидено е превозните средства на масовия градски транспорт да се движат по маршрутите около Националния стадион „Васил Левски” с удължено работно време.   \r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. В действията си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 20.00 часа.", "date": "2017.10.05", "title": "СДВР предприема мерки за охрана на реда по време на мача между България и Франция на Национален стадион ”Васил Левски”"}
{"url": "http://www.focus-news.net/news/2017/10/05/2443129/sliven-34-godishen-peshehodets-e-zaginal-pri-paten-intsident-na-glaven-pat-6-v-rayona-na-km-365.html", "text": "34-годишен пешеходец е загинал при пътен инцидент на главен път І-6, в района на км 365. Това съобщиха от ОДМВР - Сливен. На 4 октомври, около 20.10 часа, е получен сигнал от тел. 112 за настъпило пътно произшествие на главен път І-6, в района на км 365. Товарен автомобил „Мерцедес“, управляван от водач на 49 години от град Сливен е ударил 34-годишен пешеходец от село Златица, област Търговище. Вследствие на произшествието пешеходецът е починал на място. Пробата за употреба на алкохол на водача е отрицателна. Причините за произшествието са в процес на установяване. По случая е образувано досъдебно производство.", "date": "2017.10.05", "title": "Сливен: 34-годишен пешеходец е загинал при пътен инцидент на главен път І-6, в района на км 365"}
{"url": "http://www.focus-news.net/news/2017/10/05/2443130/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Фракцията на дясната популистка партия „Алтернатива за Германия“ в Бундестага продължава да оредява. След изненадващата оставка на лидера й Фрауке Петри, основател № 99 на партията Марио Мирух също реши да се оттегли, съобщава вестник Bild. Така от общо 94 депутати, които „Алтернатива за Германия“ получи право да вкара във федералния парламент, останаха 92-ма. \r\nМирух връчи оставката си в сряда, като поясни, че тя влиза в сила незабавно. Той мотивира решението си с тенденциите в развитието на „Алтернатива за Германия“, което – съгласно думите му, „много партии наблюдават с надеждите то да е обратимо“.\r\n***  Министерството на външните работи в Берлин потвърди, че турските власти са освободили един от гражданите на Германия, държани в затвор по политически обвинения, съобщава националният ежедневник Die Zeit.\r\nСъгласно информацията, разпространена от външнополитическото ведомство на ФРГ, освободеният германец има също и турски паспорт. Той е бил задържан на 26 май тази година.\r\nКъм настоящия момент по политически причини като подкрепа на терористични групировки, сред които и ФЕТО, в турски затвори остават 11 германски граждани. Сред тях е и кореспондентът на вестник Die Welt Дениз Юджел.\r\nСлед задържането на съпружеска двойка миналия месец, Берлин преразгледа съветите към германските граждани, планиращи пътуване в Турция. Германското външно министерство предупреди за опасността от произволни арести дори и в курортните селища. \r\nГерманското правителство многократно критикува турското ръководство след неуспешния опит за преврат миналата година. Турция, от друга страна, обвинява Берлин, че подкрепя „терористите\", като дава убежище на кюрдски политици и предполагаеми пучисти.\r\n*** Европейската социална награда за 2017 г. бе връчена на германския журналист Дениз Юджел, който се намира в затвор в Турция от месец февруари насам, съобщава националният ежедневник Die Welt. \r\nПризът, който се връчва ежегодно от 1997 г., бе приет от сестрата на арестувания кореспондент. „С тази награда искаме да дадем пример за свободата на пресата и медиите, която в Турция и много други места по света е потъпкана“, се казва в съобщение от асоциацията, организирала церемонията по връчването на наградата. \r\n„Европейците свързват визията за общ дом и културно разнообразие с творчески потенциал\", За ангажираните граждани главните теми са справедливостта, хуманното и социалното оформяне на нашето европейско общество. Това включва използването на механизми за изключване като бедност, безработица, болести и увреждания, но и ангажимент за свобода на мисълта като основен стълб на демокрацията“, се казва още в съобщението..\r\n„Ето защо Дениз е в ареста, защото той си е свършил работата. И за такъв човек няма да има нищо по-лошо от това да бъде забравен. Всяка награда, всяка инициатива му помага и му дава сила“, подчерта сестрата на арестувания журналист при приемането на наградата.\r\n*** Близо 25 % от германските граждани са толкова разочаровани от резултатите от изборите за Бундестаг, че биха искали организирането на предсрочен вот. Това показва проучване на изследователския институт YouGov, пише националният ежедневник Die Frankfurter Allgemeine Zeitung.\r\nРезултатите от анкетата показват, че поддръжниците на идеята за провеждане на нови избори е по-голяма от групата на онези, които биха искали в Берлин отново да управлява голяма коалиция (16 %). В подкрепа на „ямайска коалиция“ (Съюза (ХДС/ХСС), Свободната демократическа партия и „Зелени“) се обявяват 38 % от гражданите на ФРГ.\r\n*** Заради близостта си до властите в Анкара и президента Реджеп Тайип Ердоган, Турско-ислямският съюз в Германия (Ditib) винаги е предизвиквал съмнения в Берлин. Ето защо сега федералното правителство планира да намали финансирането му, съобщава изданието Der Spiegel. \r\nПрез следващата година размерът на средствата за организацията ще бъде драстично съкратен, става ясно от отговор на федералното вътрешно министерство, даден по искане на партията „Зелени“. \r\nВ документа се казва, че през 2018 г. ангажиментите на Берлин към Турско-ислямския съюз ще възлизат на обща стойност от 297 500 евро. Според ведомството тази сума е около една пета от средствата, отпуснати на организацията през 2017 г., и по-малко от една десета от парите, получени от Турско-ислямския съюз през 2016 г.\r\n***", "date": "2017.10.05", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/05/2443131/anton-todorov-gerb-beshe-mi-otgovoreno-ot-dksi-che-sa-vazlozhili-na-dans-da-napravyat-proverka-na-prezidentstvoto.html", "text": "Беше ми отговорено от ДКСИ, че са възложили на ДАНС да направят проверка на президентството. Това каза депутатът от ПГ на ГЕРБ Антон Тодоров в лично обяснение по време на дебатите по доклада на Комисията за „Грипен“-ите“, предаде репортер на Агенция „Фокус“. Тодоров бе призован да даде обяснение от Филип Попов от БСП, който се обърна към него: „Зададох въпрос към г-н Тодоров. Той тук говори за операция на ДАНС в президентството, която няма нищо общо с комисията и с доклада“, каза Попов. \r\nВзимайки думата, Антон Тодоров заяви \"небългарските комунисти да не говорят, защото нямат право\". „Информирал съм ДАНС и главната прокуратура за този проблем. Дали работят там, беше ми отговорено от ДКСИ, че са възложили на ДАНС да направят тази проверка“, каза Тодоров.   \r\nДеница КИТАНОВА", "date": "2017.10.05", "title": "Антон Тодоров, ГЕРБ: Беше ми отговорено от ДКСИ, че са възложили на ДАНС да направят проверка на президентството"}
{"url": "http://www.focus-news.net/news/2017/10/05/2443132/kardzhali-zadarzhan-e-44-godishen-mazh-razbil-detska-gradina-v-selo-nanovitsa.html", "text": "Задържан е 44-годишен мъж, разбил детска градина в село Нановица. Това съобщиха от ОДМВР - Кърджали. С постановление на Районната прокуратура в Момчилград 44-годишния мъж, разбил детска градина в село Нановица, е преведен в службата по изпълнение на наказания за срок до 72 часа.", "date": "2017.10.05", "title": "Кърджали: Задържан е 44-годишен мъж, разбил детска градина в село Нановица"}
{"url": "http://www.focus-news.net/news/2017/10/05/2443133/georgi-pitov-istorik-5-oktomvri-1912-g-e-edna-ot-nay-vazhnite-dati-za-balgariya-sled-osvobozhdenieto-ot-1878-godina.html", "text": "5 октомври 1912 г. е една от най-важните дати за България след освобождението от 1878 година, тъй като в началото на XX век страната ни се стреми към решаването на въпроса с националното ни обединение. Това каза за Радио „Фокус“ – Пирин Георги Питов, историк и уредник в Музеен комплекс – Банско. По думите му в този период България вече е с повишено самочувствие и увереност в собствените си сили, защото политиката на ускорено стопанско развитие, наложена от Стефан Стамболов и Константин Стоилов, започва да дава реални резултати.\r\n„Несъмнено в началото на XX век, България е една от най-динамично развиващите се страни на Балканите. Тя провежда модернизация на българската армия, а също така, знаете, успешно обявява Независимостта на България, което повишава международния престиж на Царство България. По това време страната ни била готова за осъществяването на националния идеал – обединение на всички българи под една държавна стряха, но добре осъзнавала, че сама няма как да се изправи срещу вековния поробител Османската империя. В същото време в Европа вече започнало оформянето на два военно–политически блока – Централните сили, които включват Германия, Австро-Унгария и Италия. Другия политически блок е Антанта, в която влизат Англия, Франция и Русия“, каза още Георги Питов.\r\nТъй като Германия смятала за свой основен съюзник Турция, се наложило България да се насочи към Антантата и най-вече - към Русия.\r\n„В случая тази инициатива била на цар Фердинанд. Русия обаче се притеснявала от големите, според нея, териториални претенции на България и близостта на страната ни до проливите, затова препоръчва да се сближим със Сърбия. Формалния повод за войната всъщност е, че през есента на 1911 година Турция влиза в конфликт с Италия, което подтиква Балканските държави да започнат по-активни действия. На 29 февруари България сключва договор със Сърбия, когато допускаме първата си и голяма грешка, че страната ни се съгласява Македония да бъде разделена на така наречените спорна и безспорна зона“, посочи Питов.\r\nДотогава България всъщност се е придържала към идеята, че Македония е неделима и изцяло трябва да се присъедини към нас. „Поради факта, че е трябвало да сключим договор със Сърбия, правим тази отстъпка, според която безспорната зона се присъединява към България, а за спорната по-късно ще се водят преговори. След това с помощта на Русия, България сключва и така наречения „Отбранителен договор“ с Гърция, в който обаче няма никаква териториални уговорки по отношение на подялбата на Македония, тъй като Гърция счита, че договорът със Сърбия не е правилен, затова си оставя „вратичка“ след войната да договаря какви територии ще получи. Оказва се, че България наистина получава съюзници в борбата с Турция, но това е „нож с две остриета“, тъй като след Първата Балканска война се стига и до Междусъюзническа, след която претърпяваме първата си национална катастрофа“, допълни Георги Питов.\r\nЛивия НИНОВА", "date": "2017.10.05", "title": "Георги Питов, историк: 5 октомври 1912 г. е една от най-важните дати за България след освобождението от 1878 година"}
{"url": "http://www.focus-news.net/news/2017/10/05/2443134/sliven-dve-telefonni-izmami-za-obshto-9-000-leva-sa-izvarsheni-na-teritoriyata-na-oblastta.html", "text": "Две телефонни измами за общо 9 000 лева са извършени на територията на областта. Това съобщиха от ОДМВР - Сливен. На 4 октомври са регистрирани две телефонни измами - в град Сливен и в град Нова Загора. И в двата случая жертвите са въведени в заблуждение, че помагат на полицията за залавяне на телефонни измамници. В град Нова Загора измамата е за около 7000 лева, в град Сливен са дадени пари и златни накити за около 2000 лева. Образувани са досъдебни производства.", "date": "2017.10.05", "title": "Сливен: Две телефонни измами за общо 9 000 лева са извършени на територията на областта"}
{"url": "http://www.focus-news.net/news/2017/10/05/2443135/plovdiv-8-sela-v-oblastta-sa-s-chastichno-namaleno-vodopodavane-zaradi-avarii.html", "text": "Жителите на осем села в Пловдивска област са с частично намалено водоподаване заради аварии по водопреносната мрежа. Това съобщи за Радио „Фокус“ – Пловдив дежурният диспечер във ВиК-Пловдив. Водоподаването е намалено в селата Мътеница, Отец Кирилово, Розино, Иганово, Яврово, Добростан, Новаково и Леново. Не е посочен краен срок за отстраняване на авариите в отделните населени места. Частично нарушено в водоподаването и в кварталите „Горни Воден“ и „Долни Воден“, както и в промишлената зона на кв. „Запад“ в Асеновград. Екипите на водоснабдителното дружество работят и по аварии в кв. „Сушица“ в Карлово и в кв. „Момина баня“ в Хисаря. На територията на град Пловдив без вода са жителите в района на улиците „Елин връх“ и „Братя Бъкстон“, както и живущите в блок №131 в кв. „Тракия“. Поради планов ремонт по ул.“Коматевско шосе“, до 16.00 дне ще е нарушено водоподаването в участъка от кръстовището на ул. “Остромила“ до УМБАЛ „Еврохоспитал Пловдив“.\r\nТони МИХАЙЛОВ", "date": "2017.10.05", "title": "Пловдив: 8 села в областта са с частично намалено водоподаване заради аварии"}
{"url": "http://www.focus-news.net/news/2017/10/05/2443136/martin-zahariev-nbt-rabotim-otlichno-s-ministara-na-turizma-nikolina-angelkova-neumestno-e-da-se-iskat-ostavki-kogato-zatvaryame-edin-uspeshen-za-poredna-godina-sezon.html", "text": "Работим отлично с министъра на туризма Николина Ангелкова, неуместно е да се искат оставки, когато затваряме един успешен за поредна година сезон. Това каза за Агенция „Фокус“ Мартин Захариев, изпълнителен директор на Сдружение Националния борд по туризъм  (НБТ) във връзка със становище на УС на Асоциация на българските туроператори и туристически агенти (АБТТА), че снемат доверието си от министър Николина Ангелкова. „Напълно не споделям това виждане. Вчера с нарочна декларация УС на Националния борд по туризъм изцяло подкрепи усилията на Министерство на туризма и в частност заяви, че работим отлично с министъра на туризма Николина Ангелкова, както и с цялото българско правителство по решаване на сложните и не малки проблеми в туризма“, обясни Захариев. „Ние отчитаме изключително успешните за поредна година пролетен и летен туристически сезон с ръст от 7,4%, както заявява националната статистика“, коментира той и уточни, че поради липса на друг измерител засега няма данни, които да кажат друга различна от тази цифра. \r\n„Съгласен съм донякъде с факта, че има една значителна част от българския туризъм, която не е минала на светло, не е въведена в системата ЕСТИ, за която AБТТА настоява. Ние също настояваме за нея, но причината тя да не бъде въведена не е в Министерството, а в бавните и мудни съдебни процедури, поради факта, че тази обществена поръчка беше обжалвана и тя е на фаза в съда. И категорично смятаме, че въвеждането й ще бъде факт във възможно най-кратки срокове“, коментира Мартин Захариев.\r\n„Най-важното, което искам да споделя, е, че смятаме за изключително неуместно към днешна дата да се искат оставки точно в този момент. Първо, когато затваряме един успешен за поредна година сезон. И, второ, след една значителна активност на Министерството открихме туристически информационни центрове в Япония, а преди две седмици и в Шанхай. Започва и силна кампания в Ню Йорк по позициониране на България като атрактивна дестинация. Но най-вече за това, че предстоят сериозни промени в Закона за туризма, които ще разгледат статута на националните туристически курорти, както и редица други промени, които бизнесът настоява да се случат“, обясни той. „Ние помолихме с писмо следственото обсъждане за промените в този Закон да бъде отложено с поредни два месеца, считано от края на септември за края на ноември, за да имаме достатъчно време заедно с министерството и техните експерти да достигнем до консенсусни текстове“, коментира Мартин Захариев. „И точно сега, когато предстои това да се случи и когато имаме подкрепата на Министерството и на Парламентарната комисия по икономика и туризъм, да правим такива рокади и да си играем на политически шахмат е просто нелепо от наша гледна точка“, заяви той.\r\nМариела РУСЕВА", "date": "2017.10.05", "title": "Мартин Захариев, НБТ: Работим отлично с министъра на туризма Николина Ангелкова, неуместно е да се искат оставки, когато затваряме един успешен за поредна година сезон"}
{"url": "http://www.focus-news.net/news/2017/10/05/2443137/veliko-tarnovo-eksperti-ot-pet-darzhavi-uchastvat-v-rabotna-sreshta-za-digitalizatsiyata-v-bibliotekite-koyato-se-provezhda-v-grada.html", "text": "Експерти от пет държави участват в работна среща за дигитализацията в библиотеките, която се провежда в града. Това съобщиха от пресцентъра на Община Велико Търново. Експертите обсъждат във Велико Търново дигитализацията в библиотеките, която ще позволят съхранението и популяризирането на ценна книжна литература. Градът е домакин на работна среща на специалисти от България, Холандия, Италия, Австрия и Португалия, които работят по международния проект MobiDig, част от който е и Регионалната библиотека „П. Р. Славейков“. Форумът бе открит тази сутрин от заместник-кмета Ганчо Карабаджаков и директора на културната институция Иван Александров. \r\nГанчо Карабаджаков приветства организаторите и гостите и ги поздрави от името на кмета на Велико Търново Даниел Панов. Той подчерта, че съвременните технологии отварят много нови възможности и перспективи за съхранението и популяризирането на културното наследство, неизменна част от което е и литературата в малките библиотеки в читалища, манастири, църкви и пр. Ганчо Карабаджаков покани чуждестранните гости да разгледат Велико Търново и многообразието от забележителности от различни исторически епохи и архитектурни периоди.\r\nПроектът MobiDig е финансиран по програма „Еразъм +“. В рамките на работната среща в Старата столица партньорите ще бъдат запознати с мобилно оборудване за дигитализация на литературни издания.", "date": "2017.10.05", "title": "Велико Търново: Експерти от пет държави участват в работна среща за дигитализацията в библиотеките, която се провежда в града"}
{"url": "http://www.focus-news.net/news/2017/10/05/2443138/montana-64-godishna-zhena-ot-berkovitsa-e-stanala-zhertva-na-telefonna-izmama-s-1250-evro-i-300-lv.html", "text": "На 4 октомври 2017 г. в 12,30 ч. в Районно управление на МВР-Берковица е получен сигнал от 64-годишна жена от Берковица, която съобщила, че същия ден около 11,00 ч. на стационарния й телефон се обадил непознат мъж, който представяйки се за служител на МВР, и я заблудил да предаде наличните си пари, за да помогне на органите на реда за залавяне на телефонни измамници. Това съобщиха от ОДМВР-Монтана. Жената опаковала в найлонов плик 1250 евро и 300 лв. и ги хвърлена през терасата на дома си. Снети са обяснения от потърпевшата. По случая е образувано досъдебно производство.", "date": "2017.10.05", "title": "Монтана: 64-годишна жена от Берковица е станала жертва на телефонна измама с 1250 евро и 300 лв."}
{"url": "http://www.focus-news.net/news/2017/10/05/2443139/the-sarajevo-times-apelativniyat-sad-v-belgrad-razporedi-deloto-za-srebrenitsa-da-bade-prodalzheno.html", "text": "Апелативният съд в Белград разпореди продължаване на първото производство за престъпления, извършени в Сребреница, което се води от сръбската съдебна система, съобщава вестник The Sarajevo Times.\r\nПроцесът срещу осем бивши членове на специалната полицейска единица на Министерството на вътрешните работи на Република Сръбска ще бъде продължен в Белград, след като апелативният съд анулира решението, с което обвинението се отхвърля като незаконно.\r\nОбвиняемите са уличени в организирането и участието в разстрелването на повече от 1,3 хил. бошняци – всичките цивилни граждани. Те са убити през юли 1995 г. в селскостопански склад в село Кравица, разположено близо до Сребреница.\r\nУбийствата в село Кравица са едно от кланетата, извършени от сръбските сили след падането на Сребреница през юли 1995 г., което доведе до смъртта на около осем хиляди бошняци.Тереза Герова", "date": "2017.10.05", "title": "The Sarajevo Times: Апелативният съд в Белград разпореди делото за Сребреница да бъде продължено"}
{"url": "http://www.focus-news.net/news/2017/10/05/2443140/evrodeputatat-andrey-kovachev-poiska-priemane-na-balgariya-v-shengen.html", "text": "Евродепутатът от ГЕРБ/ЕНП д-р Андрей Ковачев призова приемането на България в Шенгенското пространство да бъде поставено на дневния ред на срещата на върха на държавните и правителствените ръководители през октомври. Това се случи по време на пленарен дебат в Страсбург, на който Ковачев бе ръководител на българската делегация от ЕНП, съобщиха от пресцентъра на ПП ГЕРБ. В своето изказване евродепутатът се обърна към първия заместник-председател на Европейската комисия Франс Тимерманс и към естонското председателство на Съвета с призив за повече общ ангажимент в сферата на отбраната и ефективна външна политика. Той се спря и на останалите важни теми от дневния ред на предстоящото заседание на Европейския съвет - дигитализацията и мерките за овладяване на незаконните миграционни потоци. „Цифровите технологии са бъдещето, ако искаме на нашия континент да имаме конкурентоспособна европейска икономика и тя трябва да гарантира по-добро и вярно съдържание, киберсигурност и защита на личните данни, както и голямата тема за електронното здравеопазване. Когато обаче Съветът обръща внимание на темата за миграцията, нека да спре с приказките - трябват действия!“, подчерта Ковачев. Българският евродепутат заяви, че връщането на незаконно пребиваващите и влезли в ЕС мигранти е приоритет. Според него голяма част от европейските граждани имат усещането, че Европейският съюз е неефективен и Съветът е призван да промени това.\r\n„Моят призив е за по-малко приказки и реални действия за повече сигурност“, заяви Ковачев.", "date": "2017.10.05", "title": "Евродепутатът Андрей Ковачев поиска приемане на България в Шенген"}
{"url": "http://www.focus-news.net/news/2017/10/05/2443141/montana-zadarzhani-sa-dvama-dushi-nanesli-poboy-na-59-godishen-mazh-ot-berkovitsa-i-shteti-po-avtomobila-mu.html", "text": "На 4 октомври 10.2017 г. в 18,43 ч. в Районно управление на МВР-Берковица е получен сигнал от 59-годишен мъж от града, който съобщил, че в района на ул. \"Николаевска” в Берковица неизвестни лица с физическа сила счупили странично огледало за обратно виждане на ползвания от него товарен автомобил \"Ивеко\" с монтанска регистрация, негова собственост. Това съобщиха от ОДМВР-Монтана. Причинената щета по автомобила била придружена с непристойни действия, изразяващи се в нанесени удари, отправени обиди и нецензурни квалификации спрямо водача. Впоследствие извършителите се оттеглили и напуснали местопроизшествието. На място е извършен оглед. На потърпевшия е издаден фиш за спешна медицинска помощ от ФСМП Берковица, като е получил травми и охлузвания в областта на лицето. По случая е образувано досъдебно производство. \r\nВ резутат на проведените незабавни оперативно-издирвателни мероприятия е установено, че съпричастни към престъплението са криминално проявените и осъждани К .Л. /49 г./ от гр. Берковица и А .Г. /37 г./ от с. Мездрея. Двамата са задържани за 24 часа. В хода на работата по случая и по данни на извършителите е установено, че действията им са били провокирани вследствие на предприета рискована маневра за изпреварване от страна на водача на товарния автомобил. Работата по изясняване и документиране на случая продължава.", "date": "2017.10.05", "title": "Монтана: Задържани са двама души, нанесли побой на 59-годишен мъж от Берковица и щети по автомобила му"}
{"url": "http://www.focus-news.net/news/2017/10/05/2443142/kmetat-na-smolyan-nikolay-melemov-dnes-poveche-ot-vsyakoga-balgarskiyat-uchitel-e-prizvan-da-otgovori-s-profesionalizam-i-novatorstvo-na-predizvikatelstvata-na-dinamichnoto-ni-nastoyashte.html", "text": "Днес повече от всякога българският учител  е призван да отговори с професионализъм и новаторство на предизвикателствата на динамичното ни настояще, казва в поздравителния адрес до педагогическите специалисти от общината кметът на Смолян Николай Мелемов по повод Международния ден на учителя, съобщиха от пресцентъра на Община Смолян. \r\nВ поздравителния адрес се посочва още:  \r\n\"Най-сърдечно Ви поздравявам по повод 5 октомври – Международен ден на учителя. Днес, повече от всякога, българският учител  е призван да обучава, възпитава и социализира. Да създава и надгражда нравствени добродетели. Мисия трудна, но благородна, посветена на най-голямото национално богатство – децата на  България!  Изразявам личната си признателност и уважение към Вас и достойния Ви труд. Желая Ви здраве и самочувствие, професионално удовлетворение и лично щастие!\".", "date": "2017.10.05", "title": "Кметът на Смолян Николай Мелемов: Днес повече от всякога българският учител  е призван да отговори с професионализъм и новаторство на предизвикателствата на динамичното ни настояще"}
{"url": "http://www.focus-news.net/news/2017/10/05/2443143/lokalno-makedoniya-harvatiya-otreche-tvardeniyata-za-iznos-na-orazhie-za-siriya-ot-teritoriyata-na-stranata.html", "text": "Ръководителят на Държавната агенция за надзор на производството и износа на оръжие и военно оборудване Ивица Нечич отхвърли твърденията, че от летище „Риека“ на хърватския остров Крък са превозвани оръжия и боеприпаси за Сирия, пише македонският вестник „Локално“.\r\nПо-рано тази седмица Балканската мрежа за журналистически разследвания публикува анализ, в който се твърди, че летището на хърватския остров е използвано за транспортиране на оръжия и боеприпаси за разкъсваната от граждански конфликт Сирия. Нечич обаче подчерта, че твърденията на журналистите не се основават на факт и „не са издържани“. \r\nСпоред Нечич става въпрос за „нормални сделки\", с оглед на факта, че през Хърватия преминават много международни коридори. \r\n„Уверявам ви, че стоките са транспортирани в съответствие с всички хърватски и международни закони, и въз основа на разрешения, до дестинации, където е позволено те да бъдат превозени“, категоричен бе Нечич.  \r\nТой подчерта, че през територията на Хърватия стоки превозват „не само американците, но и всички партньори от НАТО, и страни, които не са членки на Алианса\"..Тереза Герова", "date": "2017.10.05", "title": "„Локално“ (Македония): Хърватия отрече твърденията за износ на оръжие за Сирия от територията на страната"}
{"url": "http://www.focus-news.net/news/2017/10/05/2443144/montana-78-godishna-zhena-ot-grada-e-stanala-zhertva-na-telefonna-izmama-s-4-000-lv.html", "text": "На 4 октомври 2017 г. в 22,49 ч. в ОДМВР-Монтана е постъпил сигнал за измама от 78-годишна жена от Монтана, която съобщила, че същия ден около 16,30 ч. получила обаждане на стационарния си телефон от непознат, който се представил за главен следовател Георги Николов от полицията и поискал от нея съдействие за залавянето на телефонни измамници, като предаде всичките си спестявания. ова съобщиха от ОДМВР-Монтана. Жената поставила в плик сумата от 4 000 лв. и ги оставила пред дома си на тротоара на ул „Парта” в гр. Монтана. По-късно разбрала, че е измамена и се обадила в полицията. По случая е образувано досъдебно производство.", "date": "2017.10.05", "title": "Монтана: 78-годишна жена от  града е станала жертва на телефонна измама с 4 000 лв."}
{"url": "http://www.focus-news.net/news/2017/10/05/2443145/vidin-v-8-naseleni-mesta-v-oblastta-shte-bade-narusheno-vodopodavaneto-zaradi-avarii.html", "text": "В 8 населени места във Видинска област ще бъде нарушено водоподаването заради аварии, съобщиха за Радио „Фокус“ – Видин от ВиК-Видин. В квартал „Видбол“ в Дунавци отстраняването на авария по уличен водопровод ще продължи до 12.00 часа, в село Генерал Мариново също до 12 часа няма да има вода – до тогава ще продължат ремонтните дейности по уличен водопровод. В селата Тошевци и Долни Бошняк, Жеглица и Кошава до 14.00 часа ще продължат дейностите по отстраняване на аварии по водопроводната мрежа, до 16.00 часа без вода ще бъдат жителите на Делейна и Полетковци.\r\nАнна ЛОЗАНОВА", "date": "2017.10.05", "title": "Видин: В 8 населени места в областта ще бъде нарушено водоподаването заради аварии"}
{"url": "http://www.focus-news.net/news/2017/10/05/2443146/pernik-politsai-ot-ru-radomir-zaloviha-telefonen-izmamnik.html", "text": "Полицаи от РУ - Радомир заловиха телефонен измамник. Това съобщиха от пресцентъра на МВР. Работата по случай на телефонна измама полицаите от РУ - Радомир започнали през месец май тази година, след получен сигнал от 49-годишна жена от града. Тя разказала пред служителите на реда за мъж, който се обадил на домашния ѝ телефон, представил се за служител от криминална полиция и успял да я подведе по стандартната напоследък схема за провеждаща се акция за залавяне на телефонни измамници. Поискал жената да събере всички налични вкъщи пари и златни накити и да ги хвърли през терасата на жилещото си. Така потърпевшата метнала през балкона 650 лева и около 10 грама златни накити. \r\nСлед подаден сигнал в полицията, служители на РУ – Радомир започнали досъдебно производство. Съвместно с прокуратурата предприели действия по разследването и резултатът не закъснял. Като обвиняем за противоправното деяние е 30-годишният В. А. от Радомир. Той е криминално проявен, познат предимно с кражби. Изтърпявал е и ефективно наказание „лишаване от свобода“ за подобно деяние. Наложена му е мярка за неотклонение „подписка“ и работата продължава съвместно с Районна прокуратура – Радомир.", "date": "2017.10.05", "title": "Перник: Полицаи от РУ - Радомир заловиха телефонен измамник"}
{"url": "http://www.focus-news.net/news/2017/10/05/2443147/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ръководителят на Държавната агенция за надзор на производството и износа на оръжие и военно оборудване Ивица Нечич отхвърли твърденията, че от летище „Риека“ на хърватския остров Крък са превозвани оръжия и боеприпаси за Сирия, пише македонският вестник „Локално“.\r\nПо-рано тази седмица Балканската мрежа за журналистически разследвания публикува анализ, в който се твърди, че летището на хърватския остров е използвано за транспортиране на оръжия и боеприпаси за разкъсваната от граждански конфликт Сирия. Нечич обаче подчерта, че твърденията на журналистите не се основават на факт и „не са издържани“. \r\nСпоред Нечич става въпрос за „нормални сделки\", с оглед на факта, че през Хърватия преминават много международни коридори. \r\n„Уверявам ви, че стоките са транспортирани в съответствие с всички хърватски и международни закони, и въз основа на разрешения, до дестинации, където е позволено те да бъдат превозени“, категоричен бе Нечич.  \r\nТой подчерта, че през територията на Хърватия стоки превозват „не само американците, но и всички партньори от НАТО, и страни, които не са членки на Алианса\".\r\n*** Апелативният съд в Белград разпореди продължаване на първото производство за престъпления, извършени в Сребреница, което се води от сръбската съдебна система, съобщава вестник The Sarajevo Times.\r\nПроцесът срещу осем бивши членове на специалната полицейска единица на Министерството на вътрешните работи на Република Сръбска ще бъде продължен в Белград, след като апелативният съд анулира решението, с което обвинението се отхвърля като незаконно.\r\nОбвиняемите са уличени в организирането и участието в разстрелването на повече от 1,3 хил. бошняци – всичките цивилни граждани. Те са убити през юли 1995 г. в селскостопански склад в село Кравица, разположено близо до Сребреница.\r\nУбийствата в село Кравица са едно от кланетата, извършени от сръбските сили след падането на Сребреница през юли 1995 г., което доведе до смъртта на около осем хиляди бошняци.\r\n*** Представителите на въоръжените сили на Гърция свързват резкия ръст на турските нарушения на гръцкото въздушно пространство през последните два дни с военноморско учение на страната в Егейско море, пише  Ekathimerini.\r\nИзточници от министерството на отбраната на Гърция посочват, че рязкото увеличаване на турската дейност над Егейско море, особено в района на Додеканези е най-вероятно в отговор на годишните учения на гръцките въоръжени сили и гражданска защита, наречени „Парменион“, въпреки факта, че Атина и Анкара са се споразумели да се въздържат  военната активност, когато някоя от двете страни започне въоръжени маневри.\r\n„Вторник бе ден, особено пълен със събития. Отбелязани са 81 нарушения на гръцкото въздушно пространство, както и шест прихващания“, сочи гръцкото министерство.\r\n*** Външното министерство на Косово излезе с официално обяснение, в което обясни причините защо е решило да не кандидатства за членство в ЮНЕСКО и в други международни организации, предаде  Gazeta Express.\r\nСпоред министерството решението да не се кандидатства е било направено в координация с ЕС и със САЩ. „Министерството на външните работи иска да уведоми обществото относно членството на Косово в регионалните, континенталните и световните организации, а именно ООН и агенциите му, които остават приоритет за Косово“, пише в заявлението.\r\n„Косово е член на повече от 60 регионални, континентални и световни организации и всяка процедура за кандидатстване се прави при пълната и близка координация със съюзниците на Косово, а именно САЩ и ЕС“, пише още в заявлението. Според външното министерство „прагматичното отлагане на членството на Косово в Интерпол и в ЮНЕСКО е напълно подкрепено и координирано със САЩ. „МВнР поема ангажимент тези действия да допринесат за засилването на международните позиции на Косово“, сочи институцията.\r\n***", "date": "2017.10.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/05/2443148/evrodeputatat-emil-radev-v-ramkite-na-balgarskoto-predsedatelstvo-na-saveta-na-es-shte-se-vzemat-vazhni-resheniya-za-strukturata-na-evropeyskata-prokuratura.html", "text": "Дебат относно създаването на Европейска прокуратура беше проведен по време на пленарното заседание на Европейския парламент в Страсбург. Участие взе комисарят по правосъдие и защита на потребителите Вера Юрова. Това съобщиха от пресцентъра на ПП ГЕРБ – Варна. Българският евродепутат от ГЕРБ/ЕНП Емил Радев приветства създаването на прокуратурата след години опити за подобряване на сътрудничеството между държавите-членки и продължителния застой в преговорите.\r\nСпоред Радев европейските икономики и данъкоплатци заслужават по-добра защита на парите, които отделят за бюджета на ЕС. Той изтъкна, че в момента годишно се губят поне 50 млрд. евро ДДС поради трансгранични престъпления,  включително с европейски средства. „Европейските фондове трябва да допринасят към стимулиране на растежа,  създаване на работни места, увеличаване на кохезията между различните държави-членки, а не да облагодетелстват престъпници“, категоричен бе Емил Радев.\r\nБългарският евродепутат заяви, че новата прокуратура ще подобри сътрудничеството и обмена на информация относно разследването на редица престъпления, свързани с европейски средства – измами, корупция, пране на пари, тъй като й се гарантира независимост и й се предоставят нужните инструменти за разследване. В същото време тя ще осигури и високо ниво на спазване на процесуалните права в Европейския съюз.\r\nЕмил Радев подчерта, че Европейската прокуратура трябва да разполага с едни от най-добрите прокурори, ефективни вътрешни правила и адекватен бюджет. Той допълни, че тези въпроси ще бъдат обсъждани по време на българското председателство на Съвета на ЕС, така че прокуратурата да може да заработи напълно през 2020 г. Радев припомни, че България е един от най-ранните поддръжници на Европейска прокуратура. Той изрази надежда, че успешният старт на новата структура е приоритет за всички държави-членки, които участват в нея.", "date": "2017.10.05", "title": "Евродепутатът Емил Радев: В рамките на Българското председателство на Съвета на ЕС ще се вземат важни решения за структурата на Европейската прокуратура"}
{"url": "http://www.focus-news.net/news/2017/10/05/2443149/prof-todor-galunov-politolog-vapreki-che-referendumat-v-kataloniya-e-nezakonen-choveshkite-prava-tryabva-da-badat-postaveni-nad-pravnite-normi.html", "text": "Въпреки, че референдумът в Каталония е незаконен, човешките права трябва да бъдат поставени над правните норми. Това коментира пред Радио „Фокус“-Велико Търново политологът проф. Тодор Галунов. Той припомни, че испанската Конституция не признава легитимността на проведеното допитване за отделянето на областта Каталония като самостоятелна държава. Въпреки това проф. Галунов не изключи възможността за законови промени. \r\n„Струва ми се, че това е една слаба точка в политиката на испанското правителство. Насилието, което е факт, ще даде един специфичен ореол на лицата, които са пострадали, да се определят като политически герои. Това по-скоро ще допринесе за разделението на испанското общество“, коментира експертът. Той допълни, че ако евентуалната федерализация на проблема се окаже успешна, вероятно Испания ще закрепи своята цялост. „Ако проблемът се задълбочи, ще станем свидетели на нови подобни опити“, каза още политологът и припомни, че Европейската общност е създадена, за да осигури мирно развитие, свободно движение и общуване на хората, с право на установяване, а не да конфронтира отделните народи и етноси помежду си. Освен това той заяви също, че подобни деления не са прецедент в новата история на Стария континент и че управляващите в Испания трябва да приемат кризата и изключително внимателно да търсят изход от нея.\r\nЛуиза ТРАНЧЕВА", "date": "2017.10.05", "title": "Проф. Тодор Галунов, политолог: Въпреки, че референдумът в Каталония е незаконен, човешките права трябва да бъдат поставени над правните норми"}
{"url": "http://www.focus-news.net/news/2017/10/05/2443150/kyustendil-v-selo-barakovo-sa-otbelyazani-105-godini-ot-osvobozhdenieto-na-gorna-dzhumaya-i-pirinska-makedoniya.html", "text": "В село Бараково са отбелязани 105 години от Освобождението на Горна Джумая и Пиринска Македония. Това съобщи за Радио „Фокус” – Кюстендил кметът на село Бараково Стойчо Стойчев. По думите му пред паметната плоча, посветена на Освобождението, е издигнато националното знаме на Република България, представена е и кратка поетична програма от деца от селото. В черквата „Света Богородица” е извършена служба, след което и водосвет за здраве. „Село Бараково е първото, освободено на датата 5 октомври. От Бараково тръгва освободителните действия”, каза Стойчо Стойчев. \r\nНа 5 октомври 1912 година, в 05.00 часа на разсъмване, над Рилското дере при село Бараково проехтяват първите 5 оръдейни залпа на трета бригада на 7 Рилска дивизия, командвана от генерал Георги Тодоров. Войниците безпрепятствено преминават моста на река Рилска, която до този момент е очертавала границата между Турция и България.\r\nСтойчо Стоев каза още, че има идея в Бараково да бъде създаден музей, посветен на Освобождението. По думите му в близост до моста над река Рилска, който до преди 105 години е бил граница между България и Османската империя, има частна сграда, която може да бъде откупена и в нея да се създаде музейна сбирка. „В моя кабинет имам снимка от 1912 година, която е запечатала моста над реката. В единия му край стои на пост български войник, а в другия – турски. Нашата идея е в музея да бъдат поставени восъчни фигури, които да пресъздадат този момент. Освен това трябва да съберем и всичко написано до момента в книги, като факти и разкази”, каза Стойчо Стойчев. По думите му намиращата се до моста черква в селото е представлявала турски конак, но след това той е преустроен и е изграден като православен храм.\r\nВенцеслав ИЛЧЕВ", "date": "2017.10.05", "title": "Кюстендил: В село Бараково са отбелязани 105 години от Освобождението на Горна Джумая и Пиринска Македония"}
{"url": "http://www.focus-news.net/news/2017/10/05/2443151/a1-on-makedoniya-v-solun-se-provezhda-sreshta-kodzias-dimitrov.html", "text": "Министрите на външните работи на Македония и Гърция – Никола Димотров и Никос Кодзиас, провеждат двустранна среща в рамките на четиристранните преговори в Солун, в които участват първите дипломати на София и Тирана, предава скопският телевизионен канал A1 On.\r\nВ македонската делегация са още министърът на вътрешните работи Оливер Спасовски и министърът на икономиката Крешник Бектеши.\r\nСрещата бе открита в четвъртък сутринта от Кодзиас, който обяви, че ще бъдат обсъдени въпроси, свързани със сигурността, укрепването на сътрудничеството в тази област в контекста на новите предизвикателства, пред които е изправен регионът, засилване на трансграничното сътрудничество, както и теми, засягащи енергетиката, т.е. възможността за нови проекти в тази област.\r\n- Балканите са регион, който обещава много по отношение на развитието на енергетиката, по отношение на изграждането на газопроводи и други проекти, поради което е необходимо засилване на сътрудничеството между страните от региона, а преди всичко на четирите, които участват днес на срещата в Солун - Македония, Гърция, България и Албания“, подчерта Кодзиас.Тереза Герова", "date": "2017.10.05", "title": "A1 On (Македония): В Солун се провежда среща Кодзиас-Димитров"}
{"url": "http://www.focus-news.net/news/2017/10/05/2443152/tsvetan-tsvetanov-ot-imeto-na-pg-na-gerb-se-izvinyavam-za-nyakoi-ot-lichnite-napadki-kam-prezidenta.html", "text": "От името на ПГ на ГЕРБ искам да се извиня за някои от личните нападки, които бяха направени към президента. Това каза председателят на ПГ на ГЕРБ Цветан Цветанов по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „Не трябва да допускаме от парламентарната трибуна да се говори за лични теми, свързани с личния живот на президента“, заяви той. Във връзка с дебата за доклада на Временната комисия за изтребителите Цветан Цветанов коментира: „Когато се взимат важните политически решения трябва да бъдем истински и надежден партньор на НАТО. Оборудването трябва да отговаря на стандартите на НАТО“. „Убеден съм, че правилните решения ще вземем ние народните представители, след всичко, което свършиха колегите в комисията“, посочи той. „Молбата ми е - нека да бъдем принципни, да не провокираме напрежението, което създава лош имидж на Народното събрание, призвани сме да защитаваме обществения интерес“, се обърна той към БСП. \r\nБиляна ИВАНОВА", "date": "2017.10.05", "title": "Цветан Цветанов: От името на ПГ на ГЕРБ се извинявам за някои от личните нападки към президента"}
{"url": "http://www.focus-news.net/news/2017/10/05/2443153/zhelyo-boychev-bsp-poslednite-dni-v-tsentralata-na-bsp-poluchihme-nad-70-signala-ot-tsyalata-strana-za-grubi-narusheniya-i-shurobadzhanashtina.html", "text": "Последните дни в централата на БСП получихме над 70 сигнала от цялата страна за груби нарушения и шуробаджанащина. Това каза заместник-председателят на ПГ на „БСП за България“ Жельо Бойчев по време на брифинг в Народното събрание, предаде репортер на Агенция „Фокус\". Бойчев уточни, че сигналите са и за кадруване, разпределяне на общински средства и обществени поръчки. „Даваме тази пресконференция днес провокирани от призива на г-н Борисов, който каза, че искат да бъдат изяснени всички подобни случаи“, каза Жельо Бойчев. \r\nДеница КИТАНОВА", "date": "2017.10.05", "title": "Жельо Бойчев, БСП: Последните дни в централата на БСП получихме над 70 сигнала от цялата страна за груби нарушения и шуробаджанащина"}
{"url": "http://www.focus-news.net/news/2017/10/05/2443154/georgi-ikonomov-kmet-na-bansko-banskalii-mnogo-obichat-svoya-grad-i-svoyata-istoriya-silno-tachat-geroite-dali-zhivota-si-v-imeto-na-svobodata.html", "text": "Банскалии много обичат своя град и своята история, силно тачат своите близки, роднини – баби, дядовци и всички герои, които са живеели преди тях, и които са дали живота си в името на свободата. Това каза в интервю за Радио „Фокус“ – Пирин кметът на Банско Георги Икономов по повод 105-годишнина от освобождението на Банско. По думите му всички тези неща се помнят и се предават от поколение на поколение. „Гледайки спектакъла на самодейците и препълнената сцена от деца, облечени в народни носии, до възрастни жени на по 70, 80, 90 години, то със сигурност мога да кажа, че в Банско не е трудно да се спазват традициите. Затова и един от девизите на Банско е „Традиции и модерност“, тоест - нашият град и общината са съчетание от традиции и модерност. Това не е само девиз за нас, а и е истина, защото както се развиваме динамично в момента, с навлизането на модерна ски зона, модерни и лъскави хотели, в същото време в своето сърце Банско остава такъв, какъвто е бил през вековете“, заяви още Георги Икономов.\r\nСпоред него е радостно, че всичко това се случва не само наяве, но и в душите и сърцата на хората, в техния живот. „Лично аз съм спокоен, че традициите в Банско ще продължат да се спазват“, посочи кметът на Банско Георги Икономов. По повод празника на Банско кметът пожела на всички банскалии да не забравят тези, които без да се поколебаят са обличали четническите униформи и са влизали в сражение, за да си извоюват най-скъпото – свободата и правото на свободен живот.\r\n„Благодарение на тези хора днес, ние сме тук, затова не трябва никога да ги посрамваме с действията си и с начина си на живот. Напротив. Трябва да се стремим и да живеем по начин, по който ще съхраним Банско такъв, какъвто е бил в миналото, с каквато известност е бил едно време – процъфтяващо и свободно средище на култура и духовност. Наш дълг е да пренесем всичко това в нашето съвремие. Трябва да работим и учим нашите деца, за да не посрамваме нашите деди“, подчерта Георги Икономов.\r\nЛивия НИНОВА", "date": "2017.10.05", "title": "Георги Икономов, кмет на Банско: Банскалии много обичат своя град и своята история, силно тачат героите, дали живота си в името на свободата"}
{"url": "http://www.focus-news.net/news/2017/10/05/2443155/razgrad-probata-za-antraks-na-45-godishniya-mazh-ot-s-trapishte-e-polozhitelna.html", "text": "Пробата за антракс на 45-годишния мъж от разградското село Трапище е положителна. Това съобщи за Агенция „Фокус“ д-р Рени Кирякова от Регионална здравна инспекция – Разград. По думите й официален резултат от пробите е получен на 4 октомври от Националния център за заразни и паразитни болести. „Още при първите съмнения за антракс мъжът е приет в инфекциозното отделение на МБАЛ „Св. Иван Рилски – Разград”. \"Той е добре, в момента се провежда адекватна терапия с венозен антибиотик. Спрямо хората, с които е бил в контакт, също са предприети нужните мерки – поставени са под медицинско наблюдение и им се провежда профилактика с пеницилинов препарат“, каза още д-р Кирякова.\r\nЦветилена СИМЕОНОВА", "date": "2017.10.05", "title": "Разград: Пробата за антракс на 45-годишния мъж от с. Трапище е положителна"}
{"url": "http://www.focus-news.net/news/2017/10/05/2443156/dragomir-stoynev-bsp-tsvetan-tsvetanov-se-opita-da-vnushi-che-sme-vzeli-reshenie-za-proekta-za-nov-iztrebitel-za-da-udovletvorim-interesite-na-opredelena-firma.html", "text": "Г-н председател на НС, не прекъснахте Цветан Цветанов, който се опита да внуши, че сме взели решение, за да удовлетворим интересите на определена фирма. Това каза зам.-председателят на ПГ на БСП Драгомир Стойнев по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „През цялото време внушавате, че НС е последната инстанция, която може да оказва влияние върху търговски сделки и да бъде лобист за определена фирма“, обърна се той към Цветан Цветанов. „Ние се противопоставяме на това. Нека всички да имат равен шанс“, посочи Драгомир Стойнев. „Маските паднаха. Всичкия този цирк е, за да закупи България Ф16“, заяви депутатът от БСП. \r\nВ отговор Цветан Цветанов заяви: „Никъде в изказването ми не казах коя фирма трябва да спечели“. „Не ми вменявайте думи, които не съм споменал. Само изложих фактите“, каза още той. \r\nБиляна ИВАНОВА", "date": "2017.10.05", "title": "Драгомир Стойнев, БСП: Цветан Цветанов се опита да внуши, че сме взели решение за проекта за нов изтребител, за да удовлетворим интересите на определена фирма"}
{"url": "http://www.focus-news.net/news/2017/10/05/2443157/kristina-sidorova-bsp-v-gabrovo-modelat-batko-i-bratko-e-v-sila-ot-nyakolko-godini.html", "text": "В Габрово моделът „батко и братко“ е в сила от няколко години. Това каза депутатът от Габрово от  ПГ на „БСП за България“ Кристина Сидорова по време на брифинг в Народното събрание, предаде репортер на Агенция „Фокус“. Сидорова показа схема, която илюстрира назначения на брата на Томислав Дончев - Момчил Дончев. По думите й Момчил Дончев е назначен за управител на общинско звено „Озеленяване“. Сидорова посочи, че той е назначен без конкурс и без критерии. „Братът на Цветомир Михов от ГЕРБ от година и половина не работи в габровската болница, но не му пречи да бъде част от Съвета на директорите. Кръстниците на кмета на Габрово Таня Христова са председател на ОИК и РИК в Габрово, а съпругът й е юрисконсулт на Здравната каса“, коментира тя. Сидорова посочи, че сестрата на заместник-кметът на Община Габрово е началник отдел в звено „Проекти и икономическо развитие“. „Следващата връзка - същият Цветомир Михов, който е областен координатор на ГЕРБ. Неговата фирма изпълнява всички поръчки. Съученичка на жена му е назначена за областен управител на Габрово, а нейният съпруг е директор на ОДМВР – Габрово. Свекърът на областната управителка е общински съветник от ГЕРБ“, каза тя. Сидорова обърна внимание, че общински съветници от ГЕРБ също заемат определени длъжности.\r\nДеница КИТАНОВА", "date": "2017.10.05", "title": "Кристина Сидорова, БСП: В Габрово моделът „батко и братко“ е в сила от няколко години"}
{"url": "http://www.focus-news.net/news/2017/10/05/2443158/plovdiv-oshte-17-nezakonni-postroyki-v-kv-loznitsa-v-asenovgrad-shte-badat-premahnati.html", "text": "Още 17 незаконни постройки в кв. „Лозница“ в Асеновград ще бъдат премахнати. Това каза за Радио „Фокус“ – Пловдив инж. Атанас Тошев, директор на дирекция „Строителство, благоустройство, строителен контрол и екология” към Община Асеновград. По думите му до края на седмицата предстои връчването на 17-те заповеди за констатирано незаконно строителство на собствениците, като те ще бъдат подканени доброволно да премахнат нерегламентираните постройки. \r\n„Това е рутинна дейност, която извършваме от края на месец юни. Периодично се влиза в ромската махала в кв. „Лозница“, по-конкретно в частта, която е извън регулацията на града, а именно местността „Лаково“. Там тече процес по описване на незаконните постройки. Съставят се констативни актове с последващи заповеди за премахване. Самите постройки в местността „Лаково“ са издигнати върху частни и общински имоти“, обясни инж. Атанас Тошев. Той посочи, че към днешна дата няма планувано събаряне на незаконни постройки, но през следващите няколко дни продължава описването и съставянето на актове, както и връчването на изготвените заповеди за премахването им.\r\n„От края на месец юни до момента са връчени 65 акта за незаконно строителство в кв. „Лозница“ в Асеновград. Съборените досега постройки са 36. По-голямата част от тях са премахнати принудително, а останалите са съборени доброволно от собствениците им“, каза още инж. Атанас Тошев.\r\nТони МИХАЙЛОВ", "date": "2017.10.05", "title": "Пловдив: Още 17 незаконни постройки в кв. „Лозница“ в Асеновград ще бъдат премахнати"}
{"url": "http://www.focus-news.net/news/2017/10/05/2443159/parlamentat-prie-finalniya-doklad-za-rabotata-na-vremennata-komisiya-za-prouchvane-na-protsedurata-za-nov-boen-samolet.html", "text": "Народните представители приеха финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „За“ доклада гласуваха 126 народни представители, „против“ бяха 59, четирима се въздържаха. \r\nВ доклада комисията предлага частично рестартиране на процедурата за нов изтребител, като Министерството на отбраната трябва да реши на какъв етап да бъде върнат проектът. Според комисията много от проблемите, свързани с реализацията на проекта произтичат от неясноти в Концепцията за изграждане на отбранителната способност. Промяната на финансовата рамка от 700 млн. лева на 1.5 млрд. лева е налагала актуализация на концепцията, която не е била направена. Не е даден категоричен отговор на въпроса е какъв тип да бъде самолетът - многоцелеви или само за въздушно патрулиране. Комисията констатира, че в голям период от изпълнението си проектът се реализира при нормативен вакуум и липса на ясни регламентирани правила. Начинът на практическото прилагане на проектното управление на МО води до размиване на отговорностите, правомощията, дейностите и сроковете.\r\nКомисията констатира, че при актуализацията на Методиката за оценка през 2016 година се създават условия за необосновано отстраняване на една от офертите. От оставащите две оферти, едната е практически неконкурентноспособна. Комисията не е намерила разумни основания за промяната на методиката. Установено е, че в края на февруари е направена оферта за нов самолет, която се е включвала в утвърдената финансова рамка. Според комисията буди недоумение аргументът, че офертата не е разгледана, защото не е включвала въоръжението на самолета. При положение, че и офертите на други кандидати са без въоръжение. Комисията констатира, че липсата на политическо ръководство, правила, контрол на процеса и промяната в методиката водят до отпадане на една от офертите и сериозни съмнения за ефективността на изразходването на публични средства.\r\nКомисията беше създадена на 28 юни по предложение на ГЕРБ. На заседанията й бяха изслушани всички министри на отбраната за периода от 2010 до 2017 година, с изключение на служебния министър Стефан Янев. \r\nБиляна ИВАНОВА", "date": "2017.10.05", "title": "Парламентът прие финалния доклад за работата на Временната комисия за проучване на процедурата за нов боен самолет"}
{"url": "http://www.focus-news.net/news/2017/10/05/2443160/moldpress-moldovski-i-balgarski-ofitsialni-predstaviteli-obsadiha-dvustrannoto-satrudnichestvo.html", "text": "Развитието на двустранните отношения и възможностите за укрепване на партньорските връзки между Молдова и България бяха основните теми на дискусия по време на среща между премиера на Молдова Павел Филип и вицепрезидента на България Илияна Йотова, предава информационната агенция Moldpress.\r\nУчастниците в преговорите са обменили мнения по текущите въпроси от дневния ред в отношения между Кишинев и София, акцентирайки върху възможностите за разширяване на сътрудничеството в областите от общ интерес. В тази връзка молдовският министър-председател е приветствал решението на българската страна да открие консулство в Тараклия, което ще даде тласък на двустранните отношения.\r\nСъщевременно Павел Филип е изказал благодарности за подкрепата, която България оказва на Молдова по пътя й към европейско членство. \r\n„Имаме нужда от такива приятели като България в ЕС, страни, които вече са изминали пътя на европейската интеграция и разбират много добре какво се случва с нас. Нямаме нужда от похвала, а от оценка\", е подчертал молдовският министър-председател.\r\nПремиерът е отбелязал, че Молдова се нуждае от подкрепа за изпълнението на програмата за реформи, която ще промени живота на гражданите и ще направи необратим пътят на европейската интеграция на страната.Тереза Герова", "date": "2017.10.05", "title": "Moldpress: Молдовски и български официални представители обсъдиха двустранното сътрудничество"}
{"url": "http://www.focus-news.net/news/2017/10/05/2443161/georgi-pitov-istorik-bansko-se-vklyuchva-mnogo-aktivno-v-balkanskata-voyna-okolo-130-dushi-uchastvat-v-makedono-odrinskoto-opalchenie.html", "text": "Банско се включва много активно в Балканската война. Това каза за Радио „Фокус“ – Пирин Георги Питов, историк и уредник в Музеен комплекс – Банско. По думите му още при обявяването на войната на 5 октомври 1912 година около 130 души от района се включват в Македоно-одринското опълчение.\r\n„На самият 5 октомври, непосредствено след обявяването на Балканската война, Банско се самоосвобождава с помощта три чети под ръководството на големия български поет Пейо Яворов, Христо Чернопеев и Йонко Вапцаров, който е баща на Никола Вапцаров. Без да чакат редовните български части на Стилян Ковачев, четите превземат Банско. Тогава самият Яворов произнася прочутата си реч, в която казва: „Братя, хвърляте фесовете. От днес, вие сте свободни българи!“. Тази фраза е изписана и на плоча в двора на църквата в Банско. След това Банско се обявява за околийски център, а първият кмет е Асен Тодев, а членове на комисията са Лазар Гълъбов и Марко Ковачев. Така, че Банско може би е първият град, който се освобождава непосредствено след обявяването на Балканската война“, каза още Георги Питов.\r\nДруг интересен факт е, че войводите и техните чети продължават своите действия, с които освобождават Неврокоп, днес - Гоце Делчев, и Драма, но най-интересното е, че Яворов, Чернопеев и Вапцаров освобождават и град Кавала, който е 50-хиляден и със значително присъствие на турски части.\r\n„Това се случва без да пукне нито една пушка. Тримата се представят пред каймаканина, че са представители на Българската армия и го предупреждават, че идва много голяма военна част от България и е по-добре да се предаде, за да няма жертви и разрушения. Каймаканина много се стряска от чутото и затова решава да предаде град Кавала без да е пукнала нито една пушка. Тази информация в момента никъде не я пише в гръцките учебници, но ние е важно да я казваме, защото освобождението на град Кавала е една много голяма заслуга на нашие чети“, посочи Питов. Той отбеляза, че към днешна дата банскалии знаят достатъчно за датата 5 октомври, защото много се интересуват от историята на града.\r\n„Така например, има няколко сдружения, които непрекъснато издават книги за историята на града и общината. В училищата също има много добри учители, които разказват историята на града на децата. А иначе, датата 5 октомври и освобождението на града всяка година го честваме много тържествено. Тази година не прави изключение. Програмата на общината е много богата, ние, в музея, също сме предвидили редица мероприятия, едно от които е представяне на изложба, свързана с Балканската война. Така че, категорично мога да кажа, че банскалии познават и обичат своята история“, заяви историкът. Той подчерта, че най-важното нещо, което трябва да направят банскалии днес, е да се чувстват горди и щастливи българи. \r\n„Въпреки че България не успява да осъществи до край своя идеал за обединението на всички българи, тя показва на цяла Европа какъв силен народ сме и сега вече, в рамките на Европейския съюз, с други средства, с други цели, ние може да постигнем този наш национален идеал“, обясни Георги Питов.\r\nЛивия НИНОВА", "date": "2017.10.05", "title": "Георги Питов, историк: Банско се включва много активно в Балканската война, около 130 души участват в Македоно-одринското опълчение"}
{"url": "http://www.focus-news.net/news/2017/10/05/2443162/zhelyo-boychev-bsp-otkakto-zapochnahme-kampaniyata-sreshtu-shurobadzhanashtinata-na-gerb-chlenove-i-simpatizanti-na-bsp-sa-podlozheni-na-natisk-i-zaplahi.html", "text": "Откакто започнахме кампанията срещу шуробаджанащината на ГЕРБ - членове и симпатизанти на БСП са подложени на натиск и заплахи. Това каза заместник-председателят на ПГ на „БСП за България“ Жельо Бойчев по време на брифинг в Народното събрание, предаде репортер на Агенция „Фокус“. По думите на Бойчев в Община Габрово управлява фамилия, която прилича по-скоро на италианска. „Има нещо, което е много притеснително. Откакто започнахме тази кампания членове и симпатизанти на партията, които подават тези сигнали са подложени на груб натиск и на заплахи“, коментира заместник-председателят на ПГ на „БСП за България. Бойчев изрази надежда премиерът Борисов да реагира и по този въпрос и ясно да покаже дали ще има върховенство на закона в страната, ще има ли правила, които ще важат за всички.\r\nПопитан дали от ГЕРБ бламират своя лидер и министър-председател на България Бойко Борисов, Бойчев отговори: „Вчера бяхме свидетели на бунт на партията срещу нейния ръководител Бойко Борисов. Ясно стана, че това е кула карти, когато като махнеш една цялата ще падне“, каза Бойчев. Той заяви, че очаква този модел, съвкупно и заедно да се пази, но и така да си тръгне. Той подчерта, че БСП ще се противопостави на опита на ГЕРБ да се срасне с българската държава и ще застанат зад всеки, който подава сигнали. \r\nНа въпрос дали искат от Бойко Борисов оставката на Томислав Дончев, Жельо Бойчев заяви, че премиерът е поискал да бъдат изяснени подобни случаи в страната. „Ние показахме каква е картината в още един български град. Може би тази роднино-семейна идилия, която се е заформила е в основата на тези добри изборни резултати, които ни се отчитат непрекъснато. Големият въпрос е какво ще направи оттук нататък ГЕРБ и как ще се разграничи от този феодален стил и метод на управление“, коментира Бойчев. Депутатът заяви, че от БСП изнасят фактите и искат политическа реакция от ГЕРБ. „В дадения случай Томислав Дончев не ги е назначавал, но счита ли той, че е нормално роднините му да бъдат назначени там“, допълни Бойчев.\r\nДеница КИТАНОВА", "date": "2017.10.05", "title": "Жельо Бойчев, БСП: Откакто започнахме кампанията срещу шуробаджанащината на ГЕРБ - членове и симпатизанти на БСП са подложени на натиск и заплахи"}
{"url": "http://www.focus-news.net/news/2017/10/05/2443163/burgas-po-iskane-na-rayonnata-prokuratura-e-zadarzhan-pod-strazha-mazh-zaplashil-i-prinudil-dve-nepalnoletni-momcheta-da-mu-dadat-pari.html", "text": "По искане на Районна прокуратура – Бургас съдът задържа под стража Ивайло Ч. (на 29 г. от град Бургас). Това съобщиха от пресцентъра на Районна прокуратура - Бургас. Той е обвинен за това, че на 31 август 2017 г. в гр. Бургас, ж.к. „Месен Рудник“ в парк „Сън сити“, принудил непълнолетно момче да му даде пари, като употребил за това заплашване. Ивайло Ч. е обвинен и за това, че на горепосоченото място и време  е принудил друго непълнолетно момче да зареди сметката на мобилния телефон на обвиняемия с парична сума, като употребил заплашване.\r\nСпоред прокурора е налице обосновано предположение за това, че Ивайло Ч. е извършил престъплението, в което е обвинен. Представителят на държавното обвинение е категоричен, че обвиняемият може да извърши друго престъпление или да се укрие. Ивайло Ч. е многократно осъждан, като последното от тях датира от 17 януари 2017 г., когато му е наложено условно наказание. В изпитателния срок на това осъждане Ивайло Ч. е извършил престъпното деяние, за което е обвинен.\r\nСъдът прие мотивите на прокурора и задържа под стража Ивайло Ч.\r\nОпределението на Районен съд – Бургас може да бъде обжалвано пред Окръжния съд в града.", "date": "2017.10.05", "title": "Бургас: По искане на Районната прокуратура е задържан под стража мъж, заплашил и принудил две непълнолетни момчета да му дадат пари"}
{"url": "http://www.focus-news.net/news/2017/10/05/2443164/ep-blokira-zakonodatelstvo-koeto-mozhe-potentsialno-da-navredi-na-zdraveto-na-evropeyskite-grazhdani.html", "text": "В сряда ЕП блокира предложение на Комисията, което щеше да въведе изключение за някои химикали, съдържащи се в пестициди, от това да бъдат определяни като ендокринни дисруптори, се казва в съобщение от пресслужбата на ЕП. \r\nЕвродепутатите смятат, че Комисията е превишила мандата си, като е предложила някои вещества, които всъщност са предвидени да атакуват ендокринната система на организма, например при вредители, да бъдат изключени от критериите за идентифициране на ендокринни дисруптори. \r\nСледващи стъпки \r\nВъзражението, предложено от евродепутатите Юте Гутеланд и Бас Ейкхаут, беше прието с 389 гласа „за“ срещу 235 „против“, 70 „въздържал се“, което представлява необходимото абсолютно мнозинство за блокиране на предложението. Сега Европейската комисия ще трябва да изготви нов проект за законодателство, в който да вземе предвид коментарите на Парламента. \r\nЗаконодателството на ЕС изисква пестицидните и биоцидните вещества да нямат свойства, нарушаващи функциите на ендокринната система на други организми, освен на тези, за които те са предвидени. За да се приложи това законодателство, Европейският съюз има нужда от списък с научни критерии за идентифициране на ендокринни дирсуптори. \r\nБлокираното предложение на Комисията се отнася за научните критерии за определяне свойствата на химическите вещества, нарушаващи функциите на ендокринната система. Определянето на тези критерии е първа стъпка към приемането на мерки за намаляване на количеството на тези вещества и защитата на здравето на хората от тях. \r\nПрез декември 2015 г. Съдът на Европейския съюз постанови, че Европейската комисия е нарушила правото на ЕС, като не е публикувала критериите за определяне на веществата със свойства, нарушаващи функциите на ендокринната система. Тя трябваше да направи това до края на 2013 г. Евродепутатите многократно призоваваха ЕС да изготви законодателство за тези вещества. \r\nПроучване на Програмата за околната среда на ООН и Световната здравна организация определи веществата, нарушаващи функциите на ендокринната система, за „глобална заплаха“, позовавайки се също така на нарастващата тенденция при множество заболявания, свързани с нарушение на ендокринната система при хората и дивите животни. Наблюдават се също така и доказателства за негативни репродуктивни последици (безплодие, различни видове рак, деформации), които могат да се отразят и на функциите на щитовидната жлеза, на мозъчните функции, метаболизма, инсулина, глюкозната хомеостаза и затлъстяването.", "date": "2017.10.05", "title": "ЕП блокира законодателство, което може потенциално да навреди на здравето на европейските граждани"}
{"url": "http://www.focus-news.net/news/2017/10/05/2443165/stoyan-mirchev-bsp-zaradi-razkrita-shema-v-silistra-obshtinski-savetnik-ot-gerb-se-e-obadil-na-lidera-na-bsp-v-oblastta-s-dumite-do-dva-mesetsa-shte-te-zatriya-bokluk-takav.html", "text": "Заради разкрита схема в Силистра общински съветник от ГЕРБ се е обадил на лидера на БСП в общината с думите: „До два месеца ще те затрия, боклук такъв“. Това каза народният представител от ПГ на „БСП за България“ Стоян Мирчев по време на брифинг в Народното събрание, предаде репортер на Агенция „Фокус“. Мирчев поясни, че вчера по национална телевизия е разкрил схема на шуробаджанащина в община Силистра, председателят на Областния съвет на БСП – Силистра е бил заплашван от ГЕРБ. Мирчев  поясни, че става въпрос за общинския съветник Ганчо Маринов, назначил сина си в община Силистра и снаха си като служител на общинска фирма. По думите му той се е обадил и буквално е казал на председателя на БСП – Силистра: \"До два месеца ще те затрия, боклук такъв\". „Председателят на общинският съвет Мария Димитрова също се е обадила на нашия председател г-н Кирилов и също го заплашила по телефона. Тя е назначила мъжа си за обществен възпитател в община Силистра. Няма да изброявам другите хора“, каза Мирчев. \r\n\"Хората в Силистра не могат да търпят  мафиотския кръг там  - г-н Борисов отстранете тези мафиоти\", заяви Мирчев.\r\nСпоред него случващото се в Силистра е лицето на една мафия, която със сила се опитва да прикрие своите следи. „Това е един октопод, който усвоява обществените средства и потъпква всички закони в Община Силистра. Имаме същата ситуация с кметицата в община Алфатар. Обръщам се към г-н Борисов: Хората в Силистра вече не могат да търпят този мафиотски кръг, моля ви се вземете решения. Има достатъчно документи за тези обвързаности“, заяви Мирчев. Той призова да отстрани тези мафиоти. \r\nДеница КИТАНОВА", "date": "2017.10.05", "title": "Стоян Мирчев, БСП: Заради разкрита схема в Силистра общински съветник от ГЕРБ се е обадил на лидера на БСП в областта с думите: „До два месеца ще те затрия, боклук такъв“"}
{"url": "http://www.focus-news.net/news/2017/10/05/2443166/aleksandar-grebenarov-makedonski-nauchen-institut-golyama-chast-ot-uchastnitsite-v-balkanskata-voyna-sa-znaeli-che-shte-zaginat-no-vapreki-tova-se-boryat-geroyski-za-svobodata.html", "text": "Голяма част от участниците в Балканската войната са знаели, че ще загинат, но въпреки това се борят мъжки и геройски за свободата на Отечеството. Това каза в интервю за Радио „Фокус“ – Пирин доц. д-р Александър Гребенаров, историк и председател на Македонския научен институт. Той обясни, че винаги е гледал на тази война със смесени чувства. „Героичните победи на нашите предци трябва да бъдат на почит, също така не трябва да забравяме, че през 1912 година хиляди наши предци отвъд океана пристигат в страната ни, за да се включат в бойните действия. Важно е да помним и да не забравяме, че в Македоно-одринското опълчение, в което влизат над 15 000 души от Македония и Тракия, пък и българската войска – това са 600 000 души, а днес не може да си представим, че може да имаме над половин милион армия, та тяхното участие във войната, битките, които водят, и условията, в които са поставени, би следвало да бъдат повод за гордост“, каза още доц. д-р Гребенаров.\r\nПо думите му днешните историци добре разбират събитията от 1912 година. „По време на различните форуми и конференции, които провеждаме през годините обаче стана ясно, че има още много факти, документи и извори, които чакат да бъдат „погледнати“ от историците. Така например преди няколко години проведохме една научна конференция, на която участваха историци от различни страни, които чрез извори от своите страни и чуждестранни източници, привлякоха погледа на обществеността“, допълни доц. д-р Гребенаров.\r\nСпоред него все още има много неща, които могат да бъдат научени по отношение на Балканската война. „Ние, историците, особено много се надяваме нашите политици и дипломати да четат нашите творения, защото научните ни трудове са освен с поглед към миналото и с поглед към настоящето и бъдещето. Ще Ви дам няколко примера, които са забележителни, във връзка с това как не трябва да се управлява – по време на втората Балканска война, или така наречената Междусъюзническа война, точно когато се сключва договора в Лондон, България започва да прави няколко смени в управляващия елит, правителството“, отбеляза доц. д-р Гребенаров. Когато започва самата Междусъюзническа война на 16 юни 1913 година, новият министър-председател Стоян Данев в същия ден си дава оставката, защото не е бил информиран, че България влиза във война срещу Гърция и Сърбия. В рамките на 10 дни той 3 пъти си дава оставката, по време на войната. „Сами разбирате, че когато има военни действия и се случват важни стратегически неща, вътре, в политическата сфера, не е добре да ври и кипи, защото се получава така, че никой не знае кой и за какво дава заповеди. И още един пример – когато в Букурещ заседават, отново по време на Междусъюзническа война, представителите на Балканските сили, за да решат какво да правят с България, то по това време самите български войски обкръжават гръцките части в Кресненското дефиле“, уточни доц. д-р Александър Гребенаров.\r\nПо думите му точно там преди 105 години гръцката армия е щяла да бъде разоръжена, бита, но от Букурещ идва вест да се престане с обкръжението и българските войски да се разотиват, защото вече щяло да се подписва договор. „Тоест, липсата на координация между военни, дипломати и политици изиграва много лоша шега за нас и всъщност голяма част от трагедията, която настъпва за България след Балканските войни, е в следствие именно на тази неумело водена политика и липсата на какъвто и да е било синхрон. Разбира се и самият главнокомандващ – монархът цар Фердинанд с редица свои действия допринася това нещастие да се случи след 1913 година“, добави Гребенаров.\r\nЛивия НИНОВА", "date": "2017.10.05", "title": "Александър Гребенаров, Македонски научен институт: Голяма част от участниците в Балканската война са знаели, че ще загинат, но въпреки това се борят геройски за свободата"}
{"url": "http://www.focus-news.net/news/2017/10/05/2443167/zam-ministar-irena-georgieva-plovdiv-pravi-mnogo-za-utvarzhdavaneto-na-balgariya-kato-tselogodishna-turisticheska-destinatsiya.html", "text": "Пловдив прави много за утвърждаването на България като целогодишна туристическа дестинация – дестинация на четири сезона. Това каза пред журналисти заместник-министърът на туризма Ирена Георгиева, която гостува в града за откриването на Деветата международна среща за туризъм, предаде репортер на Радио „Фокус”-Пловдив. „Устойчивият туризъм чрез култура и отдих, каквато е и темата на тази конференция, е в контекста на годината на устойчивия туризъм, така, както я обяви Световната организация по туризъм”, посочи Георгиева. \r\nПо думите й именно това е бъдещето – да се съчетават масовите форми на туризъм със специализираните, и Пловдив е доказателство и един от градовете, в които това много добре се случва. Зам.-министърът посочи за пример кулинарните, винените маршрути и културата. „Всичко това допълва и надгражда масовия туризъм, с който поне на този етап България е по-известна на света”, добави Георгиева. Тя заяви, че цифрите също показват, че Пловдив се справя добре, като за първите 8 месеца на годината резултатите сочат устойчив растеж спрямо миналата година - в Пловдив са посрещнати с 15% повече чужденци, нощувките са с 16% увеличени в сравнение с 2016 г. \r\nСпоред Ирена Георгиева възможностите на града в последните години все по-пълно се реализират, а във връзка с предстоящата 2019 година, кохато градът ще бъде Европейска столица на културата, тези възможности ще се разкриват още повече. „Градът стои много добре на туристическата карта на България и е на едно от челните места“, каза още Георгиева. „В Пловдив има добре развити специализирани форми на туризъм и това е перспективата и за останалите туристически дестинации у нас“, посочи също веднъж зам.-министърът на туризма Ирена Георгиева.\r\nЦветана ТОНЧЕВА", "date": "2017.10.05", "title": "Зам.-министър Ирена Георгиева: Пловдив прави много за утвърждаването на България като целогодишна туристическа дестинация"}
{"url": "http://www.focus-news.net/news/2017/10/05/2443168/politico-feysbuk-skandal-zaplashva-da-razklati-pozitsiite-na-kristian-kern-v-navecherieto-na-izborite.html", "text": "Позициите на австрийския канцлер Кристиан Керн изглеждат сериозно разклатени, след като в навечерието на предсрочните парламентарни избори в страната избухна скандал с публикации в социалната мрежа „Фейсбук“, насочени срещу основния му политически опонент и вероятен следващ лидер на Виена – Себастиан Курц, коментира изданието Politico в европейската си редакция. \r\nПреди броени дни австрийското списание Profil съобщи за създаването на две страници във „Фейсбук“ („Истината за Себастиан Курц“ и „Ние за Себастиан Курц“), които са използвани за целенасочена дискредитация на младия лидер на дясноцентристката Австрийска народна партия (АНП). \r\nМакар и двете страници да бяха блокирани незабавно, скандалът избухна с пълна силна, след като стана ясно, че бивш член на управляващата Социалдемократическа партия е участвал в създаването им. Тал Зилберщайн бе изгонен от партията през август, след като срещу него бе инициирано разследване за пране на пари в Израел. \r\nКристоф Мацнетер, на когото канцлерът Керн повери разследването на аферата \"Зилберщайн\", заяви пред австрийско радио: „Събудихме се в центъра на цунами\".\r\n„Това не е нашият стил, ние не искаме този тип политика\", увери Мацнетер, настоявайки, че той и други старши членове на партията не са знаели за съществуването на страниците. Той обеща, че резултатите от разследването му ще бъдат публикувани преди изборите на 15 октомври.\r\nСъгласно последните проучвания на общественото мнение, партията на канцлера Керн може да разчита на подкрепата на 24 % от гражданите на Австрия, което я превръща в трета политическа сила в страната. Първа е АНП на Курц, която събира 33 %, следвана от „Партия на свободата на Австрия“ (26 %), идентифицираща се с националния консерватизъм.Тереза Герова", "date": "2017.10.05", "title": "Politico: „Фейсбук“ скандал заплашва да разклати позициите на Кристиан Керн в навечерието на изборите"}
{"url": "http://www.focus-news.net/news/2017/10/05/2443169/stara-zagora-s-tarzhestvena-sveta-liturgiya-i-ofitsialna-tseremoniya-pred-obshtinata-zapochnaha-chestvaniyata-na-praznika-na-grada.html", "text": "Честването на Празника на Стара Загора започна в 09.00 часа с тържествена света Литургия в катедралния храм „Св. Димитър“. Това съобщиха от пресцентъра на Община Стара Загора. Поради реконструкцията на централния площад и пешеходната зона в Стара Загора тази година тържествата бяха съсредоточени пред Общината и в парк „Пети октомври“, който бе изпълнен от множество хора, деца, млади и стари жители на града.\r\nРитуалът с вдигане на националния флаг бе проведен пред сградата на общинската администрация, след което официалните лица заеха местата си на трибуната в парка. Присъстваха областният управител Гергана Микова, нейните заместници Петя Чакърова и Димитър Драчев, зам.-кметовете Йордан Николов, Красимира Чахова и Янчо Калоянов, председателят на Общинския съвет Таньо Брайков, секретарят на общината Делян Иванов, общински съветници, директори на регионални структури, общественици и дейци на културата.\r\nВ приветствието си към старозагорци зам.-кметът Иванка Сотирова припомни, че Стара Загора - градът, който се е възкресил от пепелищата, отбелязва своя празник за 30-ти пореден път. „Стара Загора днес е градът с най-старите европейски къщи. Градът с хилядолетна история, градът с правите улици, градът на поетите. Днес Стара Загора е обновена и продължава да се обновява. Само в последните няколко месеца и последната година се обновиха два квартала на Стара Загора – кв. „Самара” и кв. „Три чучура север”. Само в тези няколко месеца и години се обновиха всички детски ясли, детски градини, приключва санирането в следващите няколко месеца. Стара Загора е с най-благоприятната инфраструктура и едно от най-качественото образование. Стара Загора е най-благоприятното място за младите хора, които все повече се завръщат тук, защото има сигурност за отглеждането на техните деца, с добро образование и с добри възможности за институционалното им отрастване в училища и детски заведения“, изтъкна Сотирова. Тя акцентира на богатия културен календар на града, който се съизмерва само със София.“Всичко това е благодарение на всички вас, старозагорци. Всички вие, които с водителския си дух, с цялото дръзновение и с вашето креативно мислене правите града и управлението на този град, да има най-доброто отношение към вас. Затова хвала на нашия кмет, който успя да обедини мнението на старозагорци и не само парк Артилерийски, но още един парк да има в Стара Загора, защото Стара Загора трябва да диша и да живее в тази благоприятна среда. Моето послание към всички вас е да бъдем здрави, всички да се чувстваме и да обичаме родния град и нека Стара Загора расте, но Стара Загора да младее. Честит празник старозагорци!“, обърна се зам.-кметът към хилядите, събрали се в парк „Пети октомври“ днес , на празника на града. \r\nТазгодишният носители  на званието „Почетен гражданин на Стара Загора“ Христо Стоичков ще получи символичната огърлица на града на специална церемония през м. декември. По традиция от 21 години насам за един ден на своя празник Стара Загора се управлява от Млад кмет. Зам.-кметът Сотирова припомни, че инициативата за избор на Млад кмет и Младежки общински съвет, тръгнала от Стара Загора преди 21 години, е намерила много последователи в страната. Тя връчи ключа на града на новоизбрания кмет на Млада Загора - единадесетокласничката Патрисия Желева от СУ „Васил Левски\", която също поздрави младите хора и всички старозагорци с празника. За първи път тази година бе избран и неин заместник - Свилен Стоянов от ГПЧЕ „Ромен Ролан\".\r\nНегово Високопреосвещенство Старозагорският митрополит Киприан и неговият клир отслужиха празничен водосвет и молебен за здраве и успех на старозагорци.\r\nПред паметника „Защитниците на Стара Загора – 19 юлий 1877 г.“ и символичния камък за възстановяването на Стара Загора в парк „Пети октомври“ бяха поднесени венци на признателност към първостроителите и загиналите за свободата на града от Община Стара Загора и Старозагорския гарнизон, Общински съвет Стара Загора, областния управител, Старозагорската митрополия и от Основно училище „Св. Никола“, а старозагорци отрупаха паметника с цветя\r\nПрограмата продължи със спектакъл „Фолклор от безкрая“ на възпитаници на Националното училище по фолклорни изкуства „Филип Кутев“,  гр.Котел.\r\nОткриването на традиционната годишна изложба на старозагорските художници „Есенен салон`2017” е в зала “Байер”, днес, от 18.00 часа.  \r\nВ Регионалния исторически музей от 15.00 часа ще се проведе беседа за възстановяването на Стара Загора след Освобождението и строежа на първите частни и обществени сгради \"Град, възкръснал от руините\".\r\nДовечера в парк „Пети октомври“ от 18.30 часа старозагорци и гостите на града ще се веселят с „Тракийски ритми“ - концерт на Иво Папазов и неговия оркестър.", "date": "2017.10.05", "title": "Стара Загора: С тържествена света Литургия и официална церемония пред Общината започнаха честванията на празника на града"}
{"url": "http://www.focus-news.net/news/2017/10/05/2443170/dvudnevna-konferentsiya-za-pravnite-problemi-po-prilaganeto-na-grazhdanskiya-protsesualen-kodeks-shte-se-provede-v-narodnoto-sabranie.html", "text": "Народното събрание ще бъде домакин на двудневна научно-практическа конференция на тема „Правни проблеми по прилагането на Гражданския процесуален кодекс. Възможните разрешения”. Това съобщиха от пресцентъра на Народното събрание. Форумът, който е организиран от Висшия адвокатски съвет и е под патронажа на председателя на парламентарната Комисия по правни въпроси Данаил Кирилов, ще бъде открит на 6 октомври 2017 г. в 9.00 часа в зала „Изток” на Народното събрание. \r\nКъм участниците в конференцията ще се обърнат министърът на правосъдието Цецка Цачева, председателят на Върховния касационен съд Лозан Панов, председателят на Висшия адвокатски съвет Ралица Негенцова и председателят на Комисията по правни въпроси на Народното събрание Данаил Кирилов. \r\nВ първата част от конференцията „Проблеми на исковото производство” изложения ще направят преподавателят в СУ „Свети Климент Охридски” доктор Ивайло Костов, преподавателят в УНСС доцент Таня Градинарова, адвокат Георги Атанасов, преподавателят в Софийския университет проф. Анелия Мингова, заместник-председателите на Върховния касационен съд Дария Проданова и Красимир Влахов и адвокатите Кина Чутуркова и Иван Георгиев. \r\nНаучно-практическата конференция ще продължи с дискусии на 7 октомври 2017 г. от 9.00 часа. Тогава участниците ще обсъждат темата „Обезпечително производство. Заповедно и изпълнително производство. Други производства”. По тях изказвания ще направят преподавателят в СУ „Свети Климент Охридски” адвокат Силвия Спасова, съдията в Софийския районен съд Албена Ботева, съдията в Софийския градски съд Петър Теодосиев, съдията във Върховния касационен съд Борислав Белазелков и преподавателят в Софийския университет доц. д-р Боряна Мусева.", "date": "2017.10.05", "title": "Двудневна конференция за правните проблеми по прилагането на Гражданския процесуален кодекс ще се проведе в Народното събрание"}
{"url": "http://www.focus-news.net/news/2017/10/05/2443171/ayten-ismailova-kmet-na-s-trapishte-zhivotnite-na-fermera-zarazen-s-antraks-sa-postaveni-pod-karantina-oshte-pri-samnenieto-za-zabolyavaneto.html", "text": "Животните на фермера, заразен с антракс, са спрени от паша и са поставени под карантина още при съмнението за заболяването. Това каза пред Радио „Фокус“-Шумен Айтен Исмаилова, кмет на с. Трапище, във връзка със случая на заболял от антракс 45-годишен мъж от селото. По думите й е извършена и ваксинация на животните в селището, в което се отглеждат многобройни стада от овце и крави. „Днес отново ветеринарните лекари от Разград са в Трапище и са в контакт с фермерите от селото“, каза Айтен Исмаилова.\r\nИвелина ИВАНОВА", "date": "2017.10.05", "title": "Айтен Исмаилова, кмет на с. Трапище: Животните на фермера, заразен с антракс, са поставени под карантина още при съмнението за заболяването"}
{"url": "http://www.focus-news.net/news/2017/10/05/2443172/hayder-al-abadi-ne-iskame-vaorazhena-konfrontatsiya-s-kyurdite.html", "text": "В четвъртък министър-председателят на Ирак Хайдер ал Абади увери, че Багдад не иска да се стига до въоръжен конфликт с кюрдския автономен регион, предава AFP.\r\n„Не искаме въоръжена конфронтация“, подчерта Ал Абади след срещата в Париж с френския президент Еманюел Макрон, който изрази подкрепата си за правата на кюрдите, защитавайки същевременно териториалния интегритет на Ирак.Тереза Герова", "date": "2017.10.05", "title": "Хайдер ал Абади: Не искаме въоръжена конфронтация с кюрдите"}
{"url": "http://www.focus-news.net/news/2017/10/05/2443173/veliko-tarnovo-nad-300-pensioneri-ot-klubovete-v-obshtina-svishtov-otpraznuvaha-zaedno-mezhdunarodniya-den-na-vazrastnite-hora.html", "text": "По традиция над 300 членове на всичките 19 пенсионерски клуба в община Свищов се събраха, за да отпразнуват заедно Деня на възрастните хора. Макар и три дни след международния празник, настроението на празнуващите беше на ниво и обединени от стремежа да споделят хубавите моменти, те приветстваха много гости, съобщават от пресцентъра на Община Свищов. По покана на председателя на общинските клубове Мария Радулова събитието уважиха кметът Генчо Генчев, председателят на Общински съвет – Свищов д-р Кристиян Кирилов и секретарят на Общината Любомира Петрова. \r\nКметът Генчев благодари за радушното посрещане и отново увери възрастните хора, че в лицето на ръководството на община Свищов ще имат верни приятели и добри партньори в общите дела. Кметът изрази своето уважение и признателност към труда, който са положили през годините и им пожела най-вече здраве. Той не пропусна да направи комплимент на дамите за тяхната неувяхваща красота, след което всички присъстващи на празника получиха по едно цвете, в знак на уважение. Г-жа Радулова благодари на общинското ръководство за усилията, които се полагат в подкрепа дейността на културните клубове и значителните подобрения направени за по-малко от две години. Празничният ден продължи с много веселие, танци и добро настроение.", "date": "2017.10.05", "title": "Велико Търново: Над 300 пенсионери  от клубовете в община Свищов отпразнуваха заедно Международния ден на възрастните хора"}
{"url": "http://www.focus-news.net/news/2017/10/05/2443174/dzhumhuriet-turski-sluzhitel-v-generalnoto-konsulstvo-na-sasht-v-istanbul-e-arestuvan-za-shpionazh.html", "text": "Служителят в Генералното консулство на САЩ в Истанбул Метин Топуз, който е само турски гражданин, е задържан заради шпионаж, пише вестник „Джумхуриет”. В заведеното срещу него дело се твърди, че е поддържал връзки с издирвания и намиращ се в неизвестност бивш прокурор Зекерия Йоз и с полицейски директори, срещу които също има заведени съдебни дела. Към Метин Топуз са отправени три отделни обвинения.\r\nПърво – за опит за премахване на съществуващия в страната конституционен строй.\r\nВторо – за придобиване с цел политически или военен шпионаж на сведения, които трябва да останат тайни поради самото тяхно качество; от гледна точка на сигурността на държавата, или заради тяхната вътрешно и външнополитическа полза ;\r\nТрето – за опит за сваляне от власт на законно избраното правителство на Република Турция.\r\nЗаловеният „шпионин” е вече е разпитан в полицията и в прокуратурата, изправен пред дежурен съд и незабавно вкаран в затвора, посочва още „Джумхуриет”.Агенция „Фокус” припомня:\r\nВъпросният бивш прокурор Зекерия Йоз е главното действащо лице, водещ прокурорското разследване по време на грандиозния корупционен скандал в Турция от края на 2013 година. Тогава в Републиканската главна прокуратура в Истанбул бяха събрани редица конкретни факти, документи и записи (звукови и видео) за замесването на висши представители на властта в корупционни сделки и получаване на подкупи в периода 17-25 декември 2013-та.\r\nТова доведе до ревизия на тогавашния кабинет на Ердоган и отстраняването на четирима министри. \r\nЕдиният от тях – бившият министър на икономиката Зафер Чаглаян, има повдигнати прокурорски обвинения в САЩ в обем от 54 страници, има издадена заповед за арест и ще бъде съден в Ню Йорк зарази пробив на американското ембарго срещу Иран с цел материално облагодетелстване.  Георги Димов", "date": "2017.10.05", "title": "„Джумхуриет”: Турски служител в Генералното консулство на САЩ в Истанбул е арестуван за шпионаж"}
{"url": "http://www.focus-news.net/news/2017/10/05/2443175/zam-ministar-irena-georgieva-okolo-8-e-rastat-na-chuzhdestranni-turisti-u-nas-prez-letniya-sezon.html", "text": "Около 8% е ръстът на посещенията на чуждестранни туристи у нас през летния сезон. Това каза пред журналисти в Пловдив заместник-министърът на туризма Ирена Георгиева, предаде репортер на Радио „Фокус”-Пловдив. Тя уточни, че става дума за посещения на чуждестранни туристи, а не за брой на пренощувалите в страната. Данните са от Националния статистически институт. По думите на зам.-министъра на туризма резултатите за първите 8 месеца на годината са още по-добри спрямо рекордните постижения, реализирани през 2016 година.\r\n\"До средата на месец октомври ще имаме прогнозните данни за предстоящия зимен сезон. Резултатите се събират от туроператорите спрямо записванията на туристите. „В началото на месец ноември обикновено правим срещи с всички заинтересовани страни, с общините, където са курортите, за да преценим каква е готовността им за посрещане на туристи”, каза още Ирена Георгиева.\r\nЦветана ТОНЧЕВА", "date": "2017.10.05", "title": "Зам.-министър Ирена Георгиева: Около 8% е ръстът на чуждестранни туристи у нас през летния сезон"}
{"url": "http://www.focus-news.net/news/2017/10/05/2443176/televiziya-studio-b-sarbiya-ministarat-na-otbranata-aleksandar-vulin-obyavi-priemaneto-na-novi-1-114-profesionalni-voynitsi.html", "text": "Министърът на отбраната на Сърбия Александър Вулин обяви, че в армията са постъпили нови 1 114 професионални войници от 2082 кандидати, предава белградската телевизия Studio В.\r\nСпоред Вулин до края на годината може да бъдат приети още 663 военнослужещи.\r\nТелевизията уточнява, че министърът на отбраната и началникът на Генералния щаб генерал Любиша Дикович са направили изявлението по време на посещение в смесената артилерийска бригада, която е част от 3-та бронирана бригада в Ниш. .Тереза Герова", "date": "2017.10.05", "title": "Телевизия Studio B (Сърбия): Министърът на отбраната Александър Вулин обяви приемането на нови 1 114 професионални войници"}
{"url": "http://www.focus-news.net/news/2017/10/05/2443177/proverka-i-plashtaniya-za-globi-nalozheni-ot-patna-politsiya-veche-mozhe-da-se-izvarshvat-onlayn-na-sayta-na-mvr.html", "text": "Проверка и плащания за глоби, наложени от \"Пътна полиция\", вече може да се извършват онлайн на сайта на МВР. Това съобщиха от пресцентъра на МВР. Отдел „Пътна полиция“ при Главна дирекция „Национална полиция“ уточнява следното: \r\nНа  водачите могат да извършват проверка дали имат излезли наказателни постановления или фишове. Проверката може да става по ЕГН и номер на свидетелството за управление на МПС (т.нар. шофьорска книжка) \r\nНачините за плащания са няколко: \r\n- през електронния портал на МВР, \r\n- чрез офис на банка, \r\n- чрез пощенски запис, \r\n- чрез кеш-терминал, \r\n- чрез офисите на системите за бързи плащания, \r\n- чрез интернет банкиране. \r\nВажно е също шофьорите да знаят, че след като направят проверка в сайта на МВР за дължими глоби, те могат да използват бутона „плати“. \r\nПри всеки един от начините за заплащане на дължими глоби за извършени нарушения на Закона за движението по пътищата е необходимо да се изпълнят следните условия: \r\n1. С един платежен документ да се заплати едно задължение; \r\n2. Задължението се заплаща наведнъж в пълния му размер (или с посочената отстъпка САМО АКО е електронен фиш (серия „К“); \r\n3. В платежния документ задължително коректно трябва да бъдат попълнени следните данни: \r\nПри плащане на наказателно постановление (НП) нарушителят трябва да попълни: \r\n- Номер на НП и дата на съставянето му – при номерата на НП, издадени след 2014 г. е особено важно да не се пропускат тиретата в номера на документа, например – 00-0000-000000. \r\n- Точен размер на наложената глоба. \r\n- Име, презиме, фамилия на задълженото лице (независимо от вносителя (наредителя) на глобата). \r\n- ЕГН на задълженото лице. \r\n- Банковата сметка, по която трябва да постъпят средствата, като сметката е тази, посочена в НП. \r\nПри плащане на задължения по фиш/електронен фиш се попълва: \r\n- Серия и номер на фиша, дата на издаване. \r\n- Точен размер на глобата. \r\n- Име, презиме, фамилия (наименование на фирма) на задълженото лице (независимо от вносителя на глобата). \r\n- ЕГН/ЕИК по БУЛСТАТ на задълженото лице. \r\n- Банковата сметка, по която трябва да постъпят средствата, като сметката е тази, посочена във фиша/електронния фиш.   Внимание за често допусканите грешки при плащане на НП:   \r\n- С един платежен документ се плащат повече от едно задължения, в т. ч. по фиш/електронен фиш и/или задължения за наложени наказания за извършени нарушения на други закони. Различните нарушения на законите изискват заплащане на дължимите глоби по различни банкови сметки. Недопустимо е нареждането (прехвърлянето) на платени дължими суми от една бюджетна сметка към друга.   \r\n- Вместо нoмера на НП се попълва бланкетният номер на документа.  \r\n- Вместо НП в платежния документ като основание за плащане се посочва „АУАН” (Акт за установяване на административно нарушение). АУАН е документът, с който е установено извършеното нарушение, като се посочва коя точно законова разпоредба е нарушена. С АУАН не се налага наказание за извършеното нарушение.   Сметки, по които трябва да става плащането:  За глоби по наказателни постановления, наложени от органите на „Пътна полиция“ – МВР за нарушения на Закона за движението по пътищата: \r\nНа името на: Главна дирекция „Национална полиция“ \r\nBUIB BGSF СИБАНК АД \r\nBG 41 BUIB 9888 3122 9441 01До края на 2017 г. глобите по фиш може да се плащат по бюджетна сметка: \r\nBG 59 BUIB 9888 3322 9441 00 До края на 2017 г. глобите по НП може да се плащат по бюджетна сметка: \r\nBG 32 BUIB 9888 3322 9441 01     За глоби по електронни фишове, наложени от органите на „Пътна полиция“ – МВР за нарушения на Закона за движението по пътищата: \r\nНа името на: МВР \r\nBG 64 BNBG 9661 3100 1477 01 Сметката за глоби по фишове и наказателни постановления, наложени от органите на „Пътна полиция“ – МВР за нарушения на Кодекса за застраховането:   \r\nНа името на: Гаранционен фонд \r\nBUIB BGSF СИБАНК АД \r\nBG 56 BUIB 9888 1092 0526 00", "date": "2017.10.05", "title": "Проверка и плащания за глоби, наложени от \"Пътна полиция\", вече може да се извършват онлайн на сайта на МВР"}
{"url": "http://www.focus-news.net/news/2017/10/05/2443178/inzh-atanas-toshev-obshtina-asenovgrad-7-ot-zapovedite-za-sabaryane-na-nezakonni-postroyki-v-kv-loznitsa-se-obzhalvat-pred-administrativniya-sad-v-plovdiv.html", "text": "7 от заповедите за събаряне на незаконни постройки в кв. „Лозница“ в Асеновград се обжалват пред Административния съд в Пловдив. Това каза за Радио „Фокус“ – Пловдив инж. Атанас Тошев, директор на дирекция „Строителство, благоустройство, строителен контрол и екология” към Община Асеновград. По думите му към изпълнение на заповедите може да се пристъпи едва след като съдът се произнесе.  \r\n„Всяко описване на незаконни постройки или съставяне на актовете, констатиращи незаконното строителство, се извършва от общински служители, като има и представители на дирекция „Социално подпомагане“. Със съдействието на наши служители от дирекция „Хуманитарни дейности“, социалните работници изготвят социални анкети на живущите в жилищните постройки, които подлежат на премахване. На база тези анкети се предлагат варианти за настаняване, тоест оказва се съдействие за картотекиране за общинско жилище. Някои от тях, които отговарят на необходимите изисквания, могат да бъдат настанени в социални институции. В тази насока също се работи“, обясни инж. Атанас Тошев. Той уточни, че двама души отговарят на условията за настаняване в социални институции, но те са отказали. „Има подадени също три заявления за настаняване в общинско жилище и едно заявление за картотека за следващата година, като крайно нуждаещи се граждани“, посочи  директорът на дирекция „Строителство, благоустройство, строителен контрол и екология” към Община Асеновград.\r\nИнж. Атанас Тошев обясни, че след като бъдат връчени заповеди за премахване на незаконни постройки, в Административно-процесуалният кодекс е заложен срок за обжалването им. „Също така има срок за доброволно изпълнение на заповедите. Ако собствениците не премахнат сами незаконните постройки, чак след това пристъпваме към принудително събаряне. Към момента не са съборени постройките, за които има заповед за премахване, но са обжалвани в съда, тоест 7 броя“, посочи Тошев. Той допълни, че проверките за незаконно строителство в кв. „Лозница“ в Асеновград се извършват поне два пъти месечно. „Ритъмът на проверките и последващите действия зависи от датите на издадените актове и на връчените заповеди. Не са фиксирани точни дати за тези дейности“, уточни инж. Атанас Тошев.\r\nТони МИХАЙЛОВ", "date": "2017.10.05", "title": "Инж. Атанас Тошев, Община Асеновград: 7 от заповедите за събаряне на незаконни постройки в кв. „Лозница“ се обжалват пред Административния съд в Пловдив"}
{"url": "http://www.focus-news.net/news/2017/10/05/2443179/afp-irakskiyat-ministar-predsedatel-obyavi-prevzemaneto-na-haviya.html", "text": "Иракските сили са превзели контролирания от близкоизточната радикална групировка „Ислямска държава“ град Хавия. Това обяви министър-председателят Хайдер ал Абади от Париж, където пристигна на посещение, предава AFP.\r\n„Обявявам освобождаването на Хавия. Остава да бъде превзета ивицата по границата със Сирия“, съобщи Ал Абади след преговорите с френския президент Еманюел Макрон. .Тереза Герова", "date": "2017.10.05", "title": "AFP: Иракският министър-председател обяви превземането на Хавия"}
{"url": "http://www.focus-news.net/news/2017/10/05/2443180/lyubima-petrova-darzhaven-arhiv-blagoevgrad-sahranyavame-mnogo-materiali-svarzani-s-balkanskata-voyna-i-osvobozhdenieto-na-gorna-dzhumaya-ot-tursko-robstvo.html", "text": "В Държавен архив-Благоевград се съхраняват много материали, свързани с Балканската война и освобождението на Горна Джумая от турско робство. Това каза за Радио „Фокус“ – Пирин Любима Петрова, старши експерт в Държавен архив-Благоевград. По думите й сред най-интересните документи включват грамотите и свидетелствата за награждаване на участници в Македоно-Одринското опълчение. Тя уточни, че при тях се съхранява грамотата от цар Фердинанд за награждаване на д-р Борис Проевски с войнишки кръст 3-та степен, военен орден за храброст, а също така и грамотата му за награждаване със сребърен кръст с мечове от ордена „Свети Александър“. Петрова допълни, че във фонда на Илия Дилберов се съхранява свидетелство за участието му в Македоно-Одринското опълчение. \r\nТя посочи, че има и различни грамоти за награждаването на участници от войната с възпоменателни медали. Любима Петрова прибави, че разполагат и с малък архив от фото-документи, сред които се включват снимки на участници в Македоно-одринското опълчение и на войници. Тя каза още, че е запазена снимка на Христо Чернопеев, който участва в освобождаването на Разлог. Петрова уточни, че по-голямата част от снимките са от сформираните в по-късен период Македоно-одрински опълченски дружества.\r\nЛивия НИНОВА", "date": "2017.10.05", "title": "Любима Петрова, Държавен архив – Благоевград: Съхраняваме много материали, свързани с Балканската война и освобождението на Горна Джумая от турско робство"}
{"url": "http://www.focus-news.net/news/2017/10/05/2443181/dobrich-zabarzana-prikazka-e-poslednata-za-godinata-premiera-na-darzhaven-kuklen-teatar-dora-gabe.html", "text": "„Забързана приказка“ е последната за годината премиера на Държавен куклен театър (ДКТ) „Дора Габе“. Това съобщи на пресконференция директорът на театъра Петър Петков, предаде кореспондент на Радио „Фокус” – Варна. Режисьор на постановката е Ева Кьосовска. По думите ѝ идеята за тази приказка е провокирана от нейния личен живот, тя има дете. „Аз също съм много ангажирана, детето ми също е много ангажирано. Ходи на занималня, след нея ходи на английски, след това ходи на плуване. И няма време горкото нито едно Лего да си сглоби през седмицата. И се замислих всъщност, че темата, която ме вълнува, е, че от цялото това бързане на нас възрастните и особено на децата, ние им позволяваме, не им остава време да бъдат щастливи. Щастието е когато човек се наслаждава на едни дребни неща, като ядене на сладолед, безсмислено шляене по улиците, играене, ритане на топка. За нас възрастните тези неща са незначителни, но за тях са много важни“, каза още Кьосовска. Според нея спектакълът се е получил „доста забавен“, и тримата актьори, които участват са с изключително чувство за хумор. Ева Кьосовска изрази надежда, че и публиката в театъра ще се забавлява и поне за кратко, времето да спира за нея и да си позволи мъничко щастие или да си го подари. „Доволна съм от резултата, който постигнахме, очакваме и мнението на публиката“, посочи режисьорът Кьосовска. Куклите са дело на Виржиния Петкова, сценографията е също нейно дело. „Кукличките са само три, като конструкция не са особено лесни за овладяване. Актьорите обаче смятам се справят напълно добре с тази система. Те не за пръв път работят с нея. По принцип това е така наречения „театър на маса“. Така е решено представлението, играе се на един основен терен. Актьорите играят на живо наоколо. Защо се спряхме на тази тема? Защото е близка до всеки един от нас. Давам си сметка, че родителите, бързайки ограбват както себе си, така и детето си и всъщност се лишават от тези най-сладки моменти на комуникация със собственото си дете, пропускат момента, в който то расте и така то неусетно пораства и отлита наистина“, сподели Виржиния Петкова. Участват актьорите Румен Куртев, Мила Боянова и Иван Иванов, за когото това е дебют на професионална сцена. Пиесата се поставя за пръв път на куклена сцена. Премиерата е утре – 6 октомври, от 18.00 часа. Според директора на театъра Петър Петков ДКТ „Дора Габе“ се радва на голям зрителски интерес. Само за този месец са заявени 45 представления. До края на творческия сезон екипът му ще възстанови на сцена познати и обичани спектакли, като „Тримата братя и златната ябълка”, „Лека нощ, съкровище” и „Аладин”.\r\nЖулиета НИКОЛОВА", "date": "2017.10.05", "title": "Добрич: „Забързана приказка“ е последната за годината премиера на Държавен куклен театър „Дора Габе“"}
{"url": "http://www.focus-news.net/news/2017/10/05/2443182/blagoevgrad-bansko-chestva-105-godini-ot-svoeto-osvobozhdenie.html", "text": "На днешната дата през 1912 година, Банско е освободено от турска власт и 5-ти октомври по традиция се чества като празник на града. Паметният ден започна с тържествена Света литургия в храма „Света Троица”, която премина в благодарствен молебен за всички, участвали в Освободителните движения, както и за здравето на празнуващите в днешния ден. Това съобщиха от пресцентъра на Община Банско. \r\n„Ако има българска земя, която никога не е свеждала глава пред османските поробители, която на всяко насилие е отвръщала с пушечен изстрел, то това е нашата земя! Това никога не бива да се забравя! Не бива да се забравя, че тук не е имало къща, която да не е била почернена, не е имало род, който да не е дал свидни чеда, потеглили към безсмъртието! И всичко това заради онзи непримирим дух на банскалии! Този дух е кънтял в суровото слово на Паисий, в учеността на Неофит Рилски. Живял е гърдите на Терзи Никола и Кир Благо Тодев. Осмислил е героизма на смъртната чета на Радон Тодев. Пазил е керванджиите, които не само са търгували по света, но са прекарвали и оръжие за националното ни освобождение.\r\nТози дух е жив и днес, така, както е жива паметта ни за героите и мъчениците ни. За тях, в Банско няма смърт, няма забрава!\r\nИ когато честваме днес деня на нашата Свобода, ние сме все така решими да изпълняваме заветите на великите наши предци. Все така решими да строим с памет, самочувствие и вяра. Днес Банско е Зимна столица на Балканите, Най-добра фестивална дестинация на Балканите, Европейски град на спорта, носител на десетки други отличия… Това стана възможно, защото бъдещето на нашия град си струва усилията, нашите и на тези преди нас.\r\nИ нека Бог да бди над всички нас и над делата ни! Честит празник, скъпи съграждани! Честита Свобода!”, бе част от тържественото слово, произнесено от кмета Георги Икономов пред паметника „Банско помни героите”. \r\nНа Възпоменателната церемония присъстваха още заместник-областния управител на област Благоевград Иван Стоянов, кметът на община Разлог Красимир Герчев, председателят на Общински съвет – Разлог, д-р Мария Копанарова, председателят на Общински съвет Петър Баряков, общински съветници, представители на политическите партии, общественици и граждани. В знак на почит към хилядите, дали живота си по време на Националното освободително движение на Пиринска Македония, бяха поднесени венци и цветя.\r\nПо-рано през деня, официално бе открит паметникът Хачкар (в превод от арменски – Каменен кръст). Инициативата е на Съюза на арменците в България в лицето на председателя му Арутюн Овсепян, като кметът Икономов, подаде ръка и предостави терен за неговото поставяне. Банско и Денят на неговото Освобождение, бе избран от българските арменци с оглед на сходната съдба на двата православни народа с общ поробител, както и свързващото звено – Пейо Яворов, голям приятел, както на Банско, така и на арменския народ. Паметникът е с формата на кръст, като в основата му са вградени безсмъртните Яворови слова: „Братя, хвърляйте фесовете. От днес сте вече свободни българи”.\r\nКулминацията на празника е концертът на обичания от всички българи Влади Ампов – Графа, както и любимото спортно състезание за деца – „Детето риболовец без дрога!”.", "date": "2017.10.05", "title": "Благоевград: Банско чества 105 години от своето Освобождение"}
{"url": "http://www.focus-news.net/news/2017/10/05/2443183/24-vesti-makedoniya-pochina-prostrelyaniyat-kandidat-za-savetnik-na-obshtina-kichevo.html", "text": "Независимият кандидат за съветник на община Кичево Алит Абази, който бе най-тежко ранен след въоръжена престрелка в града, е починал в резултат от получените рани. \r\nОсвен него, при инцидента от миналата седмица, бяха ранени началникът на изборния му щаб Дестан Абдиу и Шабан Далипи. Двамата също бяха настанени в болница за оказване на необходимата медицинска помощ.\r\nСъгласно разпространената информация, нападателят е 58-годишен мъж от Кичево с инициали А.А. Мотивите му все още не са изяснени.Тереза Герова", "date": "2017.10.05", "title": "„24 Вести“ (Македония): Почина простреляният кандидат за съветник на община Кичево"}
{"url": "http://www.focus-news.net/news/2017/10/05/2443184/parlamentat-udalzhi-rabotnoto-si-vreme-do-priklyuchvane-na-raziskvaniyata-i-glasuvaneto-po-godishniya-doklad-za-natsionalnata-sigurnost-na-balgariya-za-2016-g.html", "text": "Парламентът удължи работното си време до приключване на разискванията и гласуването по годишния доклад за националната сигурност на България за 2016 г., предаде репортер на Агенция „Фокус“. Предложението за удължаване на пленарното работно време направи председателят на Правна комисия и депутат от ГЕРБ Данаил Кирилов. „За“ предложението му гласуваха 78 народни представители, „против“  - 22 и „въздържали се“ -6 , с което то бе приетo.\r\nДеница КИТАНОВА", "date": "2017.10.05", "title": "Парламентът удължи работното си време до приключване на разискванията и гласуването по годишния доклад за националната сигурност на България за 2016 г."}
{"url": "http://www.focus-news.net/news/2017/10/05/2443185/ognyan-tsenkov-kmet-na-obshtina-vidin-da-badesh-uchitel-ne-e-prosto-profesiya-a-prizvanie.html", "text": "Всички знаем, че да бъдеш учител, не е просто професия, а призвание, особено днес, когато методите на обучение се променят ежедневно заедно с промените в света. Това се посочва в поздравителен адрес на кмета на Община Видин Огнян Ценков по повод Международния ден на учителите, съобщиха от пресцентъра на Община Видин. В поздравителния адрес на кмета Ценков се посочва още: \"Уважаеми учители, На 5 октомври отбелязваме Международния ден на учителя - престижна и уважавана професия. Да бъдеш учител означава много повече от работа. Днес, когато стремглаво се развиваме технологично и в същото време търсим начини да се върнем към корените си, за да учим децата си да обичат да четат, да обичат природата и заобикалящия ги свят, да общуват, да бъдат любопитни.\r\nДобрият учител е подарък за учениците, защото в негово лице те могат да намерят и приятел, и семейство. На този ден трябва да благодарим на всички учители в живота ни, за търпението, за знанията, за подкрепата, за насърчаването. Желая Ви много сили и творческо дръзновение! Нека учебните часове са изпълнени с всеотдайност, грижа и любов към нашите деца!\"", "date": "2017.10.05", "title": "Огнян Ценков, кмет на Община Видин: Да бъдеш учител не е просто професия, а призвание"}
{"url": "http://www.focus-news.net/news/2017/10/05/2443186/nikolay-sirakov-gerb-na-prednite-mestni-izbori-bsp-izvadiha-sashtite-lazhi-za-gabrovo-zasegnatite-zavedoha-dela-i-gi-specheliha.html", "text": "Това, което БСП изнесоха за Габрово е бих казал жаргонно „претопляне на стара манджа“. На предните местни избори се извадиха същите лъжи, за което засегнатите страни заведоха дела и ги спечелиха, което доказва, че това са били лъжи. Това каза пред журналисти в Народното събрание депутатът от ГЕРБ Николай Сираков по повод информация на БСП за роднински назначения в Габрово, предаде репортер на Агенция „Фокус“. „БСП имат голям проблем - през последните 10 години ГЕРБ печелят безапелационно всички избори. Предстоят местни избори, те вече се готвят за тях“, заяви той. „Информацията, която беше извадена от БСП, показва, че Габрово е част от мащабен сценарий, по който се цели очернянето на ГЕРБ и дискредитацията на партията за предстоящите местни избори“, коментира народният представител. „Сценарият им е много прост и си личи по схемите, които са направени. Предполагам, че ще излязат такива за всички градове в България“, обясни Николай Сираков. „Вземат се факти, които наистина са факти, кой с кого е съученик, кой на кого е кръстник и кум. Оттам нататък се пришиват лъжи“, допълни депутатът. „Ако някой служител е злоупотребил със служебно положение няма никакво значение дали е кръстник или кум на някой, трябва да си понесе отговорността“, заяви Николай Сираков. „Кметът на Габрово днес ще даде брифинг с повече информация“, каза още той. \r\nБиляна ИВАНОВА", "date": "2017.10.05", "title": "Николай Сираков, ГЕРБ: На предните местни избори БСП извадиха същите лъжи за Габрово, засегнатите заведоха дела и ги спечелиха"}
{"url": "http://www.focus-news.net/news/2017/10/05/2443187/plovdiv-dvama-zhiteli-na-grada-sa-stanali-zhertvi-na-telefonni-izmami-s-obshto-nad-15-000-leva.html", "text": "Двама жители на града са станали жертви на телефонни измами с общо над 15 000 лева. Това съобщиха от ОДМВР - Пловдив. Според предварителната информация, за времето между 15.00 часа и 17.00 часа, 66-годишна жена получила обаждания от мъж, представил се за полицейски инспектор. Той обяснил, че разполага с данни, че пловдивчанката е набелязана от извършители на телефонни измами и трябва да съдейства за залавянето им. Изпълнявайки указанията на мнимия служител на реда, жената хвърлила пакет с 10 000 лева през терасата на апартамента си. В понеделник, по същата схема бил заблуден 83-годишен пенсионер, който се разделил с над 5 600 лева. Случаите се разследват от криминалисти в Трето и Второ районни управления.", "date": "2017.10.05", "title": "Пловдив: Двама жители на града са станали жертви на телефонни измами с общо над 15 000 лева"}
{"url": "http://www.focus-news.net/news/2017/10/05/2443188/plovdiv-razhodka-s-lodki-na-grebnata-baza-e-chast-ot-programata-za-turoperatorite-koito-prisastvat-na-mezhdunarodnata-sreshta-za-turizam.html", "text": "Разходка с лодки на Гребната база и запознаване с базата на Младежкия център като спортна атракция са част от програмата за туроператорите, които присъстват на Деветата международна среща за туризъм, която се провежда в момента в Пловдив. Това съобщи по време на форума Виделина Гандева, директор на Общинско предприятие „Туризъм“, предаде репортер на Радио „Фокус”-Пловдив. Гандева уточни, че в първия ден обиколката ще е веднага след срещите, които са много интензивни. В туристическата пешеходна обиколка са включени нови обекти - Улицата на занаятите, Къщата за дестилация и къща Клиянти в Стария град. Ще бъдат посетени още Античен комплекс „Небет тепе”, Лапидариум, Къща Клианти, Античен театър, Римски стадион и др. За първи път се предлага и един алтернативен маршрут - „Синият път – Пловдив”, който включва посещение на еврейските обекти в града, заради участващи във форума туроператори от Израел. На срещата има представители на още 42 страни. За първи път има представители на Пакистан и Бангладеш, които имат предпочитания към религиозен и културен туризъм. На срещата присъстват и журналисти от Хърватската, Македонската и Сръбската телевизия и радио, които ще изготвят репортажи за Пловдив.\r\nСпоред Виделина Гандева продължава интересът към културния туризъм в Пловдив като град на преживявания и като фестивален център с богати ежедневни събития. Туристическият продукт се обогатява всяка година с вино-, гурме- и шопинг-туризъм.\r\nЦветана ТОНЧЕВА", "date": "2017.10.05", "title": "Пловдив: Разходка с лодки на Гребната база е част от програмата за туроператорите, които присъстват на Международната среща за туризъм"}
{"url": "http://www.focus-news.net/news/2017/10/05/2443189/pregled-na-mezhdunarodnite-novini-do-13-chasa-agentsiya-fokus.html", "text": "Развитието на двустранните отношения и възможностите за укрепване на партньорските връзки между Молдова и България бяха основните теми на дискусия по време на среща между премиера на Молдова Павел Филип и вицепрезидента на България Илияна Йотова, предава информационната агенция Moldpress.\r\nУчастниците в преговорите са обменили мнения по текущите въпроси от дневния ред в отношения между Кишинев и София, акцентирайки върху възможностите за разширяване на сътрудничеството в областите от общ интерес. В тази връзка молдовският министър-председател е приветствал решението на българската страна да открие консулство в Тараклия, което ще даде тласък на двустранните отношения.\r\nСъщевременно Павел Филип е изказал благодарности за подкрепата, която България оказва на Молдова по пътя й към европейско членство. \r\n„Имаме нужда от такива приятели като България в ЕС, страни, които вече са изминали пътя на европейската интеграция и разбират много добре какво се случва с нас. Нямаме нужда от похвала, а от оценка\", е подчертал молдовският министър-председател.\r\nПремиерът е отбелязал, че Молдова се нуждае от подкрепа за изпълнението на програмата за реформи, която ще промени живота на гражданите и ще направи необратим пътят на европейската интеграция на страната.\r\n*** Заради близостта си до властите в Анкара и президента Реджеп Тайип Ердоган, Турско-ислямският съюз в Германия (Ditib) винаги е предизвиквал съмнения в Берлин. Ето защо сега федералното правителство планира да намали финансирането му.\r\nПрез следващата година размерът на средствата за организацията ще бъде драстично съкратен, става ясно от отговор на федералното вътрешно министерство, даден по искане на партията „Зелени“. \r\nВ документа се казва, че през 2018 г. ангажиментите на Берлин към Турско-ислямския съюз ще възлизат на обща стойност от 297 500 евро. Според ведомството тази сума е около една пета от средствата, отпуснати на организацията през 2017 г., и по-малко от една десета от парите, получени от Турско-ислямския съюз през 2016 г.\r\n*** Иракските сили са превзели контролирания от близкоизточната радикална групировка „Ислямска държава“ град Хавия. Това обяви министър-председателят Хайдер ал Абади от Париж, където пристигна на посещение.\r\n„Обявявам освобождаването на Хавия. Остава да бъдат превзети само предградията“, съобщи Ал Абади след преговорите с френския президент Еманюел Макрон.\r\n*** Ръководителят на Държавната агенция за надзор на производството и износа на оръжие и военно оборудване Ивица Нечич отхвърли твърденията, че от летище „Риека“ на хърватския остров Крък са превозвани оръжия и боеприпаси за Сирия.\r\nПо-рано тази седмица Балканската мрежа за журналистически разследвания публикува анализ, в който се твърди, че летището на хърватския остров е използвано за транспортиране на оръжия и боеприпаси за разкъсваната от граждански конфликт Сирия. Нечич обаче подчерта, че твърденията на журналистите не се основават на факт и „не са издържани“. \r\nСпоред Нечич става въпрос за „нормални сделки\", с оглед на факта, че през Хърватия преминават много международни коридори. \r\n„Уверявам ви, че стоките са транспортирани в съответствие с всички хърватски и международни закони, и въз основа на разрешения, до дестинации, където е позволено те да бъдат превозени“, категоричен бе Нечич.  \r\nТой подчерта, че през територията на Хърватия стоки превозват „не само американците, но и всички партньори от НАТО, и страни, които не са членки на Алианса\".\r\n*** Външното министерство на Косово излезе с официално обяснение, в което обясни причините защо е решило да не кандидатства за членство в ЮНЕСКО и в други международни организации.\r\nСпоред министерството решението да не се кандидатства е било направено в координация с ЕС и със САЩ. „Министерството на външните работи иска да уведоми обществото относно членството на Косово в регионалните, континенталните и световните организации, а именно ООН и агенциите му, които остават приоритет за Косово“, пише в заявлението.\r\n„Косово е член на повече от 60 регионални, континентални и световни организации и всяка процедура за кандидатстване се прави при пълната и близка координация със съюзниците на Косово, а именно САЩ и ЕС“, пише още в заявлението. Според външното министерство „прагматичното отлагане на членството на Косово в Интерпол и в ЮНЕСКО е напълно подкрепено и координирано със САЩ. „МВнР поема ангажимент тези действия да допринесат за засилването на международните позиции на Косово“, сочи институцията.\r\n*** Турски и германски учени планират да създадат в Берлин първа по рода си онлайн академия – OFF-University, насочена към преследвани от Анкара представители на науката.\r\nИнициативата ще даде възможност на турски учени да провеждат лекции чрез видеоклипове в интернет и по този начин да поддържат връзка със студентите си. Стартът на начинанието ще бъде даден на 15 октомври, когато ще бъдат пуснати първите лекции. Достъпът до тях ще бъде напълно безплатен.\r\n*** Правозащитната организация „Амнести Интернешънъл“ обвини правителствата на държавите от Европейския съюз в нелегално депортиране на афганистански граждани.\r\nПрез 2016 г. броят на убитите и ранени цивилни граждани на Афганистан е достигнал рекордно високи нива за последните години. Въпреки това през същия период ЕС е депортирал в родината им близо 10 хил. афганистанци.\r\n***", "date": "2017.10.05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/05/2443190/tsvetan-tsvetanov-gerb-ako-tomislav-donchev-beshe-naznachil-brat-si-dokato-beshe-kmet-na-gabrovo-shtyahme-da-sme-saglasni-s-tvardeniyata-na-bsp.html", "text": "Ако Томислав Дончев беше назначил брат си докато беше кмет на Габрово щяхме да сме съгласни с всички твърдения на БСП, щяхме да вземем и отношение. Това каза пред журналисти в Народното събрание председателят на ПГ на ГЕРБ Цветан Цветанов по повод информация на БСП за роднински назначения в Габрово, предаде репортер на Агенция „Фокус“. „ГЕРБ се учреди през декември 2006 година. Всички хора в ПГ и тези, които станаха общински съветници, кметове преди това не се познаваха. Нормално е, когато станем приятели през тези 10 години някой да се обърне към друг да му стане кум“, посочи той. „БСП направиха това, за да не гласуват народните им представители в зала. Търсеха си повод как да се разграничат и да не гласуват доклада“, коментира Цветан Цветанов. „Те искат да ни питате по темата за Габрово, за Хасково или по други теми, които са наредили. Някой каза ли каква е позицията им за доклада за самолетите“, обясни той и допълни, че от БСП отместват фокуса актуалните теми за парламента. \r\nБиляна ИВАНОВА", "date": "2017.10.05", "title": "Цветан Цветанов, ГЕРБ: Ако Томислав Дончев беше назначил брат си докато беше кмет на Габрово щяхме да сме съгласни с твърденията на БСП"}
{"url": "http://www.focus-news.net/news/2017/10/05/2443191/evrodeputatat-emil-radev-ep-i-ek-vse-po-kategorichno-podkrepyat-prisaedinyavaneto-na-balgariya-kam-shengen.html", "text": "Българският евродепутат от ГЕРБ/ЕНП Емил Радев коментира, че решението за предоставяне на пасивен достъп до Визовата информационна система (ВИС) на България и Румъния е важна стъпка в посока на бъдещото ни присъединяване към Шенген. Това съобщиха от пресцентъра на ПП ГЕРБ. „В последно време виждаме все по-категорична подкрепа и от Европейската комисия, и в Европейския парламент за това България да стане част от Шенген. Надявам се държавите-членки също да вземат скоро положително решение в тази насока“, заяви Емил Радев.\r\nМиналата седмица комисията по граждански свободи, правосъдие и вътрешни работи на ЕП даде своето съгласие с категоричен резултат от 33 гласа в подкрепа на това да получим достъп до ВИС. Предоставянето на такъв достъп е необходимо условие, за да може тези две държави да прилагат новосъздадената система за влизане/излизане, която ще изчислява продължителността на престоя на граждани на трети държави на територията на ЕС с цел засичане на тези, които просрочват позволения им престой.\r\nПо-конкретно, с новоприетото решение България ще може да вижда лицата, на които е издадена шенгенска виза, ще може да преценява дали дадено лице има нужда от българска виза  и ще може да проверява дали наистина преминаващите границите лица притежават шенгенска виза. В същото време обаче българските гранични служители няма да могат да въвеждат решенията за издадени български визи, защото те не са валидни на територията на шенгенските страни, т.е. няма да имат активен достъп и няма да може да променят информацията в системата. \r\nБългария ще може да използва пасивно ВИС след като премине успешно оценка на възможностите и готовността на страната да прилага системата.", "date": "2017.10.05", "title": "Евродепутатът Емил Радев: ЕП и ЕК все по-категорично подкрепят присъединяването на България към Шенген"}
{"url": "http://www.focus-news.net/news/2017/10/05/2443192/gl-as-d-r-stoyan-nikolov-natsionalen-voennoistoricheski-muzey-do-balkanskata-voyna-se-stiga-zaradi-karvaviya-teror-koyto-osmanskata-imperiya-prilaga-varhu-hristiyanskoto-naselenie.html", "text": "В резултат на Руско-турската освободителна война и юридическия край на войната с Берлинския мирен договор, на Балканите настава поредната промяна на държавните граници. Това каза за Радио „Фокус“ – Пирин гл. ас. д-р Стоян Николов, уредник в Националния военноисторически музей. По думите му е възстановена българската държавност, но обширни територии от Балканския полуостров остават в пределите на Османската империя.\r\n„За съжаление член 23 и член 62 от Берлинския договор, които декларират, че ще се проведат реформи и християните в Османската империя ще получат права на практика остават мъртво родени. Опитите на Великите сили да предложат съответните реформи биват котирани от Османската империя и християнското население в пределите на европейските територии в рамките на империята остава с различен статут от мюсюлманското в европейска Турция. Именно това поражда и тежнения сред християните“, каза още гл. ас. д-р Стоян Николов.\r\nСпоред него важно е да се отбележи, че компактни християнски територии са обхванати от едно чувство за общност. „Обширни територии от Македония и Тракия са компактно заселени с българи християни и естествено в това инородно за Османската империя население има тежнения за обединение със своето свободно отечество. За съжаление и Македонските, и Тракийските българи с опитите им за освобождение, които започват непосредствено след подписването на Берлинския договор – Кресненско-Разложкото въстание, четническата акция от 1895 година, борбите на Вътрешната македоно-одринска организация, както и на Върховния македоно-одрински комитет, съответно, с Горноджумайското въстание от 1902 година и Илинденско-Преображенското въстание от 1903 година, са кърваво потушени“, посочи гл. ас. д-р Стоян Николов.\r\nТой заяви, че така сред християнските балкански държави назрява становището, че само с един военен съюз между тези държави и със силата на техните армии може да се извоюват кардинални промени на Балканите и те да присъединят към себе си териториите, които са населени с тяхно население.\r\nЛивия НИНОВА", "date": "2017.10.05", "title": "Гл. ас. д-р Стоян Николов, Национален военноисторически музей: До Балканската война се стига заради кървавия терор, който Османската империя прилага върху християнското население"}
{"url": "http://www.focus-news.net/news/2017/10/05/2443193/reuters-streletsat-ot-las-vegas-e-sabiral-orazhiya-i-boepripasi-v-prodalzhenie-na-desetiletiya-ubedeni-sa-vlastite.html", "text": "Стрелецът от Лас Вегас, който отне живота на 58 души, преди да се самоубие, е събирал оръжия и боеприпаси в продължение на десетилетия и щателно е планирал нападението, смятат властите, предава Reuters.\r\nМотивите за стрелбата обаче все още остават загадка.\r\n„Това, което знаем, е, че Стивън Падок е човек, който е прекарал десетилетия в придобиването на оръжия и амуниции и е водил таен живот, който никога няма да бъде напълно разкрит\", заяви шерифът на окръг Кларк Джоузеф Ломбардо.\r\nЛомбардо подчерта, че е трудно да се повярва, че арсеналът от оръжия, боеприпаси и взривни вещества, би могъл да бъде събран от Падок без съдействие.Тереза Герова", "date": "2017.10.05", "title": "Reuters: Стрелецът от Лас Вегас е събирал оръжия и боеприпаси в продължение на десетилетия, убедени са властите"}
{"url": "http://www.focus-news.net/news/2017/10/05/2443194/blagoevgrad-s-tarzhestven-moleben-i-polagane-na-tsvetya-na-pametniya-znak-na-mayor-ivan-pavlovich-orlinski-zapochnaha-chestvaniyata-na-105-godini-ot-osvobozhdenieto-na-gorna-dzhumaya.html", "text": "С тържествен молебен и полагане на цветя на паметния знак на майор Иван Павлович Орлински започнаха честванията по повод отбелязването на 105 години от Освобождението на Горна Джумая, предаде репортер на Радио „Фокус“-Пирин. Тържественият молебен беше отслужен от Негово Високопреосвещенство Неврокопския митрополит Серафим, като в церемонията се включиха и свещеници от храм „Въведение Богородично“ в Благоевград. Пред паметният знак цветя поднесоха кметът на Благоевград д-р Атанас Камбитов, зам.-кметът Христина Шопова, областният управител Бисер Михайлов, председателят на Общинския съвет Радослав Тасков, депутати, представители на обществеността, културни институции, училища.\r\nНа 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край.\r\nЛора КАЛЧЕВА", "date": "2017.10.05", "title": "Благоевград: С тържествен молебен и полагане на цветя на паметния знак на майор Иван Павлович Орлински започнаха честванията на 105 години от Освобождението на Горна Джумая"}
{"url": "http://www.focus-news.net/news/2017/10/05/2443195/zamestnik-ministar-valentin-yovev-vodachite-tryabva-da-badat-vazpitani-taka-che-da-polzvat-patnata-infrastruktura-bezopasno.html", "text": "Войната по пътищата е сериозен проблем, от който икономиката на страната губи много, но по-голяма е загубата на човешкия живот. Необходимо е да се инвестира в образованието на младите хора от най-ранна възраст. Водачите трябва да бъдат възпитани така, че да ползват новата инфраструктура безопасно. Затова трябва промяна в самосъзнанието на всеки ползвател на пътищата. Това коментира днес заместник-министърът на регионалното развитие и благоустройството Валентин Йовев по време на конференцията по пътна безопасност „Мирен договор за българските пътища“, организирана по повод 25-тата годишнина на Асоциацията на застрахователите в България, съобщиха от пресцентъра на Министерство на регионалното развитие и благоустройството.\r\nЙовев посочи, че изграждането и въвеждането на тол-системата ще допринесе за спирането на войната по пътищата, напомняйки, че от липсата й обществото губи годишно над 500 млн. лв., които могат да се вложат в изграждането на модерна и по-безопасна пътна инфраструктура.\r\nЗаместник-министър Йовев обърна внимание на разработения от Министерството на регионалното развитие и благоустройството нов проект на Наредба за проектиране на пътищата, насочен към повишаването на безопасността по инфраструктурата в България. \"Актуализирането на нормите за проектирането на нови и реконструкцията на съществуващи пътища се прави с цел те да отговарят на съвременните европейски условия и изисквания\", посочи той. \"Сред мерките за повишаване на пътната безопасност и намаляване на пътно-транспортните произшествия са и дейността на Агенция „Пътна инфраструктура“  по осигуряването на безопасно пътуване през зимния сезон и извършените ремонти в критични участъци\", каза още регионалният заместник-министър. \"Струва си да помислим освен за строителството на пътища и за застраховането на строително-монтажния риск в процеса на изграждане на пътищата. Самите строители по време на изпълнението на обекти могат да предизвикват различни събития, а те не са застраховани предварително, което може да носи нови разходи на възложителите\", добави той.", "date": "2017.10.05", "title": "Заместник-министър Валентин Йовев: Водачите трябва да бъдат възпитани така, че да ползват пътната инфраструктура безопасно"}
{"url": "http://www.focus-news.net/news/2017/10/05/2443196/angel-dzhonev-istorik-kyustendiltsi-sa-zashtitavali-dostoyno-balgarskite-zemi-i-sa-se-borili-za-osvobozhdenieto-na-tezi-ostanali-pod-robstvo.html", "text": "Кюстендилци са защитавали достойно българските земи и са се борили за освобождението на тези останали под робство. Това каза пред Радио „Фокус” – Кюстендил главен асистент д-р Ангел Джонев по повод участието на кюстендилци в Балканската война. По думите му кюстендилци участват в няколко формирования. Най-популярното от тях е 13-ти пехотен Рилски полк. „Не трябва да се пропуска Македоно-одринското опълчение, защото в Кюстендилския район е формирана една отделна дружина – „Седма Кумановска дружина”. Значителна част от участниците в тази дружина са живущи или по потекло от Кюстендилския край”, каза Ангел Джонев. Според него кюстендилци участват в различни формирования като обикновени войници, офицери и подофицери. Най-знаково се приема участието на 13-ти пехотен Рилски полк и ключовата битка в „Булаир”, но не трябва да се изпуска и участието в похода в Македония, от границата при „Черна скала” до Солун. Полкът преминава през Македония в няколко сражения, а бойното кръщение е при Кочани от 11 октомври 1912 година, успешен бой в който загиват няколко войници от полка.\r\nВенцеслав ИЛЧЕВ", "date": "2017.10.05", "title": "Ангел Джонев, историк: Кюстендилци са защитавали достойно българските земи и са се борили за освобождението на тези останали под робство"}
{"url": "http://www.focus-news.net/news/2017/10/05/2443197/videlina-gandeva-op-turizam-plovdiv-40-e-rastat-na-realiziranite-noshtuvki-v-plovdiv-za-tazi-godina.html", "text": "40% е ръстът на реализираните нощувки в Пловдив за тази година. Това съобщи пред журналисти Виделина Гандева, директор на ОП „Туризъм“, предаде репортер на Радио „Фокус” - Пловдив. Според Гандева тенденцията на растеж е устойчива. Тя даде за пример 2015 година, когато ръстът на нощувките в Пловдив е бил 15%. „Средно годишният ръст на нощувките в Пловдив оттогава досега е 10%. Ръстът в посещенията на музеите в Пловдив е 50%, а в туристическите информационни центрове той е още по-голям“, посочи Гандева.\r\nВ десетката на държавите, чиито туристи посещават Пловдив, са Франция, Германия, Испания, Италия, Румъния. За първа година тук попада и Русия. Големи са интересите на туристите към кв. „Капана“ като център на творческия живот, както и към туристически турове в региона с посещения на винарски изби и дегустации, както и към ски курортите в региона. „През 2017 Пловдив са посетили над 1 милион туристи, а през 2019 година се очаква те да са над 2 милиона”, каза още Виделина Гандева. По думите ѝ това ще облагодетелства и близките до Пловдив дестинации, защото местата за настаняване в града няма да поберат всички туристи през 2019 година.\r\nЦветана ТОНЧЕВА", "date": "2017.10.05", "title": "Виделина Гандева, ОП “Туризъм“ - Пловдив: 40% е ръстът на реализираните нощувки в Пловдив за тази година"}
{"url": "http://www.focus-news.net/news/2017/10/05/2443198/tsvetan-tsvetanov-gerb-vazlozhili-sme-na-vsichkite-si-strukturi-da-napravyat-proverka-na-naznacheniyata-ako-e-narushen-zakonat-tryabva-da-badat-izchisteni.html", "text": "За всички структури на ГЕРБ сме възложили да се направи проверка, за да не използват опонентите ни това като аргумент. Това каза пред журналисти в Народното събрание председателят на ПГ на ГЕРБ Цветан Цветанов по повод информация на БСП за роднински назначения в Габрово, предаде репортер на Агенция „Фокус“. „Ако има роднински назначения някъде, които са с някакво въздействие и е нарушен законът, те трябва да бъдат изчистени“, заяви той. Според него такива аргументи не могат да дадат управление. „Управлението го дават гражданите, те го дадоха за трети път на Бойко Борисов точно преди 6 месеца“, посочи Цветан Цветанов. „Направете си изводите къде са БСП, защо го правят и защо е тази изнервеност от тяхна страна“, коментира той. „Томислав Дончев не назначава в община Габрово. Сигурно трябва да се обади на брат си и да каже, понеже съм еди си какъв, трябва да напуснеш, това предлагат от БСП“, обясни председателят на ПГ на ГЕРБ. „Ако бъде доказано, че има конфликт на интереси, ще вземем отношение. Не е необходимо някой друг да ни го казва“, заяви той. „БСП искат да ни вкарат в спирала, да ни отклонят от акцента, който днес има държавата- Европейско председателство, среща на Борисов с балканските лидери, Западните Балкани стават приоритет“, уточни Цветан Цветанов. Той обясни, че днес няма да има среща на Изпълнителната комисия на ГЕРБ с ПГ, защото няма такава необходимост. „Проведохме разговори с членовете на Изпълнителната комисия, отчели сме, че вчерашното решение за оставката на Делян Добрев е правилно“. \r\nБиляна ИВАНОВА", "date": "2017.10.05", "title": "Цветан Цветанов, ГЕРБ: Възложили сме на всичките си структури да направят проверка на назначенията, ако е нарушен законът трябва да бъдат изчистени"}
{"url": "http://www.focus-news.net/news/2017/10/05/2443199/haskovo-zapochna-dostavkata-na-darva-za-ogrev-ot-op-obshtinsko-lesnicheystvo-za-naselenite-mesta-v-obshtinata.html", "text": "Започна доставката на дърва от ОП „Общинско лесничейство“ - Хасково. Това заяви директорът на предприятието Георги Масларов, съобщиха от пресцентъра на Община Хасково. Доставките за 15 села в общината са почти завършени това са Александрово, Елена, Зорница, Корен, Маслиново, Николово, Подкрепа, Тракиец и Широка поляна. Към 80% са удовлетворени заявките за дърва в селата Въгларово, Г. Войводино, Гълъбец, Д. Големанци, Козлец и Криво поле. Общо заявените количества са около 15 хиляди кубика, вече са доставени повече от 6 хиляди кубика. Очаква се всички заявки да бъдат изпълнени до месец ноември. 150 кубика са осигурените дърва за социални дейности, доставени са количества на детски градини в селата, спортен клуб, пенсионерски клубове, читалища. \r\nЦената на доставяните дърва от общинското предприятие по решение на Общинския съвет е 63 лева на кубик.", "date": "2017.10.05", "title": "Хасково: Започна доставката на дърва за огрев от ОП „Общинско лесничейство“ за населените места в общината"}
{"url": "http://www.focus-news.net/news/2017/10/05/2443200/luxemburger-wort-v-italiya-napadnaha-kartina-na-adolf-hitler.html", "text": "Мъж на около 40-годишна възраст се е нахвърлил върху картина на нацисткия лидер Адолф Хитлер, изложена в музей в италианския град Сало, съобщава вестник Luxemburger Wort.\r\nКрещейки обиди, мъжът се е опитал да пробие картината на Хитлер с отверка. Намеренията му са били осуетени от охраната на музея. След своеобразното „нападение“ мъжът е успял да избяга и да се скрие. Съгласно разпространените данни, върху платното са нанесени драскотини, но не е унищожено.\r\nСлед инцидента собственикът на картината – частен колекционер от Германия, е отказал да подаде жалба. Освен „нападнатото“ платно, в италианския музей са изложени още няколко картини, подписани от Адолф Хитлер.Тереза Герова", "date": "2017.10.05", "title": "Luxemburger Wort: В Италия „нападнаха“ картина на Адолф Хитлер"}
{"url": "http://www.focus-news.net/news/2017/10/05/2443201/miliet-komandvashtiyat-vtora-turska-armiya-lichno-uchastva-vav-voennoto-uchenie-na-granitsata-s-irak.html", "text": "Командващият Втора армия армейски генерал Исмаил Метин Темел взе лично участие в учението на турската армия в околия Силопи на провинция Шърнак, точно срещу ГКПП „Хабур” на границата с Ирак, пише вестник „Милиет”. Учението продължава без прекъсване вече 17-ти ден. Вчера във вечерните часове в района на учението пристигна на инспекция и армейски генерал Исмаил Метин Темел.\r\nНа продължаващото заедно с иракски военни учение беше демонстрирано завземане на район с бронетанкова техника и маневриране с нея. Маневрите на турската и на иракската армия продължиха до късно през нощта, посочва още „Милиет”.. Георги Димов", "date": "2017.10.05", "title": "„Милиет”: Командващият Втора турска армия лично участва във военното учение на границата с Ирак"}
{"url": "http://www.focus-news.net/news/2017/10/05/2443202/blagoevgrad-s-izpalnenie-na-balgarskiya-himn-i-voenna-tseremoniya-za-izdigane-na-natsionalniya-flag-na-ploshtad-georgi-izmirliev-prodalzhavat-tarzhestvata-v-grada.html", "text": "С изпълнение на българския химн и военна церемония за издигане на националния флаг на площад „Георги Измирлиев\" продължиха тържествата в Благоевград, предаде репортер на Радио „Фокус“ - Пирин. На площадното пространство се събраха възпитаници на всички учебни заведения от града, които гордо развяваха българското знаме. В тържествената церемония участваха кметът на Благоевград д-р Атанас Камбитов, областният управител Бисер Михайлов, председателят на Общински съвет Радослав Тасков, депутати от област Благоевград, представители на културни институции и стотици граждани. Тържественото шествие, в което участваха и ученици от всички училища, се отправи през центъра на Благоевград към площад „Мите Марков“. Там благоевградската общественост се поклони пред паметта на загиналите по време на освободителните действия и отново бяха положени венци и цветя на паметника на Мекедоно-Одринското опълчение. Пред паметника бе изнесена кратка програма, която напомни за събития преди 105 години.\r\nЛора КАЛЧЕВА", "date": "2017.10.05", "title": "Благоевград: С изпълнение на българския химн и военна церемония за издигане на националния флаг на площад „Георги Измирлиев\" продължават тържествата в града"}
{"url": "http://www.focus-news.net/news/2017/10/05/2443203/generalnoto-konsulstvo-na-sasht-v-istanbul-za-arestuvaniya-turski-sluzhitel-v-diplomaticheskata-misiya-podkopavane-i-namalyavane-tsennostta-na-partnyorstvoto-ni-s-ankara.html", "text": "Генералното консулство на САЩ в Истанбул оповести чрез една от социалните медии позицията си за арестувания служител в дипломатическата мисия, който е само местен турски гражданин, предаде информационната агенция  Догу хабер ажансъ (ДХА). \r\n„Правителството на САЩ изпитва голямо безпокойство заради проникналите от източници на турското правителство информации за задържането на 4 октомври на местен гражданин и служител в Генералното ни консулство в Истанбул; както и особено поради поставената от тези източници  цел този служител да бъде осъден от медиите, вместо от съдебна институция. … Ние сме убедени, че отправените твърдения са напълно безпочвени. … От десетки години и двете страни използват местни граждани с цел укрепване и засилване на сътрудничеството между Турция и САЩ; благодарение на тях се е подобрило и доверието между двете държави, засилени са и възможностите за бизнес, постигнато е и по-нататъшно сближаване между гражданите на двете страни. Безпочвените и неизвестно на какви източници позоваващи се твърдения по отношение на наши служители подкопават нашето дългосрочно партньорство и намаляват ценността на това партньорство.”, се посочва още в позицията на дипломатическата мисия на САЩ в Истанбул, цитирана от ДХА. Георги Димов", "date": "2017.10.05", "title": "Генералното консулство на САЩ в Истанбул за арестувания турски служител в дипломатическата мисия: Подкопаване и намаляване ценността на партньорството ни с Анкара"}
{"url": "http://www.focus-news.net/news/2017/10/05/2443204/tsvetan-tsvetanov-gerb-imam-stsenariy-na-bsp-za-razkol-mezhdu-men-i-boyko-borisov-kogato-zapochne-da-se-govori-shte-go-pokazha.html", "text": "Сега разбирам, че БСП подготвяли да се говори нещо. Имам го като сценарий, който подготвят. Ще го оставя запечатан, след 1 месец, когато този сценарий започне да се разиграва мога да ви го покажа. Това каза пред журналисти в Народното събрание председателят на ПГ на ГЕРБ Цветан Цветанов, предаде репортер на Агенция „Фокус“. „Сценарият е за това да се прави разкол между мен и Бойко Борисов“, заяви той. „Във всяко едно ключово важно решение винаги сме взимали политическо решение и сме го съгласували винаги с Бойко Борисов“, подчерта Цветан Цветанов. „Защо някой иска да създаде усещане, че има бламиране на премиера, че в ПГ правим нещо, което остава незабелязано от премиера“, попита председателят на ПГ на ГЕРБ. „Този сценарий сме го слушали от 2008 година, когато се разбра, че ГЕРБ има потенциал да управлява. Тогава започнаха да говорят- Цветанов ще вземе партията на Борисов, Борисов ще изгони Цветанов от партията“, припомни Цветан Цветанов. „Няма абсолютно никакво разминаване между позицията на ПГ  и позицията на премиера“, заяви той. „ПГ има своя живот, има и МС, който също има своя управленски живот. Има разделение на властите“, каза още Цветан Цветанов. \r\nБиляна ИВАНОВА", "date": "2017.10.05", "title": "Цветан Цветанов, ГЕРБ: Имам сценарий на БСП за разкол между мен и Бойко Борисов, когато започне да се говори ще го покажа"}
{"url": "http://www.focus-news.net/news/2017/10/05/2443205/gd-granichna-politsiya-na-gkpp-kapitan-andreevo-ima-9-km-a-na-gkpp-lesovo-45-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход. На ГКПП \"Капитан Андреево\" има 9 км, а на ГКПП \"Лесово\" - 4,5 км колона от товарни автомобили на изход. Това сочат данни към 13.30 часа, публикувани в сайта на ГД \"Гранична полиция\". На българо-румънската граница на ГКПП \"Дунав мост-Видин\" има 1,5 км колона от товарни автомобили на изход, а на ГКПП \"Дунав мост-Русе\" - 1,5 км колона от товарни автомобили на изход и 3 км на вход. На границата с Гърция трафикът на товарни автомобили е интензивен на ГКПП \"Кулата\" на изход.\r\nНа българо-македонската и българо-сръбската граница трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.05", "title": "ГД \"Гранична полиция\": На ГКПП \"Капитан Андреево\" има 9 км, а на ГКПП \"Лесово\" - 4,5 км колона от товарни автомобили на изход"}
{"url": "http://www.focus-news.net/news/2017/10/05/2443206/d-r-gergana-kolarova-sagbal-sveta-sofiya-tselta-na-kampaniyata-za-rak-na-gardata-e-zhenite-da-se-nauchat-da-badat-otgovorni-kam-sebe-si-i-da-poseshtavat-redovno-pregledi.html", "text": "Целта на кампанията за рак на гърдата е жените да се научат да бъдат отговорни към себе си и да посещават редовно специалистите в тази област. Това каза изпълнителният директор на САГБАЛ „Света София“ д-р Гергана Коларова по време на пресконференция, на която беше представена информационна и профилактична кампания за рак на гърдата, предаде репортер на Агенция „Фокус“. Д-р Коларова посочи, че не се открива тенденция към намаляване на смъртността или тенденция за увеличаване на броя на жените, които се справят със заболяването рак да гърдата. Според д-р Коларова около 3 500 жени всяка година чуват тази тежка диагноза, като за над 1 200 от тях краят е трагичен. „За това целта на тази кампания е жените да се научат да бъдат отговорни към себе си, към семействата си, към най-близките си и да посещават редовно специалистите, които се занимават с тази област. Защото като се постави по-рано диагнозата, прогнозите са по-оптимистични. Не са малко и жените, които не могат да си позволят прегледа във финансов аспект, заради което инициативата е изцяло благотворителна“, каза още тя.\r\nД-р Коларова обясни, че от тази година значително се е разширил броят на болниците, които се включват в кампанията – през 2017 г. те са общо 12. „На 1 октомври стартирахме с първото мероприятие – сградата на НДК светна в розово. На 18 октомври отново на централно място в София ще пускаме балони, които ще бъдат символ на починалите жени от болестта – тази година те ще бъдат около 1 200. Идеята е да привлечем повече хора и да ги информираме, че предлагаме възможност за абсолютно безплатен преглед. Дано повече жени да успеят да се възползват от нея и да спасим повече човешки животи“, каза тя.\r\nЦветилена СИМЕОНОВА", "date": "2017.10.05", "title": "Д-р Гергана Коларова, САГБАЛ „Света София“: Целта на кампанията за рак на гърдата е жените да се научат да бъдат отговорни към себе си и да посещават редовно прегледи"}
{"url": "http://www.focus-news.net/news/2017/10/05/2443207/zam-kmet-doncho-barbalov-za-treta-godina-stolichna-obshtina-provezhda-programa-za-skrining-na-rak-na-mlechnata-zhleza.html", "text": "За трета година Столична община провежда програма за скрининг на рак на млечната жлеза. Това каза Дончо Барбалов – заместник-кмет по направление „Финанси и стопанска дейност” и вр. изп. д. заместник-кмет по направление „Столично общинско здравеопазване, по време на пресконференция, на която беше представена информационна и профилактична кампания за рак на гърдата, предаде репортер на Агенция „Фокус“.\r\n“В хода на програмата през първите две години са прегледани 5179 жени, констатирани са няколко случая на заболявания. 350 хил. лева са вложените средства, като през 2016 г. в кампанията се включват 8 клиники, а днес те вече са 12“, обясни той.\r\nБарбалов уточни, че през 2017 г. целевата група на Столична община е рекордно голяма, като обхваща почти 10 000 жени – освен жените, които работят в училищата и детските градини, тази година се включват и жените, работещи в БДЖ. „Има висок процент на заболяващи в страната, като ключово е болестта да се открие във възможно най-ранен стадий, за да може жените да се възстановят напълно и да се върнат към нормалния си начин на живот“, каза още той.\r\nЦветилена СИМЕОНОВА", "date": "2017.10.05", "title": "Зам.-кмет Дончо Барбалов: За трета година Столична община провежда програма за скрининг на рак на млечната жлеза"}
{"url": "http://www.focus-news.net/news/2017/10/05/2443208/varna-apelativniyat-sad-proiznese-zadochna-prisada-za-mazh-koyto-oshte-se-izdirva-za-izvarshen-ot-nego-grabezh-predi-9-godini.html", "text": "Варненският апелативен съд отмени частично присъда на Окръжен съд – Варна, с която 4-ма подсъдими сред които и Владимир Грозев от с. Момково, община Свиленград, бяха признати за невиновни в това да са ограбили в съучастие през декември 2004 година  жена от с.Аврен, Варненска област. Това съобщиха от пресцентъра на Апелативен съд – Варна.\r\nС днешната присъда Грозев, който е съден задочно, е признат за виновен в това, че при условията на опасен рецидив на 13 декември 2014, в съучастие като съизвършител с Недялко Димитров (Момата), ограбили със сила и заплахи 3 000 лева от магазинерката на с.Аврен и мобилния ѝ телефон. Наказанието за Грозев е 4 години лишаване от свобода, което да изтърпи при строг режим. Отново в задочен режим – съдът определи спрямо него мярка за неотклонение „задържане под стража“. Втората съдебна инстанция потвърди оправдателните присъди на другите трима подсъдими – Стоян Петров, Димитър Стефанов и Константин Костадинов.\r\nПрипомняме, че Недялко Димитров, признал приживе за 8 убийства и осъждан 12 пъти, в това число и с доживотни присъди, почина в затвора точно преди 1 година(на 5 октомври).\r\nВладимир Грозев е обявен за общо държавно издирване от есента на 2008 година, когато е бил търсен заради произнесена присъда от съда в Свиленград. Обявен е за международно издирване с „Червен бюлетин“ чрез Интерпол и има издадена Европейска заповед за арест. Всички усилия на властите този подсъдим да бъде издирен у нас не са дали резултат, но оперативно издирвателните мероприятия за установяването му продължават.\r\nПрисъдата на Варненския апелативен съд подлежи на касационна проверка.", "date": "2017.10.05", "title": "Варна: Апелативният съд произнесе задочна присъда за мъж, който още се издирва за извършен от него грабеж преди 9 години"}
{"url": "http://www.focus-news.net/news/2017/10/05/2443209/afp-sasht-shte-poiskat-ot-nato-izprashtaneto-na-dopalnitelni-hilyada-voynitsi-v-afganistan.html", "text": "Съединените американски щати ще отправят официално искане към НАТО за изпращането на допълнителни хиляда войници в Афганистан, които да бъдат включени в борбата срещу талибаните. Това съобщи американският посланик в Алианса, предава AFP.\r\nКей Бейли Хътчинсън заяви, че допълнителните сили ще бъдат включени към близо трите хиляди американски войници, които вече са на път към Афганистан. Решението за изпращането им бе взето от Доналд Тръмп, който обяви нова стратегия за борбата с екстремистите в Афганистан..Тереза Герова", "date": "2017.10.05", "title": "AFP: САЩ ще поискат от НАТО изпращането на допълнителни хиляда войници в Афганистан"}
{"url": "http://www.focus-news.net/news/2017/10/05/2443210/plovdiv-izgoryal-e-avtomobil-na-zhurnalist-ot-karlovo-raboti-se-po-versiya-za-umishlen-palezh.html", "text": "Автомобилът на журналист от Карлово е изгорял през нощта. Това съобщиха за Радио „Фокус“ – Пловдив от Областна дирекция на МВР-Пловдив. Сигналът е подаден около 02.30 часа на телефон 112 от собственичката на превозното средство. На мястото на пожара се е отзовал противопожарен екип, който е загасил пламъците. Огънят е унищожил напълно автомобила и е засегнал превозно средство в близост. Работи се по всички възможни версии за пожара, включително - за умишлен палеж, свързан с работата на жената като разследващ журналист. Със случая се е заела Окръжната прокуратура в Пловдив.\r\nТони МИХАЙЛОВ", "date": "2017.10.05", "title": "Пловдив: Изгорял е автомобил на журналист от Карлово, работи се по версия за умишлен палеж"}
{"url": "http://www.focus-news.net/news/2017/10/05/2443211/stara-zagora-ogranicheno-dvizhenieto-za-tezhkotovarni-avtomobili-po-pat-i-6-kazanlak-maglizh-pri-detelinata-na-kazanlak-v-posoka-sliven.html", "text": "Ограничено движението за тежкотоварни автомобили по път I-6 Казанлък - Мъглиж, при детелината на Казанлък, в посока Сливен. Това съобщиха от пресцентъра на Агенция \"Пътна инфраструктура\". Обходният маршрут е през Тулово - Мъглиж.", "date": "2017.10.05", "title": "Стара Загора: Ограничено движението за тежкотоварни автомобили по път I-6 Казанлък - Мъглиж, при детелината на Казанлък, в посока Сливен"}
{"url": "http://www.focus-news.net/news/2017/10/05/2443212/dimitar-lazarov-gerb-v-doklada-za-natsionalnata-sigurnost-za-2016-g-za-parvi-pat-ima-razdel-za-kibersigurnostta-no-podgotovkata-za-tova-e-dosta-kritichna.html", "text": "В доклада за националната сигурност за 2016 г. за първи път има раздел за киберсигурността, но подготовката за това е доста критична. Това каза народният представител от ПГ на ГЕРБ Димитър Лазаров по време на дебатите по годишния доклад за националната сигурност на Република България за 2016 г., предаде репортер на Агенция „Фокус“. „Основната цел на доклада е наистина да представи дейността на институциите, на изпълнителната власт в Република България, действията, които са предприети и предизвикателствата, които стоят, също и набелязаните мерки за следващия период“, заяви Димитър Лазаров. По думите му това има значение за политиката на сигурност за държавите от ЕС и държавите членки на НАТО. „Коренно променилата се среда за сигурност в последните години изисква разработване на координирани политики и стратегическа и концептуална рамка за противодействие на новите заплахи включително и хибридните заплахи“, каза той. Лазаров подчерта, че в този доклад за първи път има раздел, касаещ киберсигурността. „Доста критично е отбелязано в него, че нивото на подготовка в България на институциите откъм специалисти и техническа обезпеченост не е добро. Това е факт, и то се знае, но е конституирано в доклада“, коментира депутатът от ГЕРБ. \r\nЛазаров поясни, че в тази част са отбелязани и мерки. Той призова да се подходи отговорно към днешната дискусия и да се подкрепи годишния доклад за националната сигурност на Република България за 2016 г.\r\nДеница КИТАНОВА", "date": "2017.10.05", "title": "Димитър Лазаров, ГЕРБ: В доклада за националната сигурност за 2016 г. за първи път има раздел за киберсигурността , но подготовката за това е доста критична"}
{"url": "http://www.focus-news.net/news/2017/10/05/2443213/bilyana-karadakova-regionalen-istoricheski-muzey-blagoevgrad-na-5-oktomvri-1912-godina-se-sbadva-zhelanieto-na-tseliya-balgarski-narod-da-se-dovarshi-osvoboditelnoto-delo.html", "text": "5 октомври 1912 година е забележителен и дълго очакван ден. Това каза за Радио „Фокус“ – Пирин Биляна Карадакова, историк и уредник в Регионален исторически музей – Благоевград. Според нея това е ден, в който се сбъдва желанието на целия български народ в Мизия, Тракия и Македония – да се довърши освободителното дело, започнало в целия период на българското възраждане.\r\n„Много изследователи и историци са на мнение, че периода на Балканските войни, включително и Първата световна война, са едни етапи, в които трябва да се реализира българската национална идея, заложена като идеология през възраждането, по времето на Санстефанския мирен договор проблеснала за миг на карата, но останала недовършена заради катастрофалния Берлински конгрес. Така че, може да кажем, че Първата Балканска война е била отдавна очаквана“, каза още Карадакова.\r\nБиляна Карадакова уточни, че българската държава - властта и владетелят, се подготвят за този момент много дълго време. „Тъй като съвсем скоро отбелязахме голяма годишнина, свързана с Независимостта на България, именно от 1908 година. С обявяването на българската независимост се дава една политическа подготовка за реализирането на този голям военен конфликт, защото именно като независима, българската държава има правото да взима политически решения, които са в нейния национален интерес. Трябва да имаме предвид, че Балканската война е освободителна в пълния смисъл на думата, защото, както знаем, заради решенията на Берлинския конгрес една голяма част от Македония, Беломорието, Одринска Тракия, остава под Османска власт в състоянието, в което е била в продължение на 500 години“, коментира Карадакова.\r\nСпоред нея тази война е осмисляна като освободителна и едва ли не цялото население е тръгвало за нея „като на сватба“, както пишат и военните кореспонденти. „Балканската война наистина е една освободителна кампания, като трябва да се има предвид, че България тръгва като държава, която е с едва 4 милиона население, срещу Османската империя, която е над 24 милиона жители и може да мобилизира 1 милион души войска. Балканската война е едно голямо изпитание за българската държава, което изисква и съюзничество с останалите балкански държави“, обясни Карадакова.\r\nТя каза също, че още преди началото на бойните действия на 5 октомври, цялата 1912 година протича в дипломатическа подготовка по изграждането на балканския съюз. „Естествено, инициатор и двигател на всичко това е България, която получава сътрудничеството на Сърбия, Черна гора и Гърция. Търси се подкрепата и на Великите сили, но те принципно се изказват против радикална промяна на границите на Балканите, още повече, че тогава светът е в навечерието на Първата световна война. Всъщност инициативата на България е изключително смела, очаквана и желана, затова - и успешна. Най-големият успех на тази война е идеята за нейния освободителен характер“, уточни Карадакова.\r\nЛивия НИНОВА", "date": "2017.10.05", "title": "Биляна Карадакова, Регионален исторически музей – Благоевград: На 5 октомври 1912 година се сбъдва желанието на целия български народ – да се довърши освободителното дело"}
{"url": "http://www.focus-news.net/news/2017/10/05/2443214/montana-dvizhenieto-se-osashtestvyava-v-edna-lenta-po-pat-112-montana-slavotin-v-rayona-na-selo-doktor-yosifovo-poradi-avarirala-tsisterna.html", "text": "Движението се осъществява в една лента по път III-112 Монтана - Славотин, в района на село Доктор Йосифово, поради аварирала цистерна. Това съобщиха от пресцентъра на Агенция \"Пътна инфраструктура\".", "date": "2017.10.05", "title": "Монтана: Движението се осъществява в една лента по път III-112 Монтана - Славотин, в района на село Доктор Йосифово, поради аварирала цистерна"}
{"url": "http://www.focus-news.net/news/2017/10/05/2443215/sputnik-sarbiya-granitsite-na-evropa-se-rushat-s-orazhiyata-na-nato.html", "text": "НАТО използва Русия като извинение за постигане на собствените си цели, а една от последно поставените цели на Алианса е създаването на т.нар. военен Шенген в Европа, коментира информационната агенция Sputnik в сръбската си редакция.\r\nКомандващият сухопътните войски на САЩ в Европа генерал-лейтенант Бен Ходжис заяви, че при транспортирането на оръжия и военни товари през границите на европейските страни трябва да се прилагат специални правила, които ще дадат възможност за по-бърз трансфер на силите на НАТО. Целта, съгласно думите му, е „Алиансът да бъде в състояние да се движи толкова бързо, колкото руските въоръжени сили, или дори по-бързо\", за да се разгърне техният потенциал и политиката на „сдържане\" да бъде ефективна.\r\nВоенният анализатор Андрей Млакар подчерта пред агенцията, че Русия отново се използва само като извинение за това НАТО да постигне своите собствени цели.\r\n „Преди всичко трябва да кажем, че г-н Ходжис се ядоса, защото румънците, които са членовете на НАТО, му сложиха печат в паспорта и затова, че той защото трябваше да изпълни митническите процедури. В действителност, при последните учения на НАТО, които се проведоха в Източна Европа, бе установен проблем - пречките, с които се сблъскват американците и силите на Северноатлантическия алианс в Европа при прехвърлянето на техниката. Например, беше установено, че бронирани механизирани единици не могат да се движат и някои мостове не могат да понесат теглото на бронираните превозни средства, които са били транспортирани. Войниците трябваше да преминат през паспортен и митнически контрол, а генерал Ходжис, който пътуваше до България, трябваше да кацне аварийно на военно летище в Румъния за преминаване през митническите процедури\", коментира Млакар.\r\nСледователно, твърди анализаторът, е поставено началото на историята на формирането на единна зона, която да улеснява транспортирането на материали и техника на Изток в Европа, чиято цел не е да се предотврати придвижването на руска техника. Млакар припомня, че руснаците имат споразумение с балтийските държави за транспорт в района на Калининград и въпреки напрежението, този договор не е прекратен.\r\nДруг експерт - Владимир Шчербаков, твърди, че ако НАТО реши да атакува Русия, съществуващите бюрократични пречки няма да означават нищо.\r\n„Но в мирно време НАТО в Европа има големи логистични проблеми. Представете си руския министър на отбраната Сергей Шойгу, който, за да прехвърли единица от Москва във Владивосток, трябва да координира този ход с всички руски региони, през които войниците ще преминат. Приблизително при такива условия е поставено НАТО е в Европа\", отбеляза Шчербаков.\r\nТой обаче не вярва, че създаването на \"военен Шенген\" ще помогне на Алианса да \"възпира Русия\"..Тереза Герова", "date": "2017.10.05", "title": "Sputnik (Сърбия): Границите на Европа се рушат с оръжията на НАТО"}
{"url": "http://www.focus-news.net/news/2017/10/05/2443216/blagoevgrad-mashtabnata-istoricheska-vazstanovka-zov-za-svoboda-se-provede-po-povod-105-ata-godishnina-ot-osvobozhdenieto-na-gorna-dzhumaya.html", "text": "Мащабната историческа възстановка „Зов за свобода“ се проведе в Благоевград по повод 105-ата годишнина от Освобождението на Горна Джумая, предаде репортер на Радио „Фокус“-Пирин. За първи път Общината, съвместно с Национално дружество „Традиция“, представи подробно пресъздаване на историческите бойни действия от 1912 година, случили се на територията на днешен Благоевград. \r\nВ квартал „Вароша“ прозвуча зовът за свободата. На площад „Мите Марков“, разположен между „Младежки дом“ и Регионалния исторически музей, жителите и гостите на града станаха свидетели на славните боеве от първия ден на Балканската война в Пиринско. Целта на художествено-историческата възстановка бе да бъде представен сбор от сюжети от самото въстание, възстановка на няколко от битките, които са се провели по време на сблъсъка с османските сили. Десетки участници от клубове „Традиция“ от цялата страна, Драматичен театър „Никола Вапцаров“, Регионалния исторически музей, Детско-юношески фолклорен ансамбъл „Пиринска китка“ и др. участваха във възстановката „Зов за свобода“, провела се по обяд днес в квартал „Вароша“.Във възстановката се включиха и представители на родолюбивата организация „Патриоти Дупница“, начело с нейния председател Кирил Кирилов. Пред над хиляда зрители и официални лица се разигра истинско „сражение”. Освобождението бе ознаменувано с общо хоро, за да последва ново нападение. След щастливия край на битката пред „Конака”, се изви общо хоро, на което се хванаха зрители, въстаници, поробители и управници.\r\nЛора КАЛЧЕВА", "date": "2017.10.05", "title": "Благоевград: Мащабната историческа възстановка „Зов за свобода“ се проведе по повод 105-ата годишнина от Освобождението на Горна Джумая"}
{"url": "http://www.focus-news.net/news/2017/10/05/2443217/glavniyat-prokuror-sotir-tsatsarov-razporedi-speshni-deystviya-za-razkrivane-palezha-na-avtomobil-na-zhurnalista-ot-karlovo.html", "text": "Окръжна прокуратура – Пловдив наблюдава досъдебно производство, което се води за палеж на лек автомобил, собственост на репортер на предаването „Господари на ефира“, извършен тази нощ в гр. Карлово, при което е имало опасност пожарът да се разпростре и върху друго имущество на значителна стойност – престъпление по чл. 330, ал.2, т.2, вр. ал.1 от НК. За извършеното престъпление е уведомен главният прокурор, който разпореди спешни действия за разкриване извършителя на престъплението. \r\nПод ръководството на Окръжна прокуратура – Пловдив са предприети множество действия по разследването от отдел „Криминална полиция“ при ОДМВР – Пловдив. Извършват се разпити на свидетели, огледи на местопроизшествие. \r\nПо разпореждане на Главния прокурор Сотир Цацаров, Окръжна прокуратура – Пловдив е изискала за служебен контрол и всички преписки, водени в Районна прокуратура – Карлово и Районна прокуратура – Пловдив във връзка с дейността на Пламен Димитров от гр. Карлово, за когото репортерката от „Господари на ефира“ е оповестила оплаквания за измамливи действия. \r\nПроверява се и воденото в Районна прокуратура – Карлово досъдебно производство за обсебване. \r\nПроверките ще приключат във възможно най-кратък срок.", "date": "2017.10.05", "title": "Главният прокурор Сотир Цацаров разпореди спешни действия за разкриване палежа на автомобил на журналиста от Карлово"}
{"url": "http://www.focus-news.net/news/2017/10/05/2443218/reuters-sled-atakata-sreshtu-amerikanski-voynitsi-v-hod-e-voenna-operatsiya-po-granitsata-s-mali.html", "text": "В близост до границата с Мали е в ход военна операция, задействана в отговор на смъртоносна атака, при която в сряда загинаха трима американски войници и петима военнослужещи на Нигер, предава Reuters.\r\nСъгласно информацията на военни от Нигер, в операцията са включени още американски и френски военнослужещи. Допълнителни подробности обаче не бяха съобщени. \r\nОт Министерството на отбраната в Мали заявиха, че в Нигер са в ход военни операции и че въоръжените сили на Мали са подсилили контролно-пропускателните пунктове по границата..Тереза Герова", "date": "2017.10.05", "title": "Reuters: След атаката срещу американски войници – в ход е военна операция по границата с Мали"}
{"url": "http://www.focus-news.net/news/2017/10/05/2443219/prof-todor-galunov-politolog-balgarskoto-predsedatelstvo-na-saveta-na-es-shte-mine-bez-politicheski-satreseniya.html", "text": "Българското председателство на Съвета на ЕС ще мине спокойно и без политически сътресения. Това коментира в ефира на Радио „Фокус“ – Велико Търново политологът проф. Тодор Галунов. Като основна предпоставка за това той посочи факта, че страната ни не се намира в ситуация на предсрочни парламентарни избори и нещо повече - такива ще се случат най-рано след около година. „Няма основание за тежка политическа криза и най-вече - няма подготвена политическа алтернатива в момента, която да промени българския политически модел. На този етап ние трябва да свикнем, че поне докато изтече Българското председателство на Съвета на ЕС, у нас ще има някакво политическо спокойствие“, обясни политологът. \r\nПроф. Галунов посочи също, че скандалът между депутата от ГЕРБ Делян Добрев и народния представител от \"БСП за България\" Елена Йончева може да се разглежда като „политическа опозиция“. Според него въпреки това все още е рано да се прогнозира какви последствия ще има случаят, защото към момента действията са на етап „нападки“. По думи на Тодор Галунов събитията от последната седмица няма да повилият върху стабилитета на страната.\r\nЛуиза ТРАНЧЕВА", "date": "2017.10.05", "title": "Проф. Тодор Галунов, политолог: Българското председателство на Съвета на ЕС ще мине без политически сътресения"}
{"url": "http://www.focus-news.net/news/2017/10/05/2443220/lyubima-petrova-darzhaven-arhiv-blagoevgrad-po-vreme-na-balkanskata-voyna-uchebnite-zanyatiya-v-uchilishtata-v-oblastta-sa-bili-prekrateni.html", "text": "Има сведения за прекратяване на учебните занятия в училищата в областта по време на Балканската война. Това каза за Радио „Фокус“ – Пирин Любима Петрова, старши експерт в Държавен архив-Благоевград. Тя обясни, че най-честата причина за това е настаняването на войскови части в сградите на училищата, но се намират сведения и за опожаряване на селища и училища в хода на военните действия. По думите й в летописните бележки на евангелистката църква в Банско е намерена информация и за прекратяване на църковните служби през октомври и ноември 1912г., поради използването на сградата за болница за ранените войници. Любима Петрова допълни, че разполагат и с различни документи за честването на различни годишнини от Освобождението. Тя уточни, че още на следващата година – през октомври 1913 г. в град Струмица се организира отпразнуването на първата година от освобождението на града, като е запазено обявлението на градското общинско управление с дневния ред на тържествата, а през 1962г. във връзка с честването на 50-годишнината от освобождението от турско робство окръжният народен съвет в Благоевград организира събирането на сведения за Освобождението. Петрова добави, че има изготвен доклад на комисията за Освобождението на Горна Джумая, който включва спомени на съвременници на събитието – на учителя Никола Васев, на Спас Войнов, на 93-годишния тогава Янко Гицов, който помни идването на руския отряд през 1878г. и т.н. Тя добави още, че към доклада е приложено и изследване на Боян Ненов за хода на военните действия при Освобождаването на Горна Джумая.\r\nЛивия НИНОВА", "date": "2017.10.05", "title": "Любима Петрова, Държавен архив-Благоевград: По време на Балканската война учебните занятия в училищата в областта са били прекратени"}
{"url": "http://www.focus-news.net/news/2017/10/05/2443221/haskovo-uchenitsi-ot-3-ti-klas-poluchiha-knizhki-zavetat-na-han-kubrat-ot-poreditsata-za-zabelezhitelnite-balgarski-vladeteli.html", "text": "890 книжки „Заветът на Хан Кубрат“ получиха третокласниците в община Хасково. Това съобщиха от пресцентъра на Община Хасково. Книжката-комикс е с автор Александър Въчков, който е и художник на изданието. Тя е част от кампания на фондация „Въздигане“, с която 60 хиляди книжки ще бъдат раздадени на третокласниците в страната. Община Хасково подкрепя инициативата на фондацията, чиято цел е да се покаже на децата единството на българския народ, да открият своите корени и славно минало,  да ги възпита в активна взаимопомощ, което да засили желанието им да останат в родината и да се борят и търсят, заедно със своите приятели по-добро бъдеще в България. \r\nФондация „Въздигане“, която от години работи активно за съхраняването на българския дух и опресняване на историческата ни памет. Комиксът за Кубрат е част от цяла поредица с рисувани книжки, представящи забележителните наши владетели като кан Аспарух, кан Крум, кан Омуртаг, спасителят на Европа – кан Тервел, и т.н.", "date": "2017.10.05", "title": "Хасково: Ученици от 3-ти клас получиха книжки „Заветът на Хан Кубрат“ от поредицата за забележителните български владетели"}
{"url": "http://www.focus-news.net/news/2017/10/05/2443222/afp-britanski-pisatel-specheli-nobelovata-nagrada-za-literatura.html", "text": "Британският автор Кадзуо Ишигуро, известен най-вече с романа си „Остатъкът от деня“, е тазгодишният носител на Нобеловата награда за литература, предава AFP.\r\n„В романи с голяма емоционална сила Ишигуро открива бездната под нашето илюзорно чувство за връзка със света\", се казва в официалното съобщение за медиите. Тереза Герова", "date": "2017.10.05", "title": "AFP: Британски писател спечели Нобеловата награда за литература"}
{"url": "http://www.focus-news.net/news/2017/10/05/2443223/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще чуете интервю с бригаден генерал Пламен Йорданов, командир на 61-ва Стрямска механизирана бригада в Карлово, която тази година отбелязва 25-годишен юбилей. Бригаден генерал Йорданов ще ни каже как военнослужещите във бригадата посрещат юбилея, има ли отлив на войници там, защо и какви са новите придобивки и очаквания на военното формирование.\r\nВъв втората част от предаването ще ви разкажем за оръжейните конструктори и изследователската дейност във ВМЗ-Сопот, на които се дължи значимостта и развитието на военната промишленост. Ще ви представим някои от тях, както причините за решаващото значение на инвестициите за обучение на кадрите в това производство. За всичко това говорим с Мариана Тодорова, уредник в музея на ВМЗ-Сопот.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.10.05", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2017/10/05/2443224/pg-na-bsp-za-balgariya-shte-glasuva-protiv-doklada-za-natsionalnata-sigurnost-na-balgariya-za-2016-g.html", "text": "ПГ на „БСП за България“ ще гласува \"против\" доклада за националната сигурност на България за 2016 г. Това каза от трибуната на НС народният представител от ПГ на „БСП за България“ Таско Ерменков по време на дебатите по доклада в пленарна зала, предаде репортер на Агенция „Фоукс“. „Недейте да търсите някакво антируско влияние у нас“, обърна се Ерменков към ГЕРБ. Той поясни, че определянето на Русия за заплаха за националната ни сигурност е един от факторите, заради които БСП ще гласува против този доклад. „Тя няма как да бъде заплаха за националната сигурност на България. С този доклад се превръщаме в славейче, което припява на най-големите ястреби“,посочи Ерменков. \r\nДеница КИТАНОВА", "date": "2017.10.05", "title": "ПГ на „БСП за България“ ще гласува \"против\" доклада за националната сигурност на България за 2016 г."}
{"url": "http://www.focus-news.net/news/2017/10/05/2443225/zdf-ubiystvoto-na-kim-chen-nam-otkriti-sa-sledi-ot-nevrotoksichen-gaz-po-drehite-na-obvinyaemite.html", "text": "Появиха се нови доказателства по делото за убийството на доведения брат на севернокорейския лидер Ким Чен-ун, предава германският телевизионен канал ZDF. Съгласно разпространената информация, по дрехите на двете жени, обвинени за смъртта на Ким Чен-нам, са открити следи от невротоксичния газ VX, с който бе убита жертвата. \r\nОбвиняемите по делото са изправени пред смъртно наказание, ако съдът ги признае за виновни. Тереза Герова", "date": "2017.10.05", "title": "ZDF: Убийството на Ким Чен-нам – открити са следи от невротоксичен газ по дрехите на обвиняемите"}
{"url": "http://www.focus-news.net/news/2017/10/05/2443226/burgas-76-mladi-prepodavateli-byaha-nagradeni-ot-kmeta-dimitar-nikolov.html", "text": "76 млади преподаватели бяха наградени от кмета на Община Бургас Димитър Николов, предаде кореспондентът на Радио „Фокус“. Педагози от училища и детски градини получиха грамоти и подаръци в Заседателната зала на Общината. Инициативата се организира за втора поредна година на 5 октомври - Международния ден на учителя, като целта е насърчаване на младите хора към една от най-хуманните професии. \r\nКметът Николов поздрави присъстващите и каза, че броят на младите учители се увеличава всяка година. “Бях чел наскоро, че учителската професия е една от професиите в България с най-голямо застаряване сред служителите. В Бургас се опитваме да направим точно обратното - да дадем шанс на по-голям брой колеги да започнат своята кариера в града“, каза кметът. Той отправи молба към учителите да прилагат в своята работа креативно творческо мислене и нови методи на обучение. \r\n„Създавайте самочувствие у децата и ги накарайте да бъдат любопитни, защото търсещите и можещите деца са тези, които ще променят България и света в утрешния ден“, каза Димитър Николов и допълни, че Община Бургас винаги ще подкрепя новите идеи. Той припомни, че постоянно се изграждат нови училища и детски градини, ремонтира се базата на старите, изграждат се спортни площадки и се прилага програма за здравословното хранене.\r\nМария РУСЕВА", "date": "2017.10.05", "title": "Бургас: 76 млади преподаватели бяха наградени от кмета Димитър Николов"}
{"url": "http://www.focus-news.net/news/2017/10/05/2443227/sofiya-zadarzhan-e-sobstvenik-na-domashno-kuche-nahapalo-vazrasten-mazh-v-zhk-sveta-troitsa.html", "text": "Установен и задържан е собственик на домашно куче, нахапало възрастен мъж. Това съобщиха от пресцентъра на МВР. Сигналът за инцидента в ж.к. „Света Троица“ бил подаден тази сутрин към 08.45 часа. Пострадалият 72-годишен мъж е откаран в болница с наранявания по главата и едната ръка, нанесени от куче порода питбул. Спрямо собственика са предприети съответните законови действия.", "date": "2017.10.05", "title": "София: Задържан е собственик на домашно куче, нахапало възрастен мъж в ж.к. „Света Троица“"}
{"url": "http://www.focus-news.net/news/2017/10/05/2443228/ivan-ivanov-bsp-zaplahata-ot-rusiya-za-natsionalnata-ni-sigurnost-v-doklada-za-2016-g-e-meko-kazano-smehotvorna.html", "text": "Заплахата от Русия за националната ни сигурност в доклада за 2016 г. е меко казано смехотворна. Това каза от трибуната на НС  народният представител от ПГ на „БСП за България“ Иван Валентинов Иванов по време на дебатите по доклада в пленарна зала, предаде репортер на Агенция „Фоукс“. „На нашето внимание се представя един доклад, който има претенцията да отразява националната сигурност на Република България“, коментира Иванов. По думите му този документ не отговаря на гръмкото заглавие, с което той е представен. Депутатът от БСП обяви, че не забелязва редица събития от външнополитически характер, които директно са се отнасяли към нашата национална сигурност и визира Турция. „Очевидно авторът на този доклад миналата година не е бил в тази държава“, поясни Иван Иванов. Според него това е един от най-слабите доклади за националната сигурност, представен в Народното събрание. „Най-наболелите теми тук отсъстват“, заяви Иван Иванов. \r\nДеница КИТАНОВА", "date": "2017.10.05", "title": "Иван Иванов, БСП: Заплахата от Русия за националната ни сигурност в доклада за 2016 г. е меко казано смехотворна"}
{"url": "http://www.focus-news.net/news/2017/10/05/2443229/lovech-politsiyata-izdirva-dvama-mazhe-napadnali-trudno-podvizhen-mazh-v-doma-mu-v-selo-vladinya.html", "text": "Криминалисти на РУ - Ловеч разследват грабеж в село Владиня, извършен на 4 октомври, около 01.20 часа. Това съобщиха от пресцентъра на МВР. По първоначални данни двама неизвестни проникнали в приземен етаж на къща в село Владиня, обитавана от 72-годишен, трудно подвижен мъж. Те нападнали безпомощния човек, заплашили го, със сила му отнели мобилен телефон, после развили крушките на ел. осветлението и заключили вратата на помещението, така че собственикът да не може да излезе. Сигнал в полицията е получен около 08.00 часа сутринта, след като потърпевшият успял да се свърже със свой съсед. По случая е образувано досъдебно производство, предприети са оперативно-издирвателни действия за установяване на злосторниците.", "date": "2017.10.05", "title": "Ловеч: Полицията издирва двама мъже, нападнали трудно подвижен мъж в дома му в село Владиня"}
{"url": "http://www.focus-news.net/news/2017/10/05/2443230/zlatka-tyumbelekchieva-istoricheski-muzey-gotse-delchev-za-nevrokopchani-denyat-18-oktomvri-e-pametna-data-v-istoricheskoto-razvitie-na-grada-i-rayona.html", "text": "За неврокопчани денят 18 октомври е паметна дата в историческото развитие на града и района. Това каза за Радио „Фокус“- Пирин Златка Тюмбелекчиева, уредник в Исторически музей - Гоце Делчев. „На този ден преди 105 години се освобождава Неврокопския край и се присъединява към свободното българско Отечество“, каза Тюмбелекчиева. По думите й в историята на всеки народ има събития, които оказват съдбовно въздействие върху неговото развитие и остават траен отпечатък в народната памет. Такова събитие в българската история за хората от Неврокопско е Балканската война от 1912-1913 година. „За нас тя е исторически необходима и справедлива, защото се води за освобождението на Македония и Одринска Тракия, които са откъснати от България по силата на Берлинския договор от 1878 г.“, каза  Тюмбелекчиева. Историкът коментира, че отношението на поколенията към почитане и опазване на националното ни самосъзнание е най- истинското мерило за зрелостта на всяка нация. „Макар и отдалечени на повече от век от времето на героичните битки при освобождението, в съзнанието на хората от района е още жив споменът за безмерния героизъм на всички загинали“, каза още Тюмбелекчиева. По думите й в експозицията и във фонда на Исторически музей - Гоце Делчев се съхраняват оригинални вещи и документи на участници, включително Одринското опълчение. „Такива са знамето на Неврокопско македоно-одринско опълченско дружество, лични документи на Екатерина Арнаудова. Тя е знаменоска на сформираната в София Неврокопска опълченска дружина, която по-късно е преименувана на Трета рота на одринската опълченска дружина. Има и много ордени на храброст на участници в Балканските войни“, каза Тюмбелекчиева.\r\nЛора КАЛЧЕВА", "date": "2017.10.05", "title": "Златка Тюмбелекчиева, Исторически музей - Гоце Делчев: За неврокопчани денят 18 октомври е паметна дата в историческото развитие на града и района"}
{"url": "http://www.focus-news.net/news/2017/10/05/2443231/ministar-valentin-radev-uchastva-v-chetiristranna-sreshta-mezhdu-balgariya-gartsiya-makedoniya-i-albaniya.html", "text": "Министър Валентин Радев участва в четиристранна среща между България, Гърция, Македония и Албания. Това съобщиха от пресцентъра на МВР. Форумът се проведе в Солун. Основни теми, поставени на срещата, бяха миграцията, тероризмът и организираната престъпност. Участниците се обединиха основно около необходимостта от бърз обмен на информация между различните служби, за да има незабавна реакция и превенция.  \r\nВ рамките на срещата министър Валентин Радев проведе и двустранни срещи. Готовност за запазване и надграждане на активния политически диалог между двете министерства на вътрешните работи, установен от началото на 2016 г.,  изразиха и Валентин Радев, и вътрешният министър на Гърция отговарящ за обществения ред и защита на гражданите Николаос Тоскас. Двамата подчертаха , че оперативното сътрудничество с гръцката полиция е на много високо ниво. Те посочиха , че се прилагат най-добрите европейски и шенгенски практики – паралелни разследвания и съвместни операции, ефективна работа на двустранния съвместен контактен център за полицейско и митническо сътрудничество в Промахон и тристранния с Турция на ГКПП - Капитан Андреево, съвместни патрули в курортните комплекси. Министър Радев  оцени високо сътрудничеството с гръцката страна по изпълнение на двустранното споразумение за реадмисия и добави, че се поддържа и добро сътрудничество по линия на ускоряване темпа на релокация и оказано съдействие в рамките на съвместните действия на ЕС на гръцка територия. Пред гръцкия си колега Валентин Радев потвърди, че членството ни в Шенген остава наш политически приоритет и благодари на Гърция за подкрепата по този въпрос. Министър Радев каза още, че разчита на подкрепата на Гърция при реализацията на първото Българско председателство на Съвета на ЕС през първата половина на 2017 г. \r\nНа срещата с вътрешния министър на Македония Оливер Спасовски също беше изразена готовност за поддържане на активни контакти на политическо и професионално ниво за укрепване на сътрудничеството в областта на вътрешните работи – на двустранно ниво и в рамките на различни регионални формати. Министър Радев благодари на Спасовски за обезпечената засилена охрана на българското посолство в Скопие, осигурена по наше искане. Изрази надежда македонският му колега да участва лично в министерската среща ЕС-Западни Балкани по въпросите на правосъдието и вътрешните работи на 26-27 октомври 2017 г. в София. \r\nЗа срещата ЕС - Западни Балкани Валентин Радев покани лично и заместник вътрешният министър на Албания Ровена Вода. Двамата изразиха  готовност за активизиране на двустранните контакти по въпроси от взаимен интерес, както и за подпомагане на Албания в процеса на европейска интеграция.", "date": "2017.10.05", "title": "Министър Валентин Радев участва в четиристранна среща между България, Гърция, Македония и Албания"}
{"url": "http://www.focus-news.net/news/2017/10/05/2443232/evrodeputatat-sergey-stanishev-pred-ep-evropa-tryabva-da-ima-silata-i-kapatsiteta-da-garantira-sigurnostta-si.html", "text": "В дебат в Европейския парламент относно предстоящата среща на европейските лидери на 19 и 20 октомври, евродепутатът и президент на ПЕС Сергей Станишев се обяви в подкрепа на инициативата за обща европейска отбрана. Това съобщиха от пресофиса на евродепутата. Станишев призова за единство в сигурността и отбраната с оглед дестабилизацията на съседните на ЕС региони, заплахата от тероризъм и киберпрестъпност, както и променящия се характер на трансатлантическото партньорство. „След като дълго време бяха пренебрегвани, темите за сигурността и отбраната отново са на дневен ред. Гражданите очакват ЕС да вземе нещата в свои ръце чрез развиване на европейска отбранителна способност. Меката сила на Съюза е уникален модел, който трябва да бъде запазен, но Европа трябва да има силата и капацитета да гарантира сигурността си“, заяви Станишев. „Основните инструменти на общоевропейската отбрана – Постоянното структурирано сътрудничество и Европейският фонд за отбрана – трябва да бъдат приобщаващи, за да избегнем изключване на отделни страни. Ако искаме да имаме общ щит, не можем да си позволим пукнатини в него“, каза още той.\r\nПрезидентът на ПЕС засегна и темата за финансиране на европейската отбрана на фона на непрекъснато увеличаващите се приоритети в ЕС. Той беше категоричен, че други основни теми не трябва бъдат забравяни и е необходимо извеждането на преден план на символни политики като кохезия, отбрана и сигурност. “Нека не се залъгваме – намерението за инвестиции в отбраната в размер на 5 млрд. евро годишно изисква намиране на собствени ресурси от страна на ЕС, за да се реализират всички приоритети. Само с общи действия можем да отговорим на очакванията на европейските граждани”, заяви Станишев.", "date": "2017.10.05", "title": "Евродепутатът Сергей Станишев пред ЕП: Европа трябва да има силата и капацитета да гарантира сигурността си"}
{"url": "http://www.focus-news.net/news/2017/10/05/2443233/milen-mihov-obedineni-patrioti-prezidentstvoto-i-ministerski-savet-sviryat-v-edna-tonalnost-za-doklada-za-natsionalnata-sigurnost-nadyavam-se-i-s-edno-i-sashto-libreto.html", "text": "Президентството и Министерски съвет свирят в една тоналност за доклада за националната сигурност, надявам се и с едно и също либрето. Това каза народният представител от ПГ на „Обединени патриоти“ Милен Михов от трибуната на НС по време на обсъждането на доклада за националната сигурност на България за 2016 г., предаде репортер на Агенция „Фокус“. „Днес на няколко пъти много разгорещено говорим за президента на републиката, за върховния главнокомандващ, за генерала от резерва г-н Румен Радев. Когато се говори за него, трябва да се говори с огромно уважение и по възможност да не се влагат думи, които той не е казал“, каза Михов. Той цитира президента по проблема за Русия и доклада за националната сигурност: „В този документ никъде не се пише, че Русия е пряка заплаха за нашата сигурност. Основната изложена теза е, че руските действия  застрашават основната цел на една мирна и свободна Европа“. „Уважаеми дами и господа, току-що цитираното от г-н Радев, за което мисля, че Левицата не се съмнява, че е дума по дума ни показва, че в дадения случай и президенствто и Министерски съвет свирят в една тоналност, в една гама и с обща музика. Надявам се и с едни и същи думи, с едно и също либрето“, посочи Михов. Той изрази надежда, че и опозицията, както защитава президента, няма да тръгне срещу думите му и днес всички обединени заедно с президента и Министерски съвет ще подкрепят доклада. Според него документът има слабости. Михов обърна внимание, че частта за Русия в доклада е  преписан от миналогодишния доклад.\r\nДеница КИТАНОВА", "date": "2017.10.05", "title": "Милен Михов, „Обединени патриоти“: Президентството и Министерски съвет свирят в една тоналност за доклада за националната сигурност, надявам се и с едно и също либрето"}
{"url": "http://www.focus-news.net/news/2017/10/05/2443234/stoyan-nikolov-natsionalen-voennoistoricheski-muzey-zhelanata-ot-vsichki-makedoniya-po-vreme-na-balkanskata-voyna-e-bila-osvobodena-ot-malko-na-broy-balgarski-chasti.html", "text": "Генерал-майор Иван Фичев, който е началник на щаба на действащата армия много правилно от чисто военна точка преценява, че Тракийският оперативен театър е основният и, че всъщност той ще реши хода на Балканската война. Това каза за Радио „Фокус“ – Пирин гл. ас. д-р Стоян Николов, уредник в Националния военноисторически музей, по повод 105 години от избухването на Балканската война и освобождаването на Пиринска Македония и Горна Джумая. Стоян Николов уточни, че именно при Тракийският оперативен театър са съсредоточени голяма част от военните сили – трите армии. „За съжаление желаната от всички Македония е била покрита и освобождавана от много по-малко български части. При това се стига дотам, че на Вардарския оперативен театър е създадена една съюзническа армия, която е командвана от сръбския генерал Степа Степанович, като част от нея е и 7-ма пехотна Рилска дивизия, командвана от генерал-майор Георги Тодоров. Именно с действията на тази дивизия и на части от Родопския отряд, действали по долината на р. Местам е свързано и освобождаването на Пиринска Македония“, каза още д-р Николов.\r\nОще в първия ден на Балканската война – 5 октомври, град Горна Джумая бива освободен, както и Царево село. „В следващите дни, българското настъпление продължава. 7-ма Рилска дивизия настъпва в три колони, като дясната колона завзема Кочани на 11 октомври, а централната и лявата - Кресненския пролом на 14 октомври, като разгромява турския Струмски корпус, който покрива долината на Струма и съответно - направлението към Солун. Продължава настъплението на българските части. След преодоляването и на Рупелския пролом, последното голямо препятствие по пътя към Солун, пътя към вече своеобразната столица на етнографската област Македония, е открито и българските части бързо настъпват“, посочи д-р Николов.\r\nОказва се обаче, че гръцкият ни съюзник, вместо да подходи чисто оперативно и да помогне на своя съюзник - Сърбия, която води тежки боеве във Вардарска Македония и да настъпи към Битоля, решава, че заради своите политически интереси ще съсредоточи силите си към Солун, който е добре охраняван и пазен. „Към 27 октомври, когато българските части вече са достигнали до Айватово, на 12 км северно от Солун, и на практика са готови да победят гарнизона, неговият командващ решава да капитулира и предава град Солун на гърците. Същевременно части от Родопския отряд настъпват и освобождават Предела на 11 октомври, на 18 октомври бива освободен и Неврокоп, и Сяр - на 25 октомври. Остава вече само настъпление в посока Ксанди и Гюмурджина. По този начин с едни сравнително по-второстепенни части идва свободата на българите в Пиринска Македония“, обясни гл. ас. д-р Стоян Николов.\r\nЛивия НИНОВА", "date": "2017.10.05", "title": "Стоян Николов, Национален военноисторически музей: Желаната от всички Македония по време на Балканската война е била освободена от малко на брой български части"}
{"url": "http://www.focus-news.net/news/2017/10/05/2443235/tass-prezidentat-na-balgariya-se-zastapi-za-otmyana-na-sanktsiite-sreshtu-rusiya.html", "text": "Наложените от Европейския съюз санкции срещу Русия трябва да бъдат отменени. Това заяви държавният глава на България Румен Радев, който е на посещение в Полша, предава TACC.\r\n„В икономически смисъл тези санкции вредят. Ако говорим за българския бизнес, то ние гледаме негативно на тях. Санкциите на може да продължават вечно. Затова се надявам, че ще бъдат отменени“, коментира Радев в рамките на пресконференция след срещата с полския му колега Анджей Дуда. Тереза Герова", "date": "2017.10.05", "title": "ТАСС: Президентът на България се застъпи за отмяна на санкциите срещу Русия"}
{"url": "http://www.focus-news.net/news/2017/10/05/2443236/motrisa-deziro-e-zameryana-s-kamani-shtetite-sa-za-12-000-lv.html", "text": "Пет стъкла на мотриса „Дезиро” са счупени с камъни, щетите са за 12 000 лв. Това съобщиха от пресцентъра на „Холдинг Български държавни железници“ ЕАД. Снощи около 21:40 часа дизелов мотрисен влак „Дезиро” е замерян с камъни в участъка между Копиловци и Кюстендил. Мотрисата е обслужвала пътнически влак № 60219 от София за Кюстендил. В резултат на вандалската проява са счупени пет странични стъкла на дизеловата мотриса, която е част от най-новия подвижен състав на националния железопътен превозвач.\r\nПри инцидента няма пострадали пътници или служители на железницата, но посегателства от този род сериозно застрашават живота и здравето на пътниците и служителите на БДЖ.\r\nНанесените щети на мотрисата се равняват на 12 000 лв., като цената на едно ново странично стъкло е около 3 000 лв. Подобни посегателства допълнително усложняват състояние на дружеството, като фактически саботират всички усилия на неговото ръководство за предлагане на по-добра и по-качествена услуга.\r\nОт началото на 2017 г. това е 75-ият случай, при който влакове на „БДЖ-Пътнически превози” ЕООД са замеряни с камъни. Тенденция е изключително тревожна, защото за цялата изминала година случаите са общо 75, като се надяваме броят до края на тази година да не нараства.\r\nОт БДЖ обръщат внимание на това, че хвърлянето на камъни по влаковете може да има трагични последствия. При средна скорост на влака 65 км/ч, дори и малко камъче може да пробие стъклото и да рани човек.\r\nОсвен това добавят, че щетите, които националният железопътен превозвач понася всяка година от счупени с камъни стъкла на вагони, мотриси и локомотиви, са в размер на стотици хиляди левове. \"Неизмеримо по-важни от парите, обаче, са човешкият живот и здраве!\", заявяват от БДЖ.", "date": "2017.10.05", "title": "Мотриса „Дезиро” е замеряна с камъни, щетите са за 12 000 лв."}
{"url": "http://www.focus-news.net/news/2017/10/05/2443237/balgarskite-chlenove-na-evropeyskiya-parlament-prizovavat-da-ne-se-dopuskat-fragmentirane-na-edinniya-evropeyski-pazar-i-nespazvane-na-osnovni-svobodi-na-es.html", "text": "Българските членове на Европейския парламент призовават да не се допускат фрагментиране на Единния европейски пазар и неспазване на основни свободи на ЕС. Това се посочва в позиция на членовете на Европейския парламент от Република България относно законодателния пакет за мобилността в ЕС, съобщиха от пресофиса на евродепутата Петър Курумбашев. Позицията на евродепутатите гласи: \"Ние, членовете на Европейския парламент от Република България, смятаме, че доброто функциониране на Европейския пазар не следва да е обвързано с рестриктивни правила, които не отчитат спецификите на транспортния сектор и ограничават свободното движение на стоки и хора. Призоваваме да не се допускат фрагментиране на Единния европейски пазар и неспазване на основни свободи на ЕС.\r\nНапомняме, че общата транспортна политика на ЕС следва да се стреми да постигне целите на Договорите (член 90 от ДФЕС), като се обръща специално внимание на функционирането на вътрешния пазар въз основа на устойчивото развитие в Европа и устойчивия икономически растеж в рамките на силно конкурентния социален пазар с цел пълна заетост и социален напредък (член 3, параграф 3 от ДЕС). Целта на ЕС е да насърчава благосъстоянието на своите народи (член 3, параграф 1 от ДЕС).\r\nЗа гарантиране на по-доброто прилагане на европейското законодателството в областта на автомобилния транспорт, е изключително важно секторът да има единен подход за прилагане на разпоредбите и правилата в областта на автомобилните превози.\r\n1. Считаме, че с оглед изключителната мобилност на работната ръка в сектора, включването на международния транспорт и каботажа в обхвата на законодателството за \"командированите работници\" не е обосновано и би имало силно негативно влияние върху транспортния сектор в Централна и Източна Европа, както и отражение върху цялата европейска икономика.\r\nПрилагането на такъв тип законодателство за международните шофьори диспропорционално ще натовари, както транспортните оператори, така и държавите членки. Голяма част от малките и средни предприятия ще бъдат изтласкани и пазарът ще бъде резервиран само за големи и крупни превозвачи. Целта на европейското законодателство в тази сфера е да позволи на транспортните оператори да се конкурират при равни условия, да се търсят механизми за приспособяване, а не да се налагат трудноизпълними изисквания, които да ограничат растежа на този икономически отрасъл.\r\n2. Задължението за ползване на редовната седмична почивка извън борда на превозното средство ще принуждава шофьорите да оставят товара си, за който са лично отговорни, ще им коства допълнителни разходи за застраховки, както и за превоз от и до хотел. По тази причина това изискване трябва да отпадне.\r\n3. Ние сме на мнение, че изискването за завръщане на водача „у дома\" на всеки три седмици също поставя превозвачите пред сериозно предизвикателство. Фирмите са принудени да предоставят допълнителен транспорт на служителите си, за да се върнат в страната. Това би довело до сериозни финансови разходи и намалява гъвкавостта на разпределението на работните часове и часовете за почивка.\r\n4. Същевременно, отчитаме необходимостта от единни действия за борба с фирмите-пощенски кутии, като акцентът следва да бъде поставен върху контрола и адекватното прилагане на европейските правила. Приветстваме и заложените мерки за борба със замърсяването и политиките за иновации, чрез които се насърчават и развиват зеления, екологичен транспорт, намаляването на вредните емисии и въвеждането на все повече електрически автомобили. Надяваме се тези мерки да не останат само в сферата на добрите пожелания.\r\nОбщите цели на всички държави членки следва да бъдат осигуряването на правна сигурност, както и защитата на единството и растежа на вътрешния пазар на Европейския съюз. Съществува реална опасност предложението да доведе до значителни отрицателни последици, свързани с фалита на транспортните компании и съкращенията в транспортния сектор. Тези ефекти очевидно не са съвместими с практическите цели на единния пазар, основаващ се на основната свобода на движение на услугите и спазването на конкурентното право.\r\nОтправяме апел за това позицията и притесненията на България по законодателния пакет да се разгледат внимателно при процеса на преговори\".\r\nПозицията на българските членове на ЕП е подписана от: Ангел Джамбазки, ЕКР; Илхан Кючюк, АЛДЕ; Андрей Ковачев, ЕНП; Момчил Неков, СиД; Андрей Новаков, ЕНП; Неджми Али, АЛДЕ; Асим Адемов, ЕНП; Николай Бареков, ЕКР; Владимир Уручев, ЕНП; Петър Курумбашев, СиД; Георги Пирински, СиД; Светослав Малинов, ЕНП; Ева Майдел, ЕНП; Сергей Станишев, СиД; Емил Радев, ЕНП; Филиз Хюсменова, АЛДЕ; Искра Михайлова, АЛДЕ.", "date": "2017.10.05", "title": "Българските членове на Европейския парламент призовават да не се допускат фрагментиране на Единния европейски пазар и неспазване на основни свободи на ЕС"}
{"url": "http://www.focus-news.net/news/2017/10/05/2443238/anadolu-agency-v-turtsiya-e-v-hod-nova-operatsiya-sreshtu-predpolagaemi-gyulenisti-na-pritsel-e-ministerstvoto-na-finansite.html", "text": "В четвъртък в Турция бе стартирана нова операция за залавянето на предполагаеми гюленисти, която се провежда на територията на столицата Анкара и 11 провинции, предава  Anadolu Agency. \r\nСъгласно разпространената информация, в рамките на разследването срещу ФЕТО са издадени 130 заповеди за арест. Общо 101 от заподозрените са служители в Министерството на финансите. Останалите 32-ма са в структурите на Министерството на труда и социалната сигурност. Тереза Герова", "date": "2017.10.05", "title": "Anadolu Agency: В Турция е в ход нова операция срещу предполагаеми гюленисти – на прицел е Министерството на финансите"}
{"url": "http://www.focus-news.net/news/2017/10/05/2443239/zlatka-tyumbelekchieva-istoricheski-muzey-gotse-delchev-neka-da-bade-vechna-slavata-na-vsichki-geroi-na-obedinenieto-na-balgariya.html", "text": "Нека да бъде вечна славата на всички герои на обединението на България. Това каза за Радио „Фокус“-Пирин Златка Тюмбелекчиева, уредник в Исторически музей-Гоце Делчев. „Войната започва на 5 октомври 1912 година. България мобилизира 600 000 души, като 350 000 от тях са в състава на трите действащи армии, а 150 000 души участват в отрядите на Македоно-одринското опълчение. В четите на ВМРО се включват 2 000 души. Основната роля на военните действия за освобождението на Неврокоп и района, по поречието на река Места, се поема от бойците на Родопския отряд, под командването на генерал Стоян Ковачев“, каза  Тюмбелекчиева.  \r\nПо думите й на 5 октомври 1912 година четите на войводите Стоян Мълчанков и Стоян Филипов водят ожесточени сражения с турците на възвишението край село Марчево. На 14 октомври Девети полк се съсредоточава в Доспат и се подготвя за поход към Неврокоп. След разгрома на 41 турски Неврокопски полк при село Елешница турците панически настъпват на юг и изооставят Неврокоп без бой. „В тази ситуация местният революционен комитет на ВМРО в Неврокоп поема в ръцете си отговорността за овладяването на града и подкрепя настъпващата българска войска, създадена от боен въоръжен отряд, превзема турската казарма в града и освобождава арестуваните там стотици българи от града и селата в околията. На 16 и 17 октомври град Неврокоп в овладян от четите на местния революционен комитет под командването на войводите Димитър Арнаудов, Александър Булмовски, който е от Паница“, посочи Тюмбелекчиева. \r\nТя разказва, че рано сутринта на 18 октомври в Неврокоп навлизат победоносно и прославените бойци на Трета бригада и Девети полк на Родопският отряд на генерал Стоян Ковачев, възторжено хилядното множество излязло да ги приветства на панаирните ливади. „На 18 октомври четите на Яворов и Христо Чернопеев навлизат в Неврокоп заедно с четите на Стоян Малчанков и Стоян Филипов, от изток през река Места. На градския площад се провежда митинг, на който реч произнася генерал Стоян Ковачев. Речта му започват с думите: „Да живее българската войска“, а след него от балкона на конака говори и поета Яворов: „Братя, днес и Неврокоп е свободен град на Отечеството ни България. Честита свобода братя“. След речта си Яворов е избран на първи кмет на освободения Неврокоп. Той прочита текста на две благодарствени телеграми, едната до цар Фердинанд, а другата до министър-председателя Иван Гешов, която гласи: „Като пръв кмет на град Неврокоп и от името на неврокопските граждани изказвам пред вас на свободната част на българския народ и на българското правителство, нашата безпределност благодарност за всички жертви сложени пред олтара на целокупното отечество за възтържествуването на народния идеал, кмет на Неврокоп Пейо Яворов“. Рано сутринта на 19 октомври в Неврокоп влизат частите Втората колона на родопския отряд, бойците от 39-ти полк, които освобождават десетките български села в Западните Родопи и след последното сражение край село Сатовча отбелязват пълното освобождение на района от вековната османска тирания“, разказва Тюмбелекчиева.\r\nЛора КАЛЧЕВА", "date": "2017.10.05", "title": "Златка Тюмбелекчиева, Исторически музей-Гоце Делчев: Нека да бъде вечна славата на всички герои на обединението на България"}
{"url": "http://www.focus-news.net/news/2017/10/05/2443240/tsvetan-tsvetanov-gerb-ako-bsp-se-razgranichavat-ot-prezidenta-radev-i-ot-dumite-mu-za-evroatlanticheskata-orientatsiya-na-stranata-kazhete-pone-v-kakva-posoka-tryabva-da-se-dvizhim.html", "text": "Ако БСП се разграничават от президента Радев, от думите му за евроатлантическата ориентация на страната и се изолирате от ЕС, кажете поне в каква посока трябва да се движим - към Изток или някъде другаде. Това каза председателят на ПГ на ГЕРБ Цветан Цветанов по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „Обезпокоително е, че в един от коментарите и опитите за разграничаване от президента на страната от страна на БСП Валери Жаблянов каза нещо много важно - че това е доклад на националната сигурност на България и няма нищо общо с ЕС“, обясни той. „Ние от ПГ на ГЕРБ, правителството и президента ще продължаваме да бъдем част от силна и обединена Европа. Ако БСП имат друга посока, могат да го заявят“, заяви Цветан Цветанов. „Двамата представители на президентската администрация са подкрепили доклада, което означава, че спекулациите в тази посока са несъстоятелни“, уточни той. „За това, че БСП започва да се разграничава от Радев искам да им кажа едно - г-н Радев е избран за 5 години и трябва да го подкрепяме всички, защото е българският президент“, каза още председателят на ПГ на ГЕРБ. \r\nБиляна ИВАНОВА", "date": "2017.10.05", "title": "Цветан Цветанов, ГЕРБ: Ако БСП се разграничават от президента Радев и от думите му за евроатлантическата ориентация на страната, кажете поне в каква посока трябва да се движим"}
{"url": "http://www.focus-news.net/news/2017/10/05/2443241/spetsializiranata-prokuratura-obvini-petima-razprostraniteli-na-narkotitsi-vav-vratsa-drugi-dvama-ot-grupata-se-izdirvat.html", "text": "Специализираната прокуратура повдигна обвинения на петима участници в седемчленна организирана престъпна група за разпространение на наркотици във Враца и областта. Другите две лица, за които има доказателства, че са участвали в групата, се укриват и са обявени за общодържавно издирване. Това съобщиха от пресцентъра на Апелативна специализирана прокуратура.\r\nЧаст от участниците бяха задържани на 3 октомври във Враца при специализирана операция на РЗ БОП и Специализираната прокуратура със съдействието на Дирекция „Жандармерия“ към ГДНП.\r\nСпоред събраните до момента доказателства групата е действала от началото на 2016 г., като е разпространявала различни видове наркотици, предимно амфетамини и марихуана. При извършените претърсвания и изземвания по време на операцията по задържането такива вещества са открити у трима от участниците. В хода на разследването са използвани СРС.\r\nРъководителят на групата Н.Т. е вече осъждан за грабеж и средна телесна повреда. По здравословни причини обаче, с постановление на разследващия прокурор, по новото дело му е наложена мярка за неотклонение „Парична гаранция“ от 5000 лева. Назначена тройна съдебно-медицинска експертиза установява, че след нанесен му през септември 2017 г. побой, той е получил тежка мозъчно-черепна травма и увреждания, които не му позволяват да живее в условията на арест.\r\nПарични гаранции в различен размер са наложени и на други трима от групата заради оказано съдействие на разследващите и направени от тях самопризнания.\r\nДнес в Специализирания наказателен съд бе внесено искане за налагане на мярка „Задържане под стража“ на петия от задържаните участници - П.П. Предстои обвинения да бъдат повдигнати на останалите двама от групата, които до момента се укриват.", "date": "2017.10.05", "title": "Специализираната прокуратура обвини петима разпространители на наркотици във Враца, други двама от групата се издирват"}
{"url": "http://www.focus-news.net/news/2017/10/05/2443242/sadiyskata-kolegiya-na-vss-opredeli-chlenove-na-dve-postoyanni-komisii-kam-plenuma.html", "text": "Съдийската колегия предлага като членове на Комисия „Бюджет и финанси“ към Пленума на ВСС да бъдат избрани Боян Магдалинчев – председателстващ Съвета, Севдалин Мавров и Боряна Димитрова – членове на Колегията. Това съобщиха от пресцентъра на ВСС. За членове на Комисия „Управление на собствеността“ се предлагат Боян Новански, Олга Керелска и Стефан Гроздев – членове на Съдийската колегия.\r\nС решение на Колегията ще бъде предложено на Пленума да продължи дейността и функциите си Комисия по правни и институционални въпроси в състав от 8 души. Като представители на Съдийската колегия в нея се предлагат Вероника Имова, Атанаска Дишева, Цветинка Пашкунова и Стефан Гроздев.", "date": "2017.10.05", "title": "Съдийската колегия на ВСС определи членове на две постоянни комисии към пленума"}
{"url": "http://www.focus-news.net/news/2017/10/05/2443243/narodniyat-predstavitel-ot-bsp-vesela-lecheva-nastoyava-za-po-visoki-pozhizneni-premii-za-trenyorite-na-olimpiyski-shampioni.html", "text": "Народният представител от „БСП за България” Весела Лечева е сред вносителите за закон за изменение на Закона за физическото възпитание и спорта. Това съобщиха от пресцентъра на ПП БСП. Народните представители от левицата настояват месечната пожизнена премия за личните треньори на олимпийските медалисти и за старши треньорите на сборните олимпийски отбори по съответния спорт, придобили право на пенсия за осигурителен стаж и възраст по смисъла на Кодекса за социално осигуряване, да са в размер на 80% от премията на техните състезатели. В случаите на повече от един олимпийски медалист, премията на треньора се определя спрямо премията на състезателя с най-доброто постижение, допълват още депутатите в своето предложение. „Дължим признателност към българските треньори на олимпийски медалисти, затова предлагаме по-адекватен размер на предвидените в закона месечни премии за тях. Безспорно е, че титлите и медалите са резултат от общите усилия, общия труд и от професионализма на спортист и неговия треньор“, коментира Весела Лечева. Тя подчерта, че при действащите правила за определяне на пожизнените месечни премии, работата на треньора по-скоро остава недооценена. Това е сред причините голяма част от доказаните наши имена в тази професия да предават своя опит и своите знания навън, а не да подготвят българските шампиони. Отсъствието на златни медали от последните две летни олимпиади е следствие и на този факт.\r\nПромяната в закона ще помогне на около 150 български треньори и специалисти да получат адекватни и съотносими с премиите на техните състезатели.\r\nПредложението вече е разгледано в Комисията за децата, младежта и спорта. Предстои разискването му на първо четене в пленарна зала.", "date": "2017.10.05", "title": "Народният представител от БСП Весела Лечева настоява за по-високи пожизнени премии за треньорите на олимпийски шампиони"}
{"url": "http://www.focus-news.net/news/2017/10/05/2443244/sofiya-vavezhda-se-vremenna-organizatsiya-na-dvizhenieto-vav-vrazka-s-kontsert-v-zala-balgariya.html", "text": "Въвежда се временна организация на движението във връзка с концерт в зала „България“. Това съобщиха от пресцентъра на Столична община. От 12.00 часа до 22.00 часа на 6 октомври и от 8.00 часа до 24.00 часа на 7 октомври се забранят престоят и паркирането на пътни превозни средства извън местата „служебен абонамент“ на ул. „Георги Бенковски“ №8-12, между бул. „Цар Освободител“ и ул. „Аксаков“, от страната на театър „Българска армия. Промяната в организацията на движение се налага във връзка със заснемане на концерт в зала България.", "date": "2017.10.05", "title": "София: Въвежда се временна организация на движението във връзка с концерт в зала „България“"}
{"url": "http://www.focus-news.net/news/2017/10/05/2443245/mariana-todorova-urednik-v-muzeya-na-vmz-sopot-v-godinite-sled-parvata-svetovna-voyna-u-nas-se-sazdavat-parvite-darzhavni-voenni-fabriki-sred-koito-i-vmz.html", "text": "В годините след Първата световна война, с царски указ у нас се създават първите държавни военни фабрики, една от които е Държавна военна фабрика-Сопот, чийто наследник е съвременното предприятие ВМЗ-Сопот. Това каза в интервю за Радио „Фокус”-Пловдив Мариана Тодорова, уредник в музея на ВМЗ-Сопот. „Създаването на собствена военна промишленост, която да осигурява армията с материално-техническо оборудване, е един от важните въпроси за  бъдещето на България. Една народност, за да се съхрани и предпази в съвременния свят от завладяване и асимилация, трябва да има държава. За да се опази държавата, трябва да има армия, армията – оръжие”, добави Тодорова.\r\n\"Техническата документация, чертежи и помагала за усвояване на някои изделия, които получава България през тези години, са крайно оскъдни, а разработването и създаването на собствени лицензионни документации изисква предварително влагане за проектно-конструкторска работа, уреди, апарати, материали, оборудване, изпитания и кадри, което тогава не е по силите на България, въпреки, че разполага с обучени и квалифицирани кадри.\r\nЕдва след Втората световна война, след правителствени спогодби България получава от СССР лицензионна техническа документация за над 250 военни изделия, боеприпаси. Усвоява ги много бързо и организира производството им. По-късно България започва производството на руска военна техника, което е стъпка към превъоръжаване с най-ново съветско оръжие. Отделни документации са получавани и от други членки на СИВ. „Това е глътка въздух за военните ни фабрики, чието развитие бележи бърз възход”, добави Мариана Тодорова.\r\nЗапочнало през далечната 1940 г. с усвояване и производство на осколочно-фугасни изстрели, взриватели, изстрели за оръдие “Райнметал”, изстрели и снаряди за изделие “Круп”, минохвъргачни мини и др., днес ВМЗ-Сопот е едно модерно, бързоразвиващо се предприятие, което не само усвоява, а и предлага свои нови разработки и изделия, благодарение и на своите кадри.\r\nЦветана ТОНЧЕВА", "date": "2017.10.05", "title": "Мариана Тодорова, уредник в музея на ВМЗ-Сопот: В годините след Първата световна война у нас се създават първите държавни военни фабрики, сред които и ВМЗ"}
{"url": "http://www.focus-news.net/news/2017/10/05/2443246/razgrad-konstatirano-e-ognishte-na-zabolyavaneto-antraks-v-selo-trapishte-obshtina-loznitsa.html", "text": "Областна дирекция по безопасност на храните – Разград констатира първично огнище на заболяването антракс в село Трапище, община Лозница, област Разград. Това съобщиха от пресцентъра на БАБХ.\r\nУстановена е смъртта на 7 овце в животновъден обект в селото, взетите проби за лабораторни изследвания показват наличие на антракс. ОДБХ – Разград и Регионална здравна инспекция – Разград съвместно обследват случая. \r\nЗапочна незабавна ваксинация на всички възприемчиви животни в населеното място. Вече е ваксинирано цялото стадо от 600 овце в засегнатия животновъден обект. В селото има общо около 1700 животни, 400 едри преживни животни, близо 1200 дребни преживни животни и 20 еднокопитни. Забранява се клането и придвижването към и от територията на заразеното населено място на възприемчивите животни до изтичането 14-дневния имунизационен период.\r\nПредстои механично почистване и дезинфекция на сградите, помещенията, в които се отглеждат животни и оборудването, включително и превозните средства влизащи и напускащи обекта по начин, гарантиращ унищожаване на причинителя на болестта. \r\nДо този момент животните в с. Трапище не са подлежали на ваксинация, защото в района не е констатирано огнище на антракс в последните 50 години.", "date": "2017.10.05", "title": "Разград: Констатирано е огнище на заболяването антракс в село Трапище, община Лозница"}
{"url": "http://www.focus-news.net/news/2017/10/05/2443247/plenumat-na-vss-opredeli-svoi-predstaviteli-v-saveta-za-koordinirane-deystviyata-na-organite-na-sadebnata-vlast-po-uchastie-v-mezhdunarodni-proekti-i-programi.html", "text": "Пленумът на Висшия съдебен съвет определи трима свои представители в състава на Съвета за координиране действията на органите на съдебната власт по участие в международни проекти и програми. Това съобщиха от пресцентъра на ВСС. Като негови членове са излъчени Даниела Машева и Гергана Мутафова – членове на ВСС, и представители на Прокурорската колегия, както и Цветинка Пашкунова - член на ВСС, като представител на Съдийската колегия.\r\nВисшият съдебен съвет е участвал в подготовката и подаването на 10 броя проектни предложения, от които 5 са одобрени, а 5 са в процес на оценка.", "date": "2017.10.05", "title": "Пленумът на ВСС определи свои представители в съвета за координиране действията на органите на съдебната власт по участие в международни проекти и програми"}
{"url": "http://www.focus-news.net/news/2017/10/05/2443248/afp-frenskite-vlasti-sa-otkrili-detonator-postaven-pod-kamion-prevozvasht-petrol.html", "text": "В четвъртък френските власти са открили детонатор, заложен под камион, превозващ петрол, предава  AFP.\r\nПревозното средство е било инспектирано в североизточната част на Париж. Камионът е собственост на френско-швейцарска компания, поясни източник.\r\nДруги подробности не се съобщават. Тереза Герова", "date": "2017.10.05", "title": "AFP: Френските власти са открили детонатор, поставен под камион, превозващ петрол"}
{"url": "http://www.focus-news.net/news/2017/10/05/2443249/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-v-galeriyata-kvadrat-500.html", "text": "Въвежда се временна организация на движението във връзка със събитие в „Квадрат 500“. Това съобщиха от пресцентъра на Столична община. От 14.00 часа до приключване на приема на 6 октомври се забраняват престоят и паркирането на пътни превозни средства по ул. „Московска“, между бул. „Васил Левски“ и ул. „Дунав“. Промяната в организацията на движение се налага във връзка със събитие в галерия „Квадрат 500“.", "date": "2017.10.05", "title": "София: Въвежда се временна организация на движението във връзка със събитие в галерията „Квадрат 500“"}
{"url": "http://www.focus-news.net/news/2017/10/05/2443250/burgas-obshtinata-prodalzhava-prevantivnata-rabota-sred-podrastvashtite-za-predpazvaneto-im-ot-opasni-zabolyavaniya.html", "text": "Община Бургас продължава превантивната работа сред подрастващите за предпазването им от опасни заболявания. Поредната инициатива в тази посока е обучителният семинар „Ролята на младите хора в превенцията на сексуално рисковото поведение, сексуално предаваните инфекции и ХИВ/СПИН“, който стартира в Експоцентър „Флора“. Това съобщават от Община Бургас.\r\nУчастие във форума взеха деца от бургаски училища, които притежават изявени лидерски качества.\r\nНа откриването на обучителния семинар присъстваха зам.-кметът д-р Лорис Мануелян и Мая Казанджиева – директор на дирекция „Социални дейности, здравеопазване и спорт“.\r\n„Медицината работи и има малки достижения, но проблемът със СПИН не е решен изцяло. И ако седнем да мислим върху този проблем, мисля, че решението идва чрез вас, младите хора. Защото няма по-добър метод от превенцията, профилактиката и знанието, което трябва да предавате от човек на човек, за да може да избегнете риска да се разболеете“, каза в обръщението си към бургаските ученици при откриването на семинара д-р Мануелян.\r\nИнициативата се организира от отдел „Спорт, превенции и младежки дейности“ към дирекция „Социални дейности, здравеопазване и спорт“, Община Бургас и в партньорство с „Национална Асоциация по превенция и терапевтично обучение“ – НАПТО.", "date": "2017.10.05", "title": "Бургас: Общината продължава превантивната работа сред подрастващите за предпазването им от опасни заболявания"}
{"url": "http://www.focus-news.net/news/2017/10/05/2443251/mustafa-karadaya-dps-dokladat-za-sigurnostta-za-2016-g-e-strashno-zakasnyal-i-tova-e-parvata-zaplaha-za-natsionalnata-sigurnost.html", "text": "Докладът за сигурността за 2016 г. е страшно закъснял и това е първата заплаха за националната сигурност. Това каза председателят на ПГ на ДПС Мустафа Карадайъ по време на обсъждането на доклада за националната сигурност на България за 2016 г., предаде репортер на Агенция „Фокус“. „Поставеният за разглеждане годишен доклад за състоянието на националната сигурност през 2016 г. има за основна цел да представи оценките за изпълнителната власт за рисковете, опасностите и заплахите, за ефективността на политиката за национална сигурност, както и за действията, които институциите на държавната власт планират да предприемат през следващия период, т.е. през 2017 г.“, каза Карадайъ. По думите му, имайки предвид, че остават три месеца до края на годината, този доклад е страшно закъснял. Карадайъ подчерта, че ДПС не може да приеме, че ефективното противодействие на радикализацията изисква изграждане на система за ранно сигнализиране на прояви. Той попита защо докладът мълчи за действията на националистически формации в страната. „Липсва ясна позиция и стратегия за създаване, поддържане на междусъседските отношения на страната“, заяви Карадайъ. По думите му сега България има възможността да се прояви със стратегията за разширяването на ЕС. Той поясни, че оценките на ДПС за доклада са критични и ДПС няма да  го подкрепи. \r\nДеница КИТАНОВА", "date": "2017.10.05", "title": "Мустафа Карадайъ, ДПС: Докладът за сигурността за 2016 г. е страшно закъснял и това е първата заплаха за националната сигурност"}
{"url": "http://www.focus-news.net/news/2017/10/05/2443252/sliven-zadarzhani-pod-strazha-sa-dvama-mazhe-izvarshili-krazhba-na-200-litra-benzin-chrez-zaplaha-s-pistolet.html", "text": "По искане на Окръжна прокуратура – Сливен съдът задържа под стража Радостин С. (на 30 г. от село Блатец, община Сливен) и Георги Ц. ( на 28 г. от Сливен). Това съобщиха от пресцентъра на Окръжна прокуратура - Сливен. Те са обвинени за това, че 02 октомври 2017 г., на км 245 от АМ „Тракия“, в землището на село Омарчево, община Нова Загора, в съучастие по между си като съизвършители, при условията на опасен рецидив, отнели от товарен автомобил със сръбска регистрация, чужди движими вещи – 200 литра дизелово гориво, от владението на сръбски гражданин, без негово съгласие, с намерение противозаконно да го присвоят, като заварени на мястото на произшествието, употребили заплашване с пистолет, за да запазят владението върху откраднатото гориво.\r\nЗа престъплението, за което двамата мъже са обвинени, се предвижда наказание „лишаване от свобода“ за срок от 5 г. до 15 г. и възможност за конфискация на половината имущество на всеки от тях. Според прокурора е налице обосновано предположение, че Радостин С. и Георги Ц. са извършили престъплението, в което са обвинени. Представителят на държавното обвинение бе категоричен, че двамата биха могли да се укрият или да извършат ново престъпление.\r\nСъдът прие доводите на прокурора и задържа под стража двамата обвиняеми.\r\nОпределението на Окръжен съд – Сливен подлежи на обжалване пред Апелативен съд – Бургас.", "date": "2017.10.05", "title": "Сливен: Задържани под стража са двама мъже, извършили кражба на 200 литра бензин чрез заплаха с пистолет"}
{"url": "http://www.focus-news.net/news/2017/10/05/2443253/tsvetan-tsvetanov-gerb-balgariya-e-v-top-5-po-ikonomicheski-rastezh-v-es-za-poslednite-10-godini-po-danni-na-evrostat.html", "text": "„Евростат“ обяви икономическия растеж за последните 10 години на държавите от ЕС. В Топ 5 на държавите влиза и България. Това каза председателят на ПГ на ГЕРБ Цветан Цветанов по време на дебатите по финалния доклад за работата на Временната комисия за проучване на процедурата за нов боен самолет, предаде репортер на Агенция „Фокус“. „Уверявам Ви, че правилният път за България е сегашното парламентарно мнозинство, министър-председател Бойко Борисов, икономически растеж на страната, повече пари за отбрана, повече пари за всички секторни политики“, заяви той. „Дано догодина да имаме един доклад, който надявам се и вие да осъзнаете и подкрепите“, каза Цветан Цветанов към БСП. \r\nБиляна ИВАНОВА", "date": "2017.10.05", "title": "Цветан Цветанов, ГЕРБ: България е в Топ 5 по икономически растеж в ЕС за последните 10 години по данни на „Евростат“"}
{"url": "http://www.focus-news.net/news/2017/10/05/2443254/aneliya-gerenska-istoricheski-muzey-dupnitsa-istoriyata-na-chetirinadeseti-makedonki-polk-e-chast-ot-istoriyata-na-sedma-rilska-diviziya.html", "text": "Историята на Четиринадесети македонки полк е част от историята на Седма рилска дивизия. Това каза за Радио „Фокус“- Пирин Анелия Геренска, директор на Исторически музей - Дупница. „Неговото начало, като самостоятелна войскова единица е поставено през 1889 година, когато с указ номер 19 две дружини от Тринадесети пехотен рилски полк слагат началото на Четиринадесети македонски полк. В първите години от формирането на полка, щабът се намира в София. През 1891 година полкът получава официално своето знаме на 19 октомври - Денят на свети Иван Рилски, връчено от княз Фердинанд“, разказва Геренска. По думите й с приемането на закона за въоръжените сили от 1903 година, настъпват реформи в армията, които създават нови дивизии. От 1904 година Четиринадесети македонски полк е преместен в Дупница и влиза в състава на Втора бригада на Седма пехотна рилска дивизия. С преместването му на квартируване в Дупница, самият полк активно се включва в построяването на модерни казарми в местността „Вуча поляна“ в Дупница, които още за времето си очевидци разказват, че са модерни с трапезарии, кухни и плацове. „От този момент полкът изцяло започва да се попълва от Дупнишка околия. В годините от 1904 до 1912 са години на усилена бойна подготовка и много наборни войници минават през школата. Мобилизацията на 17 септември 1912 година заварва Четиринадесети пехотен полк в пълна бойна готовност. Командир на полка по това време е полковник Михайлов, майор Христов и майор Лазаров са командири на дружини. След обявяване на мобилизацията от запасните набори на Четиринадесети  полк се формират и 49-и и 50-и пехотни полкове, които са също към състава на Седма рилска дивизия“, каза Геренска.\r\nЛора КАЛЧЕВА", "date": "2017.10.05", "title": "Анелия Геренска, Исторически музей - Дупница:  Историята на Четиринадесети македонки полк е част от историята на Седма рилска дивизия"}
{"url": "http://www.focus-news.net/news/2017/10/05/2443255/asotsiatsiyata-na-ruskite-turoperatori-blagodari-za-uspeshnoto-partnyorstvo-s-ministerstvoto-na-turizma.html", "text": "\"От името на Асоциацията на туроператорите в Русия (АТОР) и нейните членове Ви изказваме искрена признателност и благодарност за продуктивната и ефективна дейност по укрепване на връзките между България и Русия в сферата на туризма\". Това се съобщава в писмо на АТОР до министъра на туризма Николина Ангелкова, подписано от изпълнителния директор на асоциацията Майя Ломидзе, съобщиха от пресцентъра на Министерство на туризма. В писмото се подчертава, че с подкрепата на Министерството националното представителство по туризъм на Република България в Руската федерация е провело редица събития, насочени към развитие на сътрудничеството между руските туроператори, българския бизнес и туристическите власти на страната. \"Редовно се провеждат двустранни срещи, на които се обсъжда текущата ситуация, обменят се мнения и предложения за укрепване на взаимното сътрудничество\", пише изпълнителният директор на АТОР.\r\nМайя Ломидзе акцентира върху приноса и ефективната информационна работа на министерството, насочена не само към крайните руски потребители на българския туристически продукт, но и към туроператорите и турагенциите в Русия. \"Дейността на министерството способства да се разшири спектърът от предложения за руските играчи на туристическия пазар по направление България, а също за голямата оперативност при решаване на възникващи през сезона въпроси. Особено ни се иска да отбележим важната роля, която изигра Министерството на туризма при регулирането на проблемите с отмяната на полети на авиокомпания „ВИМ-Авиа“ през юни тази година. Ние ценим Вашата помощ и усилията, насочени към разрешаването на тази ситуация. Надяваме се, че толкова плодотворното сътрудничество на руския туристически бизнес и Министерството на туризма под Вашето ръководство ще продължи и занапред\", се посочва в писмото до министър Ангелкова.", "date": "2017.10.05", "title": "Асоциацията на руските туроператори благодари за успешното партньорство с Министерството на туризма"}
{"url": "http://www.focus-news.net/news/2017/10/05/2443256/plenumat-na-vss-opredeli-krasimir-shekerdzhiev-i-evgeni-dikov-kato-svoi-predstaviteli-v-upravitelniya-savet-na-natsionalniya-institut-na-pravosadieto.html", "text": "Пленумът на Висшия съдебен съвет определи Красимир Шекерджиев и Евгени Диков да бъдат включени в състава на Управителния съвет на Националния институт на правосъдието. Това съобщиха от пресцентъра на ВСС. Те са предложени с решения на Съдийската и Прокурорската колегии на ВСС.", "date": "2017.10.05", "title": "Пленумът на ВСС определи Красимир Шекерджиев и Евгени Диков като свои представители в Управителния съвет на Националния институт на правосъдието"}
{"url": "http://www.focus-news.net/news/2017/10/05/2443257/kiril-aleksiev-regionalen-istoricheski-muzey-blagoevgrad-osnovnata-tsel-na-7-ma-rilska-diviziya-e-da-nastapi-po-porechieto-na-struma-i-da-zavladee-solun.html", "text": "Основната цел на 7-ма пехотна Рилска дивизия е да настъпи по поречието на Струма и да завладее Солун. Това каза за Радио „Фокус“-Пирин Кирил Алексиев, уредник в Регионален исторически музей-Благоевград по повод 105-ата годишнина от избухването на Балканската война и освобождението на Горна Джумая. По думите му датата 5 октомври е важна, защото тя е свързана с постоянното освобождение на Горна Джумая. „Първото освобождение на Горна Джумая идва в резултат на Руско-турската освободителна война. То е един интересен парадокс. Във военните планове на руската армия от войната не влиза въобще идеята стратегически да се навлиза под линията от Дупница на юг. \r\nТова е плод на различни външно-политически договорки, които са направени още преди началото на войната, като в тези договорки на руската и австрийската империя изрично се споменава, че руски войски не трябва да навлизат в Македония. Всички знаем, че Горна Джумая е част от Македония и поне - най-северната й част“, каза Алексиев. По думите му навлизането на руските войски става по изричната молба на местните българи под водачеството на Арсени Костенцев, които страдат много сериозно от башибозушки банди и изстъпления на различни мародери от турската армия, която се оттегля по това време. Тогава местното население се принуждава да отправи молба до руския гарнизон, който е разположен в Дупница, като тогава Майор Павлович Орлински, заедно със своя ескадрон, настъпва на юг и освобождава града. „Когато е обявена Балканската война, първият град, който в е освободен от османско владичество, е Горна Джумая и затова е важна тази дата. Тя има и национално значение, защото от българските земи, които остават под османско владичество, това е първият град, който през 1912 година е освободен\", заяви Алексиев.\r\nТой каза още, че съставът на 7-ма Рилска дивизия е почти с числеността на армия. „Театърът на военните действия по време на Балканската война се води в Тракия, а идеята е да се освободи не само Тракия, но и Македония. Македония е оставена на милостта на съюзниците на българите, а това са Гърция и Сърбия. Ние знаем от историята, че всъщност те на са били коректни съюзници, а доскоро са противници на българската идея в Македония и затова генералният щаб се разпорежда Седма рилска дивизия да наброява доста повече над числения състав, който е за една дивизия“, каза още Алексиев. По думите му основната цел на Седма рилска дивизия е да настъпи по поречието на Струма и да завладее важния град Солун. В развитие на тази операция, под командване на генерал Георги Тодоров, 7-ма Рилска дивизия първо освобождава Горна Джумая. \r\n„Първият генерал, който влиза в града е генерал Спас Георгиев, който ръководи две трети дружина от Седма рилска дивизия и това е първият висш офицер, който влиза в града, а тук пада и първият офицер от Българската армия, който става жертва на Балканската война и това е поручик Борис Змияров от Дупница“, каза още Алексиев.\r\nЛора КАЛЧЕВА", "date": "2017.10.05", "title": "Кирил Алексиев, Регионален исторически музей-Благоевград: Основната цел на 7-ма Рилска дивизия е да настъпи по поречието на Струма и да завладее Солун"}
{"url": "http://www.focus-news.net/news/2017/10/05/2443258/parlamentat-odobri-godishniya-doklad-za-natsionalnata-sigurnost-na-balgariya-za-2016-g.html", "text": "Парламентът одобри годишния доклад за националната сигурност на България за 2016 г., предаде репортер на Агенция „Фокус“. „За“ доклада гласуваха 104 народни представители, „против“ - 96  и „въздържали се“ 0, с което той бе приет. В Доклада се съдържа оценка на рисковете и заплахите за националната в различни области. В доклада е направен извод, че спрямо 2015 г. общата престъпност намалява, като се увеличава разкриваемостта. През 2016 г. са регистрирани 103 773 престъпление, което е намаление с около 7,4% спрямо 2015 г. Разкрити са 49 460 от регистрираните престъпления, като нивото на разкриваемост се е увеличило с 8,8 пункта спрямо 2015 г. Като основен риск и заплаха за националната сигурност е изведена заплахата от терористични актове. На 11 страница на доклада се посочва, че \"действията на Русия са източник на регионална нестабилност и заплашват основната цел за единна, свободна и мирна Европа\". Съгласно документа влошаването на отношенията на Руската федерация с НАТО и ЕС поставя пред сериозни изпитания изградената Европейска архитектура за сигурност.\r\nДеница КИТАНОВА", "date": "2017.10.05", "title": "Парламентът одобри годишния доклад за националната сигурност на България за 2016 г."}
{"url": "http://www.focus-news.net/news/2017/10/05/2443259/plenumat-na-vss-sazdade-rabotna-grupa-za-izgotvyane-na-proekt-na-naredba-za-deynostta-na-saveta-za-partnyorstvo-po-chl-217-al-5-ot-zsv.html", "text": "Пленумът на ВСС създаде работна група, която да изготви проект на Наредба за организацията и дейността на Съвета за партньорство по чл. 217, ал. 5 от ЗСВ. Това съобщиха от пресцентъра на ВСС. Работната група е в състав от 6-ма членове – по трима от Съдийската и Прокурорската колегии. В състава ѝ са определени Атанаска Дишева, Вероника Имова и Боян Новански – членове на Съдийската колегия, и  Гергана Мутафова, Пламена Цветанова и Георги Кузманов от Прокурорската колегия.", "date": "2017.10.05", "title": "Пленумът на ВСС създаде работна група за изготвяне на проект на наредба за дейността на Съвета за партньорство по чл. 217, ал. 5 от ЗСВ"}
{"url": "http://www.focus-news.net/news/2017/10/05/2443260/korneliya-ninova-bsp-glasuvah-protiv-doklada-za-natsionalnata-sigurnost-za-2016-g-zashtoto-toy-pokazva-tsyalata-nesastoyatelnost-na-politikite-na-pravitelstvoto-na-boyko-borisov.html", "text": "Гласувах „против“ доклада за националната сигурност за 2016 г., защото той показва цялата несъстоятелност на политиките на правителството на Бойко Борисов. Това каза лидерът на БСП Корнелия Нинова в отрицателен вот след гласуването на доклада за националната сигурност на България през 2016 г., предаде репортер на Агенция „Фокус“. Нинова раздели доклада на три части. „В едната част правителството на Борисов отчита какви реформи е направило през 2016 г. Например казва: „Направихме образователна реформа“. Във втората част отчита резултата от тези реформи и казва: „В образованието през 2016 г. се увеличиха напускащите деца от училище, неграмотността и т.н. Третата част: „Ще продължаваме по същия този път“, т.е. „направихме реформи, в резултат на тях се влоши състоянието на системите в България, но ние продължаваме по този начин“, коментира лидерът на БСП. \r\nНинова заяви, че БСП не може да подкрепи такава политика и затова е гласувала „против“.   \r\nДеница КИТАНОВА", "date": "2017.10.05", "title": "Корнелия Нинова, БСП: Гласувах „против“ доклада за националната сигурност за 2016 г., защото той показва цялата несъстоятелност на политиките на правителството на Бойко Борисов"}
{"url": "http://www.focus-news.net/news/2017/10/05/2443261/the-telegraph-prilozhenieto-siri-opredeli-despasito-za-himn-na-balgariya.html", "text": "Приложението „Сири“ е чудесен източник на информация и интересни факти в реално време, но понякога може да обърка нещата – като например в определянето на националния химн на България, отбелязва британският вестник The Telegraph.\r\nГласовият асистент на „Епъл“ сбърка официалния химн на България с популярния хит „Деспасито“ на пуерториканеца Луис Фонси и Деди Янки. За грешката е сигнализирал потребител, след което „Епъл“ коригира грешката. Тереза Герова", "date": "2017.10.05", "title": "The Telegraph: Приложението „Сири“ определи „Деспасито“ за химн на България"}
{"url": "http://www.focus-news.net/news/2017/10/05/2443262/granichni-politsai-unishtozhiha-434-kg-kanabis-otkriti-v-planinata-ograzhden.html", "text": "Гранични полицаи унищожиха 434 кг канабис, открити в планината Огражден. Това съобщиха от пресцентъра на МВР. На 4 октомври, при специализирана полицейска операция на служители от ГПУ - Златарево и ГПУ – Петрич, била извършена проверка в землището на село Волно, община Петрич, в държавен горски фонд в местността Кременик. Открити били 62 корена зелена тревиста маса с височина от 1.5 до 2.5 метра и бруто тегло 434 кг, която при тестване с полеви наркотест е реагирала положително на канабис. След направения оглед наркотичните растения са унищожени в присъствието на комисия. За случая е уведомен дежурен прокурор в районната прокуратура в Петрич. По негови указания е образувано досъдебно производство по описа на ГПУ – Златарево.", "date": "2017.10.05", "title": "Гранични полицаи унищожиха 434 кг канабис, открити в планината Огражден"}
{"url": "http://www.focus-news.net/news/2017/10/05/2443263/ruse-vazrastna-zhena-e-stanala-zhertva-na-telefonna-izmama-sas-sumata-ot-2-100-lv-i-zlaten-prasten.html", "text": "Възрастна жена е станала жертва на телефонни измамници вчера. Това съобщиха от пресцентъра на МВР. Тя изхвърлила през балкона на жилището си в квартал „Възраждане“ 2 100 лв. и златен пръстен. До това се е стигнало след като е била потърсена на домашния си телефон от мъж който се представил като комисар от полицията. Той поискал от нея да съдейства при залавяне на телефонни измамници, като за целта е трябвало да предаде наличните си средства и накити. По случая е заведено досъдебно производство, разследва се от Второ РУ.", "date": "2017.10.05", "title": "Русе: Възрастна жена е станала жертва на телефонна измама със сумата от 2 100 лв. и златен пръстен"}
{"url": "http://www.focus-news.net/news/2017/10/05/2443264/sotir-ivanov-istoricheski-muzey-petrich-za-petrich-balkanskata-voyna-e-vazhna-zashtoto-donasya-kakto-osvobozhdenie-taka-i-demografski-reformi.html", "text": "Както за цялата област Благоевград, така и за Петрич Балканската война е важна, защото донася както национално освобождение, така и демократични реформи, защото до този момент регионът живее в една полусредновековна реформираща се, но никога реформирана докрай Османска империя. Това каза в интервю за Радио „Фокус“ – Пирин Сотир Иванов, директор на Исторически музей – Петрич. По думите му, въпреки че Балканската война е изключително важна, тя няма това основополагащо значение каквото има войната от 1878 година за Княжество България. „Причините за това са много. На първо място - след 1912 година и Балканската война, избухва така наречената Междусъюзническа война. По-късно България се включва в Първата световна война. На практика до 1918 година Петрич и Петричко всъщност е един от регионите, където има активни военни действия и огромен приток на прогонени от родните им места българи, което по-късно се превръща в един изключително тежък социален проблем. По отношение на самата Балканска война, то важно е да кажем, че тя започва с успехи по всички фронтове. Това което мога да кажа по отношение на Петрич и региона е, че по долината на средна Струма по направлението Петрич – Рупел – Сяр – Пехчево – Щип – Струмица – Дойран – Кукуш – Солун действа 7-ма Рилска дивизия, командвана от генерал Георги Тодоров“, каза още Иванов.\r\nПред фронта на българските войски, действат чети на Македоно-одринското опълчение. „В струмското направление това са отрядите на капитан Никола Парапанов, Стаме Николов, Борис Илиев, Дончо Златков, Никола Герасимов, Никола Лефтеров, Панайот Карамфилов и други. Съвместно с тях действат и четите на ВМОРО. С най-голямо значение за освобождението на Петрич са четите на капитан Никола Парапанов. Своята чета той формира на 18 септември 1912 година и под номер 3 тя е зачислена към Македоно-одринското опълчение към Българската армия. В нея първоначално влизат видни възрожденци от нашия регион като Георги Христов от село Хотово, Коста Лютов от село Левуново, Лазар Дерманов от Добринище, Тома Томов от Левуново, Филип Николов и Георги Иванов от Петрич и още много, много други. Броят е около 100 човека“, допълни Иванов.\r\nТази чета е важна не само със своята численост, но и с това, че капитан Парапанов има блестящо военно образование, което му позволява да действа така, че на практика блокира турската армия, която е далеч по-многочислена. „Така например на 13 октомври, капитан Парапанов влиза в село Цапарево, уплашеният миндибурин бяга в Петрич и силно преувеличава числеността на българската чета. Докато това нещо се случва, малко по-късно Парапанов побеждава една турска батарея при село Илинденци и разгромява голяма турска рота при село Райчово. Така се създава едно напрежение, което плаши турските администрации и на 27 октомври 1912 година, турския каймакамин на Петрич свиква големците – турци на събрание и след като ги запознава подробно с истинското положение така, както го виждат те през „очите на страха“, препоръчва да отстъпят града без да се дават жертви и без да се извършват издевателства върху българите“, уточни Иванов.\r\nНа практика привечер представителите на властта напускат града. „По заповед на жандармерийски юзбашия всички затворници са освободени. Заедно с администрацията и армията през нощта по-голяма част от турското население също напуска града. Ръководното тяло на българите или това е българската община се събира в дома на нейния представител архиерейския наместник йеромонах Климент Кьосев, за да се вземе решение какво да се прави. Решено е като куриер да се изпрати Антон Георгиев Малчев, който да се срещне с войводата капитан Парапанов. След разговор между двамата, капитан Парапанов дава нареждане четата да бъде готова за поход към Петрич“, добави Иванов.\r\nОсвен самата чета, той събира множество доброволци от селата като например близкото такова Кърналово. „Ръководството на града бързо е  уведомено за пристигането на капитан Парапанов с отряда. Веднага е организирано и тяхното посрещане. Начело са видните възрожденци, по-късно и читалищни и образователни дейци като Тодор Кръстев, Мите Аргилов, Георги Чапразов, Стоян Трушков и други. На 28 октомври пристигат и другите чети на Мита Агликин и Георги Игралишки и всъщност това може да се смята като освобождението на града. Много бързо капитан Парапанов, съгласувано и с българската община на Петрич, заедно и с местните войводи и четници веднага реагират и създават градската управа, като за първи кмет е избран Михо Попов, негов помощник е Януш Стойчев и българофила Зия Бей“, каза Сотир Иванов.\r\nФункциите на околийско управление се поемат от Тодор Стоянов  Кръстев, Иван Талятинов, Стоян Трушков, Иван Тодоров и Андон Малчев. „Това, което е най-важното, което казваме като имена и събития е, че петричани и районът не са просто пасивен обект, който наблюдава военните действия, международното положение и ситуацията на Балканския полуостров, възползвайки се от това да получат свобода. Петричани са активен субект и тяхната позиция е особено важно, защото докато Българската армия и генерал Георги Тодоров бързат към Солун в тила на армията, остават големи анклави и територии, които се контролират от вражеска администрация и вражеска армия“, посочи Иванов.\r\nЛивия НИНОВА", "date": "2017.10.05", "title": "Сотир Иванов, Исторически музей – Петрич: За Петрич Балканската война е важна, защото донася както освобождение, така и демографски реформи"}
{"url": "http://www.focus-news.net/news/2017/10/05/2443265/mariana-todorova-vmz-sopot-oshte-prez-1948-49-godina-predpriyatieto-osiguryava-usloviya-za-razvitie-na-orazheynite-si-spetsialisti.html", "text": "Още през 1948-49 година „ВМЗ”-Сопот осигурява условия за развитие на оръжейните си специалисти. Това каза в интервю за Радио „Фокус-Пловдив Мариана Тодорова, уредник в музея на ВМЗ-Сопот. Целта е да се обединят професионалният опит и идеите на експертите. Това става чрез създадените бюро „Рационализации“ и първото Научно-техническо дру­жество, а техническата документация, с която вече разполага предприятието, е предпоставка за нововъведения, нови разработки, нови технологии и нови конструкторски решения.\r\nС всяка изминала година във военните ни заводи, включително и във ВМЗ, се създават нови продукти и технологии, както в традиционните оръжейни направления, така и в съвременни области. С всяка изминала година във военните заводи израства мощна научна база и специалисти, технически кадри и стопански ръководители. Подготовката на тези кадри отнема години. Инвестициите за обучение на кадрите са от решаващо значение. Далновидно се оказва решението  на ръководителите на всеки комбинат в системата на ДСО Металхим – откриване на училища /промишлено-техническо училище или техникум/ в близост до тях, в които да подготвят свои кадри /работници и средни техници/, в сферата на военната промишленост.\r\nПрез 1947 г. във ВМЗ се създава ВТУ (Военнотехническо училище), по-късно - СПТУМ „Н. Й. Вапцаров”, в което се приемат 14 - 17-годишни момчета, които едновременно отбиват и военната си служба. Училището се е помещавало в сградата на бившата казарма на Западния портал на завода. През септември 1950 г. към Завод 11-Сопот /тогава/ се открива Смесен техникум, като филиал на техникума по механоелектротехника-Карлово, по-късно - Образцов техникум „Ген. Вл. Заимов“. В него завършват средно- тех­ническо образование изявени в годините специалисти от ВМЗ. Специалисти с висше образование се подготвят чрез стипендии в българските висши училища и във Факултета за обучение на специалисти по военно производство и военна техника, в Пловдив и София, в Ленинград, Москва, Тула, Харков, Киев, ГДР, ЧССР и др.\r\nЦветана ТОНЧЕВА", "date": "2017.10.05", "title": "Мариана Тодорова, ВМЗ-Сопот: Още през 1948-49 година предприятието осигурява условия за развитие на оръжейните си специалисти"}
{"url": "http://www.focus-news.net/news/2017/10/05/2443266/kyustendil-po-200-leva-na-dekar-mogat-da-poluchat-zemedelskite-proizvoditeli-na-chereshi-ot-oblastta-ako-pritezhavat-protokol-za-izmrazvane-na-nasazhdeniyata.html", "text": "По 200 лева на декар могат да получат земеделските производители на череши от област Кюстендил, ако притежават протокол за измръзване на насажденията. Това съобщи за Радио „Фокус” – Кюстендил Спиридон Бонев, черешопроизводител от Кюстендил. По думите му средствата ще се отпускат, ако е доказано, че пропадналите площи са 100%. Държавен фонд „Земеделие“ отпуска средства за земеделските стопани, производители на череши, за компенсиране на щети, нанесени от неблагоприятни климатични събития през 2017 година. Кандидатите могат да подават документи по схемата от 9 до 20 октомври в Областните дирекции на Държавен фонд ”Земеделие”.\r\nВенцеслав ИЛЧЕВ", "date": "2017.10.05", "title": "Кюстендил: По 200 лева на декар могат да получат земеделските производители на череши от областта, ако притежават протокол за измръзване на насажденията"}
{"url": "http://www.focus-news.net/news/2017/10/05/2443267/faz-nyama-chuzhdestranna-namesa-pri-provezhdaneto-na-izborite-za-bundestag.html", "text": "В деня на изборите за Бундестаг не са извършвани чуждестранни кибератаки или кампании за дезинформация. Това увери Ханс-Гьорг Маасен, председател на Федералната служба за защита на Конституцията, съобщава националният ежедневник Die Frankfurter Allgemeine Zeitng.\r\nСъответното потвърждение Маасен направи в рамките на изслушване във федералния германски парламент. При подготовката на изборите експертът предупреди за възможна чуждестранна намеса на изборите. Опасенията обаче не са се оправдали.Тереза Герова", "date": "2017.10.05", "title": "FAZ: Няма чуждестранна намеса при провеждането на изборите за Бундестаг"}
{"url": "http://www.focus-news.net/news/2017/10/05/2443268/sotir-ivanov-istoricheski-muzey-petrich-podvigat-na-petrichani-v-balkanskata-voyna-e-izklyuchitelno-vazhen-zashtoto-te-garantirat-tila-na-balgarskata-armiya.html", "text": "Подвигът на петричани в Балканската война е изключително важен, защото те гарантират тила на българската армия и се превръщат в сигурна нейна подкрепа. Това каза в интервю за Радио „Фокус“ – Пирин Сотир Иванов, директор на Исторически музей – Петрич. „По-важното обаче е, че петричани показват, че българите от двете страни на границата искат едно – да живеят свободно в единна държава, която ще бъде основана на демократични принципи. А що се отнася до българската армия, да, тя също има своето отношение към Петрич, но едва на 3 ноември пристига трети ескадрон на 5-ти Тракийски полк под командването на ротмистър Горанов с войници от втора българска армия“, каза още Иванов.\r\nСпоред него за региона на Петрич споменът за Балканската война е все още е жив. „Първо, защото Петрич дълго време запазва значението си на граничен района. Ако 1912 година е освобождението, 1913 година има нахлуване на гръцка армия, 1925 година е Петричкия инцидент, когато Гърция се опитва да превземе този регион, въпреки че България е мирна страна. По-късно по времето на Втората световна война отново Петрич е един от театрите на бойните действия, макар и не основен, той е тясно свързан с войната. 1946 година започва един натиск на комунистическата партия по линия на КОМИНТЕРН-а, че тези хора би следвало да не са българи, а македонци, на базата на идеята за създаване на Южнославянска федерация. След това точно тук когато се случваха промените натиска беше голям от гледна точка на това, че натиск имаше върху самите граници“, посочи Иванов.\r\nПо думите на директора на Исторически музей – Петрич е имало едно изключително диво нахлуване на капитали, което създаде бизнес отношения, които са по характерни за XIX век отколкото за XXI век. „Целият този натиск не ни позволява да забравим, че свободата не е дар, който можещ да „намериш на масата“ и просто да го вземеш. Населението в Петрич, заради своето географско положение винаги е било  подложено на натиск, но винаги е знаело, че „свободата е на върха на копието“. Може би затова след 1989 година както икономическото, така и духовното възраждане на града е резултат от тези умения, които сме съхранили в продължение на векове. Мисля, че петричани много добре знаят, че няма нищо по-ценно от това да реализираш себе си и своите мечти“, подчерта Иванов.\r\nЛивия НИНОВА", "date": "2017.10.05", "title": "Сотир Иванов, Исторически музей – Петрич: Подвигът на петричани в Балканската война е изключително важен, защото те гарантират тила на българската армия"}
{"url": "http://www.focus-news.net/news/2017/10/05/2443269/blagoy-stefanov-kmet-na-brezhani-balkanskata-voyna-vodi-do-osvobozhdenieto-na-simitliyskiya-kray-ot-tursko-robstvo-na-9-oktomvri.html", "text": "Балканската война води до освобождението на симитлийския край от турско робство на 9 октомври. Това каза за Радио „Фокус“ – Пирин кметът на село Брежани Благой Стефанов. Той обясни, че обстановката в община Симитли около войната е такава, че хората, които са живеели по това време там, са взели дейно участие в Българската армия, като са подпомогнали с местни чети самите военни действия. „В ред на тези мисли искам да кажа, че отстъпващия турски аскер, след като Благоевград бива освободен, тръгва посока Кресна. Тогава една местна чета, предвождана от Христо Апостолов, роден в село Брежани, взима участие в битка край Свети Мина. Това е една неравна битка, в резултат на която загиват всички четници“, каза още Стефанов. Той добави, че  това от своя страна довежда до едно контранастъпление на турска армия, вследствие което на 13 октомври 1912 година се провежда решаваща битка, която спира настъплението на турската армия. „Така Българската армия продължава своето настъпление посока Сандански и Петрич. Тази битка се е състояла на Качев чукар и е била между 50-и пехотен Рилски полк със 7-ма Рилска дивизия и турската армия. В резултат на което са загинали 45 войници и 3-ма офицери. Имало е много опожарени къщи, хора, които са бягали от самите пожари, хора които са търсили спасение и са бягали към майка България“, добави още Стефанов.\r\nТой посочи също, че при избухването на Балканската война в 1912 година, дванадесет доброволци от село Брежани са доброволци в Македоно-одринското опълчение. „Преди това в района на Брежани са действали две чети, които са били по около 250 човека, участвали в Горноджумайското и Илинденско-Преображенското въстание, които предшестват Балканската война. Според мен хората, живели в днешната част на България са били буквално ограбени, лишени от територия, оставени в пределите на тогавашната Османска империя. Жаждата за свобода, за освобождение, подтиква тези хора да започнат бойни действия, защото това са били едни буйни хора, които са участвали активно във всичко, за да могат да извоюват своята свобода“, каза още Стефанов. Той прибави, че за него Балканската война е отхвърляне на едно чуждо господство, което поставя началото на нови граници на България, Сърбия и днешна Гърция. „Това е една война, която бива насочена срещу бившата Османска империя. Аз много пъти съм казвал, че всички национални празници, които честваме в България, малко или много подминават нашия край, защото ние сме най-ощетени от всички международни договори и спогодби и много време оставаме в пределите на Османската империя“, заяви Стефанов. Той подчерта, че 5 октомври е своеобразен еквивалент на 3-ти март за Пиринска Македония.\r\nЛивия НИНОВА", "date": "2017.10.05", "title": "Благой Стефанов, кмет на Брежани: Балканската война води до освобождението на симитлийския край от турско робство на 9 октомври"}
{"url": "http://www.focus-news.net/news/2017/10/05/2443270/smolyan-narodniyat-predstavitel-d-r-daniela-daritkova-shte-provede-priemen-den-v-obshtina-banite.html", "text": "Народният представител д-р Даниела Дариткова ще проведe приемен ден в Баните на 7 октомври, събота, съобщиха от пресцентъра на ПП ГЕРБ – Смолян. Депутатът от ГЕРБ ще се срещне с граждани в офиса на партията /ул. „Стефан Стамболов“ №3/ от 12.00 до 13.30 часа. Телефон за записвания: 0886948561.", "date": "2017.10.05", "title": "Смолян: Народният представител д-р Даниела Дариткова ще проведе приемен ден в община Баните"}
{"url": "http://www.focus-news.net/news/2017/10/05/2443271/mariana-todorova-vmz-sopot-edin-ot-osnovopolozhnitsite-na-voennata-industriya-v-balgariya-e-general-georgi-yamakov.html", "text": "Един от основоположниците на военната индустрия в България е генерал Георги Ямаков, генерален директор на ДСО „Металхим“ 1962-1973 г. Това съобщи в интервю за Радио „Фокус”-Пловдив Мариана Тодорова, уредник в музея на ВМЗ – Сопот. „Негова е и идеята за създаване на отдел „Нови разработки“ във ВМЗ. Под негово ръководство екип от изявени наши конструктори и технолози  разработва и внедрява взривател О-4М”, каза Тодорова.\r\nПрез 1984 години във ВМЗ се открива  Инженерен корпус /Техническа дирекция/, в който научно-техническите кадри на предприятието и специалистите със средно-техническо и висше образование, които през годините не само усвояват, но и разработват и внедряват в производството нови изделия, осъществяват модернизация на съществуващите, проучват, експериментират и внедряват нови технологии и материали в производството.\r\nВ годините израства поколение водещи конструктори, след които са Иван Гецов, изпълнителен директор на ВМЗ Сопот днес, Стефан Балабанов, Сава Петков, Христо Рачев, Страхил Гушлев и главните конструктори Стойно Стойнов, Станислав Зарев, Петър Петров, Калин Готов. Под тяхно ръководство и с тяхно участие са разработени и внедрени взриватели, ракетните изстрели за гранатомети /към гранатомети РПГ-7 и СПГ-9, боеприпаси с готови поразяващи елементи, сачми, ролки и др., осветителни снаряди за 122 мм и 152 мм оръдия, боеприпаси за оръдие 2А28, авиационни  неуправляеми ракети, противотанкови управляеми ракетни системи (ПТУРС), неуправляеми ракетни системи /НУРС/.\r\nИ днес конструкторите и технолозите във ВМЗ работят по усъвършенстване на съществуващите изделия, извършват опитно-конструкторски работи по проектиране и разработване на нови изделия, както и по усъвършенстване на съществуващите технологични процеси и разработване технологични процеси за новоразработени продукти.\r\nБлагодарение на интелектуалните възможности и високата квалификация на своите кадри ВМЗ Сопот успешно търгува с редица изделия, собствена разработка.\r\nЦветана ТОНЧЕВА", "date": "2017.10.05", "title": "Мариана Тодорова, ВМЗ-Сопот: Един от основоположниците на военната индустрия в България е генерал Георги Ямаков"}
{"url": "http://www.focus-news.net/news/2017/10/05/2443272/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще обърнем внимание на мерките срещу незаконното строителство в кв. „Лозница“ в Асеновград. Колко са премахнатите незаконни постройки от края на месец юни до настоящия момент? Колко са жилищните и нежилищните сгради, чието събаряне предстои? Свършеното до момента ще ни представи инж. Атанас Тошев, директор на дирекция „Строителство, благоустройство, строителен контрол и екология” към Община Асеновград. С него ще коментираме и колко често заповедите за премахване на незаконни постройки биват обжалвани от собствениците.\r\n50% повече дърва за огрев осигурява Държавното горско стопанство в Асеновград тази година. Достатъчни ли са те, за да задоволят нуждите на населението на територията на общината през отоплителния сезон? Повече ще научите от разговора ни с инж. Слави Богутев, директор на Държавното горско стопанство в Асеновград. Той ще ни каже за болестите и вредителите по иглолистната дървесина, също и за необходимостта от навременното й оползотворяване. Сред темите в нашия разговор ще бъде и нерегламентираният дърводобив в района на Община Асеновград.\r\nЗа пета поредна година Асеновград ще бъде домакин на фолклорния фестивал „Маврудово хоро”, в който ще участват близо 300 души от 12 танцови формации.  Повече за традиционното събитие ще ни разкаже Даниела Костова, главен експерт в отдел „Култура“ в Община Асеновград.\r\nЕкип от Историческия музей в града извършва археологически проучвания на разкритата по време на изкопни дейности по Водния цикъл средновековна крепостна стена. Тя е от времето на Григорий Бакуриани и е ограждала някогашния град Станимахос. Крепостният зид е с размери три метра височина и е около два метра широк в основата си. Проучванията ще продължат около седмица, след което обектът ще бъде консервиран. Едва тогава ще продължат и строителните дейности по Водния цикъл. Откритията ще ни представи Запрянка Кръстева, научен ръководител на археологическите проучвания и уредник в Исторически музей – Асеновград.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.10.05", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/10/05/2443273/govoritelyat-na-glavniya-prokuror-rumyana-arnaudova-shte-dade-poveche-informatsiya-za-palezha-na-avtomobil-na-zhurnalist-ot-karlovo.html", "text": "От 16.30 часа във фоайето на партера в Съдебната палата говорителят на главния прокурор – Румяна Арнаудова - ще даде повече информация за палежа на лекия автомобил, собственост на репортер на предаването „Господари на ефира“, извършен тази нощ в гр. Карлово и за назначените по случая проверки. Това съобщиха от пресцентъра на Прокуратурата на Р България.", "date": "2017.10.05", "title": "Говорителят на главния прокурор Румяна Арнаудова ще даде повече информация за палежа на автомобил на журналист от Карлово"}
{"url": "http://www.focus-news.net/news/2017/10/05/2443274/nikola-dimitrov-uveri-gartsite-edinstvenata-karta-koyato-ni-interesuva-e-tazi-na-es.html", "text": "Македония няма иредентистки претенции срещу Гърция. Това увери първият дипломат на Скопие Никола Димитров пред вестник Kathimerini, допълвайки, че „македонската“ идентичност съществува и от двете страни на границата.\r\n„Твърденията за изключителност принадлежат към категорията игри с нулева полза, които в миналото са били само източник на разделение в нашия регион и извън него\", коментира Димитров. „Когато някой съсед от гръцката част на Македония казва, че тя или той е македонец - регионално, исторически или културно - това заплашва ли ме? Не мисля така. Когато кажа, че съм македонец, трябва ли да заплашвам ближния си? В Европа през XXI век? Не мисля така“, подчерта Димтров.\r\nТвърдейки, че Македония „отдавна е отхвърлила иредентизма официално в конституцията\", Димитров заяви, че страната е поела ангажимент да се придържа към международните си задължения. „Единствената карта, която ни интересува, е картата на по-големия Европейски съюз“, отбеляза първият дипломат на Скопие.\r\nЗапитан за потенциален напредък в разговорите за разрешаване на т.нар. спор за името, Димитров изрази оптимизъм. „Заедно ние активно изграждаме атмосфера на приветливост, на открит и откровен начин да общуваме и да разбираме взаимно позициите си\".Тереза Герова", "date": "2017.10.05", "title": "Никола Димитров увери гърците: Единствената карта, която ни интересува, е тази на ЕС"}
{"url": "http://www.focus-news.net/news/2017/10/05/2443275/liderat-na-bsp-sofiya-kaloyan-pargov-pozdravi-avtora-na-edna-balgarska-roza-nayden-valchev-za-90-ata-mu-godishnina.html", "text": "Лидерът на БСП - София Калоян Паргов поздрави автора на вечния хит \"Една българска роза\" и на шлагера от сериала \"На всеки километър\" Найден Вълчев по повод 90-ата му годишнина. Председателят на столичните социалисти присъства на официалното честване, което се състоя в големия салон на БАН. Това съобщиха от пресцентъра на ГС на БСП - София.\r\n\"Забележителен е творческият път на Найден Вълчев, каза Калоян Паргов, който поднесе и поздравителен адрес от свое име и от името на Градския съвет на БСП - София. - Под перото му са излезли блестящи стихове, които записват името му в златния фонд на националната литература. Творчеството му тепърва ще вълнува новите поколения българи, които ще оценяват искреността му на поет, пластичността на рисунъка му и богатството на емоционалния му свят\".", "date": "2017.10.05", "title": "Лидерът на БСП - София Калоян Паргов поздрави автора на \"Една българска роза\" Найден Вълчев за 90-ата му годишнина"}
{"url": "http://www.focus-news.net/news/2017/10/05/2443276/istorikat-prof-plamen-pavlov-v-balkanskata-voyna-ima-neshto-unikalno-15-000-dushi-ot-kanada-i-sasht-se-vrashtat-v-balgariya-i-stavat-dobrovoltsi.html", "text": "За Балканската война не може да се разкаже на кратко макар, че самата тя не е кой знае колко дълга като продължителност. Това каза прес Радио „Фокус“ – Пирин историкът проф. Пламен Павлов, по повод годишнината от избухването на Балканската война. По думите му тази война се превръща в освободителна за хората от Пиринска Македония. „Важно е да отбележим, че двете Балкански войни, както и Първата световна война, са продължение на стремежа на българския народ към национално освобождение и обединение. Все пак тогава нашите деди много добре знаеха, че през 1878 година свобода получи само част от българския народ, докато сериозни негови земи останаха извън пределите на свободната част от България. Нека да припомним, че ние съвсем скоро отбелязахме и Съединението, и Независимостта на България – два празника, които бяха възстановени в нашия календар, в тези две събития мисълта за Македония, за националното обединение, бе водеща“, каза още проф. Пламен Павлов.\r\nТой добави, че Балканската война е естествено следствие на стремежа на поколения българи да създадат обединена, силна и благоденстваща България, затова и войната не само е освободителна, но до голяма степен има характер и импонира повече на възрожденския идеал, отколкото на съвременните разбирания на XX век. „Това не е нейна слабост, а дори напротив – нейна сила е. Тогава дори чуждите кореспонденти с изумление отбелязват, че хората отиват на фронта с гайди, музика, облечени в празнични дрехи. Също така по време на Балканската война имаме свръх мобилизация, което е нещо уникално в историята на войните и много рядко се случва, защото винаги има хора, които се отклоняват от военна служба по един или други причини, а в конкретния случай военно-наборните комисии не могат да смогнат да запишат желаещите“, посочи проф. Павлов.\r\nСпоред него има случай на момчета от свободна България, които се представят за бежанци от Македония и Одринско, за да се запишат в Македоно-одринското опълчение, тъй като не са достигнали необходимата възраст, за да могат да служат в армията. „Има не един такъв случай. Да не говорим, че има нещо уникално, което ние и до сега не го оценяваме – българската емиграция, като се започне от европейските държави и се стигне чак до Канада и САЩ, се връщат в България и стават доброволци във войната. Тези доброволци съставляват някъде около 15 000 души. Аз много често съм казвал полу на шега, но мисля, че това не е само шега - че във войната има пети съюзник. Ако основните съюзници са България, Сърбия, Гърция и Черна гора, то петия съюзник е българската емиграция. Нека припомня, че във войната Черна гора участваше с 25 000 души, а българската емиграция даде 15 000 души, което само по себе си е нещо, което никога не бива да забравяме“, коментира проф. Павлов.\r\nЛивия НИНОВА", "date": "2017.10.05", "title": "Историкът проф. Пламен Павлов: В Балканската война има нещо уникално – 15 000 души от Канада и САЩ се връщат в България и стават доброволци"}
{"url": "http://www.focus-news.net/news/2017/10/05/2443277/d-r-emil-mladenov-mbal-hristo-botev-vratsa-spryan-e-priemat-na-tezhkobolni-patsienti-v-otdelenieto-po-reanimatsiya.html", "text": "Спрян е приемът на тежкоболни пациенти в отделението по реанимация в МБАЛ „Христо Ботев“ – Враца, каза за Радио „Фокус“-Видин д-р Емил Младенов, председател на синдикалната организация в болницата. Той посочи, че в отделението по реанимация са останали на работа само двама лекари и с тях не може да се осигури 24-часово дежурство. \r\n„Болницата, която е в изключително тежко финансово положение, може да остане и без стерилизационната, защото вече има предизвестия за спиране на договори с нея. Ако спре стерилизационната, спира работа хирургичното отделение и АГ-отделението“, каза д-р Емил Младенов. Той допълни, че аптеката към болницата не е заредена с лекарства, защото не са изплатени задълженията й към доставчиците, а няколко отделения вече са спрели плановия прием на пациенти. \r\n„Трябва да бъде намерено незабавно решение с финансовата обезпеченост на болницата, защото в противен случай нещата излизат от контрол. Запорите на сметките на болницата към Здравната каса са в размер на 1 450 000 лв., 250 000 лв. за задълженията към НАП. Това означава, че преди да бъдат изплатени тези средства, нито един лев няма да отиде за изплащане на аванс или заплата на персонала в болницата. И затова лекарите напускат“, каза д-р Младенов. Според него този порочен кръг може да бъде разкъсан, ако от Министерството на здравеопазването осигурят целева финансова субсидия за болницата.  \r\nД-р Младенов посочи, че днес пред болницата на протест са излезли отново работещите в болницата, които са били подкрепени от граждани на Враца. Протестите ще продължат през утрешния ден, както и през следващата седмица.\r\nАнна ЛОЗАНОВА", "date": "2017.10.05", "title": "Д-р Емил Младенов, МБАЛ „Христо Ботев“ – Враца: Спрян е приемът на тежкоболни пациенти в отделението по реанимация"}
{"url": "http://www.focus-news.net/news/2017/10/05/2443278/zam-ministar-irena-georgieva-privetstva-uchastnitsite-vav-foruma-ustoychiv-turizam-chrez-kultura-i-otdih-v-plovdiv.html", "text": "Зам.-министърът на туризма Ирена Георгиева участва в откриването на традиционната Международна среща за туризъм в Пловдив, която тази година се провежда за девети път и е под мотото „Устойчив туризъм чрез култура и отдих“, съобщиха от пресцентъра на министерството. Темата е във съзвучие с надслова на Световната организация по туризъм към ООН „2017 - Международна година на устойчивия туризъм за развитие“, подчерта заместник-министърът в приветствието си до присъстващите институции, браншови организации, туристически фирми, предприемачи и медии. \r\nФорумът е поредна възможност да разкрием пред нашите гости потенциала на страната като целогодишна дестинация и конкретно на Пловдив като място с богати традиции в туризма. Той е и първият български град, избран в сериозна конкуренция за Европейска столица на културата 2019, каза още тя.\r\nЗам.-министър Георгиева обърна внимание, че регионът привлича все повече туристи с разнообразното си наследство от няколко исторически пласта и възможностите за комбиниране на различни видове туризъм – културен, балнео- и СПА, конгресен, винен, гурме, еко-, фестивален и пр. По данни на НСИ за периода януари-юли 2017 г. в местата за настаняване с поне 10 легла в Пловдивска област са отседнали 16% повече чуждестранни граждани, които са реализирали 15% повече нощувки спрямо същия период на 2016 г. Приходите от всички нощувки са близо 26,5 млн. лв. - ръст от 4%.  \r\nИрена Георгиева посочи още, че туристическата индустрия е стратегически сектор за българската икономика и сериозен източник на стопански растеж и заетост, като формира близо 13% от БВП на страната. Той е сред най-динамично развиващите се отрасли и бе издигнат от правителството сред приоритетите в управлението. По данни на Световния съвет по туризъм и пътувания през 2016 г. в отрасъла и свързаните с него икономически дейности у нас е формиран брутен вътрешен продукт на стойност над 11,6 млрд. лв., което е близо 13%. \r\nПрез последните години България постига все по-устойчиви резултати в сектора. През 2016 г. по данни на НСИ имахме над 8,2 млн. чуждестранни посещения, което е повече от населението на страната и над 16% ръст. Тези постижения се надграждат и през настоящата година, която е доказателство за устойчивост на реализираните политики. За първите осем месеца на 2017-а общият брой посещения на чуждестранни туристи в България е над 6,5 млн., като ръстът спрямо периода януари-август 2016 г. е близо 8%, акцентира зам.-министърът. \r\nМного нови възможности дава и съчетаването на културата с пътешествията и активния отдих, което е още една предпоставка за устойчив туризъм, допълни Ирена Георгиева. България има прекрасни дадености за комбиниране на масовите форми на туризъм със специализираните услуги, които страната ни предлага като допълнение към основните туристически пакети. Регионът на Пловдив е много подходящ пример за тази симбиоза, която допълва полезното с приятното и носи много допълнителни преживявания за туристите.    \r\nВ момента заедно с други институции и бранша разработваме винени и кулинарни маршрути. Те ще надградят осемте културно-исторически дестинации, които вече създадохме за територията на страната, и ще насърчат устойчивото развитие на местните туристически продукти, съобщи зам.-министър Георгиева.", "date": "2017.10.05", "title": "Зам.-министър Ирена Георгиева приветства участниците във форума „Устойчив туризъм чрез култура и отдих“ в Пловдив"}
{"url": "http://www.focus-news.net/news/2017/10/05/2443279/tass-v-moldovskiya-parlament-vnesoha-popravka-ogranichavashta-pravomoshtiyata-na-prezidenta-v-upravlenieto-na-armiyata.html", "text": "Демократическата партия внесе в парламента на Молдова поправка, която ограничава правомощията на държавния глава като главнокомадващ на Въоръжените сили, предава TACC.\r\nВ четвъртък бе публикувана проекторезолюция, която бе подписана и от председателя на законодателния орган Андриан Канду. \r\nСъгласно документа, решението за „участие на подразделения на Националната армия в съвместни военни учения извън страната ще бъдат взимани от правителството, а не от главнокомандващия Въоръжените сили“. \r\nВ началото на септември президентът на Молдова Игор Додон забрани на военнослужещи да се включват във военни учения зад граница без неговото писмено съгласие. Съответният указ бе подписан, след като правителството, игнорирайки неговата забрана, изпрати 57 молдовски военнослужещи в Украйна за ученията на НАТО Rapid Trident.\r\nДодон определи като безпрецедентна ситуацията, в която правителството изпраща военни в страна, в която се води война. Той поиска уволнението на министъра на отбраната, а на офицерите, нарушили неговата заповед, да бъдат понижени воинските чинове.  .Тереза Герова", "date": "2017.10.05", "title": "ТАСС: В молдовския парламент внесоха поправка, ограничаваща правомощията на президента в управлението на армията"}
{"url": "http://www.focus-news.net/news/2017/10/05/2443280/ministar-lilyana-pavlova-iskame-da-uchastvame-aktivno-v-reformiraneto-na-shengen.html", "text": "Искаме да участваме активно в реформирането на Шенген. България е изпълнила всички технически изисквания за присъединяването към еврозоната и отлагането би било несправедливо. Това каза министърът за Българското председателство на Съвета на ЕС 2018 Лиляна Павлова по време на дискусия със студенти за бъдещето на двете страни в Шенген, която се проведе след лекцията й в Националното училище по политически и административни науки в Букурещ. Лекцията бе на тема: „Първото Българско председателство на Съвета на ЕС 2018 – приоритети и предизвикателства“. Това съобщиха от пресцентъра на министерството.\r\nБългарският министър получи подкрепата на румънския й колега, министърът по европейските въпроси на Румъния Виктор Негреску, който също се включи в дискусията за бъдещето на Европа със студентите. Седем години изпълняваме техническите критериите за Шенген, службите ни са екипирани с най-съвременна техника и границите ни са едни от най-защитените, каза той и покани европейски политици да проверят как страните ни защитават интересите на съюза.\r\nМного години сме съседи, имаме добро сътрудничество, но сега повече от всякога трябва да сме обединени и да защитаваме общите си приоритети, каза министър Павлова пред студентите. Имаме мостовете между хората, сега трябва да изградим и мостовете между държавите, отбеляза тя и запозна студентите с девиза на Българското председателство „Съединението прави силата“ . Тя запозна студентите с приоритетите на нашето председателство и амбицията ни Западните балкани да получат ясна европейска перспектива. Министърът се спря и на бъдещите общи приоритети на България и Румъния като запазване на  кохезионната политика за по-бедните страни и възможностите за развитието на Дунавското и Черноморското сътрудничество. \r\nПреди лекцията министър Павлова разговаря с ректора на Националното училище по политически и административни науки проф.Ремус Прокопие. Те се договориха да инициират широка балканска среща, посветена на възможностите за сътрудничество между балканските университети. Преподавателят отбеляза, че имат студенти от цял свят, включително от Африка, Близкия Изток, Китай и Русия, но нямат студенти от България, Сърбия или Гърция, страни, които са на ръка разстояние едни от други.„Важно е да говорим помежду си, важно е да действаме заедно“, каза проф. Ремус Прокопие.\r\nМинистър Павлова е на посещение в Румъния за участие в шестото издание на „Букурещкия форум 2017“ - едно от най-престижните събития в календара на румънската столица. Тя е поканена като специален гост-лектор в панела „Възвръщайки темпото си – Европа гледа напред“. Дискусията с участието на българският министър за Българското председателство днес следобед се очаква да засегне икономическите и политическите тенденции на национално, регионално и международно ниво.", "date": "2017.10.05", "title": "Министър Лиляна Павлова: Искаме да участваме активно в реформирането на Шенген"}
{"url": "http://www.focus-news.net/news/2017/10/05/2443281/polk-stancho-stanchev-voenna-akademiya-g-s-rakovski-balgarskiyat-voynik-po-vreme-na-balkanskata-voyna-uchudva-tsyala-evropa-sas-svoyata-hrabrost-i-zhertvogotovnost.html", "text": "Българският войник по време на Балканската война учудва цяла Европа със своята храброст и жертвоготовност. Това каза за Радио „Фокус“ – Пирин полк. Станчо Станчев, преподавател във Военна академия „Г. С. Раковски“, по повод годишнината от началото на Балканската война. По думите му, за да може да оценим по достойнство участието на българския войник в тази освободителна война от преди 105 години, трябва да направим оценка за това как са действали командирите и щабовете, как са планирали операциите, как са водени и какви грешки са били допуснати. \r\n„Тук трябва да се има предвид, че първата голяма война, която води Българската армия, изключвам, разбира се, Сръбско-българската, която се води на ограничен терен и с ограничени сили и средства, е Балканската война, която вече се води на два театъра. Българската армия участва и на Тракийския и на Македонския театър със свои войски“, каза още полк. Станчев.\r\nСпоред него командването и щабовете не винаги проявяват необходимата опитност и не винаги показват необходимите знания при планирането и при воденето на операциите. „Допускат се редица грешки, но те се компенсират именно от високия, ненадминат боен дух на българския войник, на този войник, който, оставяйки ралото, оставяйки вкъщи домашните и нивата, тръгва с пушка на рамо и се бие изключително храбро. Българският войник по време на Балканската война учудва цяла Европа със своята храброст и жертвоготовност“, посочи полк. Станчев.\r\nПо негови думи Балканската война е неизчерпаем източник на патриотично възпитание. Полк. Станчев посочи също, че някои хора казват, че колкото по-отдалечено е едно събитие или колкото по отдалечено във времето се взираме в историята, то губим настоящето и още повече - бъдещето. „В крайна сметка тази война, с която аз съм се занимавал дълго време и мога да кажа, че в детайли познавам различието на военните действия и всички онези нюанси, които са свързани с подготовката и нейното водене, винаги ме изненадва с все нови и нови събития. Балканската война е неизчерпаем източник на патриотично възпитание, тази война е неизчерпаем източник и от гледна точка на военното изкуство за използване на частите и съединенията на бойното поле. Резултатите и плодовете от тази война ги берем към ден-днешен“, каза още полк. Станчев.\r\nСпоред него трябва да имаме предвид, че и обликът, картата на днешна България, до голяма степен е такава, каквато е в момента, именно заради Балканската война. „Най-важното послание, което ни завеща Балканската война, е, че когато тръгнем единни и с ентусиазъм, българският инат и чувството за родолюбие и гордост, то ние сме непобедими“, посочи полк. Станчев.\r\nЛивия НИНОВА", "date": "2017.10.05", "title": "Полк. Станчо Станчев, Военна академия „Г. С. Раковски“: Българският войник по време на Балканската война учудва цяла Европа със своята храброст и жертвоготовност"}
{"url": "http://www.focus-news.net/news/2017/10/05/2443282/veliko-tarnovo-zamestnik-poslanikat-na-chehiya-e-na-poseshtenie-v-grada.html", "text": "Заместник-посланикът на Чехия в България Ярослав Камас гостува във Велико Търново, съобщиха от пресцентъра на Община Велико Търново. Заместник-посланикът бе приет от заместник-кмета Снежана Данева-Иванова. В разговорите участваха също директорът на дирекция „Проекти и програми“ Мариела Цонева, началникът на отдел „Околна среда“ Мирослава Цонева, експертът от същата структура Нели Любенова. Дипломатът бе придружаван от Мартина Парикова – директор  на Чешката агенция за насърчаване на търговията, както и от Емил Кимак – представител на компания за производство на автобуси и електробуси.\r\nТемите на работната среща бяха свързани с екологията, управлението на отпадъци, пречистването на водите и изграждането на канализационни съоръжения в малки населени места, внедряването на електрически автобуси в обществените превози. \r\nПо време на разговорите стана ясно, че чешки компании проявяват интерес към, зеленчукопроизводството, овощарството. В тази връзка бе представен новият проект на Община Велико Търново и румънски партньори FairDeal, който предвижда създаване на дигитална платформа за маркетинг и промотиране на занаятчийски и земеделски продукти, бизнес-контакти и директни сделки между производители. Инвестиционното намерение ще бъде реализирано по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“. \r\nОбсъдена бе и възможността във Велико Търново да бъдат тествани нови модели електрически автобуси, произвеждани в Чехия. Общината вече работи по създаването на проект за интегриран градски транспорт, финансиран по оперативна програма „Региони в растеж“ 2014-2020. Една от мерките предвижда именно пускането на електробуси.", "date": "2017.10.05", "title": "Велико Търново: Заместник-посланикът на Чехия е на посещение в града"}
{"url": "http://www.focus-news.net/news/2017/10/05/2443283/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ – Пирин ще бъдат посветени на 5 октомври 1912 година. На тази дата Горна Джумая е освободена и днес честваме 105 години от това паметно събитие. В това издание ще засегнем ролята на дупничани и по-специално на разположената в Дупница Седма рилска пехотна дивизия.\r\nНаши събеседници ще бъдат Анелия Геренска, директор на Исторически музей - Дупница и Кирил Алескиев, уредник в Регионален исторически музей- Благоевград.\r\nЗа връзка със студиото – тел.: 0885 303 373 и 073/ 88-55-81, е-майл: pirin@focus-news.net, за да коментирате всякакви теми и въпроси, които са свързани с Община Дупница.\r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2017.10.05", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2017/10/05/2443284/the-washington-post-pentagonat-potvardi-smartta-na-trima-amerikanski-voynitsi-v-niger.html", "text": "Пентагонът потвърди, че трима войници от американските спецчасти са убити при изпълнението на съвместен патрул с военнослужещи на Нигер, съобщава вестник The Washington Post.\r\nКомандването на американските части в Африка съобщи и за двама пострадали при стрелбата, избухнала в близост до границата с Мали. Ранените са евакуирани във военна болница в Ландщул, Германия. Състоянието им е стабилно състояние, съобщиха официални лица.\r\nПентагонът отказа да разкрие имената на войниците или принадлежността им към службите, докато не бъдат уведомени техните семейства. Двама представители на САЩ, пожелали анонимност, потвърдиха, че участвалите в инцидента са били назначени в елитен отдел на специалните сили.\r\nКомандването на американските части в Африка, със седалище в Щутгарт, Германия, не предостави подробности за операцията, освен  информацията, че тя е проведена за целите на борбата с тероризма. Не е ясно обаче защо тази единица е влязла в контакт с вражеските сили, докато е изпълнявала мисия, която се счита за обучителна. .Тереза Герова", "date": "2017.10.05", "title": "The Washington Post: Пентагонът потвърди смъртта на трима американски войници в Нигер"}
{"url": "http://www.focus-news.net/news/2017/10/05/2443285/dobrich-svikana-e-izvanredna-sesiya-na-obshtinskiya-savet-na-10-oktomvri.html", "text": "Свикана е извънредна сесия на Общинския съвет на Добрич на 10 октомври – вторник, на която ще бъдат разгледани три точки, предаде кореспондентът на Радио „Фокус” – Варна. Сесията се свиква във връзка с неотложно намиране на решения, свързани с битовата канализация и водопроводната мрежа на жилищния квартал „Рилци“. Темите от дневния ред са свързани с даване на съгласие за кандидатстване за отпускане на безвъзмездна финансова помощ от ПУДООС на Община град Добрич за обект: „Битова канализация в кв. Рилци, град Добрич“ и за кандидатстване за целево финансиране на Община град Добрич пред МРРБ за обект: „Реконструкция на водопроводна мрежа за кв. Рилци, гр. Добрич“ . Третата точка в дневния ред касае сключване на договор за краткосрочен банков кредит, с цел  предоставяне на публични услуги при временен недостиг на средства, възникнал при временен касов разрив по бюджета на Община град Добрич за 2017 г. Заседанието ще започне в 9,00 часа.\r\nЖулиета НИКОЛОВА", "date": "2017.10.05", "title": "Добрич: Свикана е извънредна сесия на Общинския съвет на 10 октомври"}
{"url": "http://www.focus-news.net/news/2017/10/05/2443286/kyustendil-poslanikat-na-yuzhna-afrika-v-balgariya-vanesa-kalvert-iznese-beseda-v-grada.html", "text": "Посланикът на Южна Африка в България Ванеса Калверт изнесе беседа в Кюстендил, предаде репортер на Радио „Фокус” – Кюстендил. Филм-беседата беше представена в залата на читалище „Братство” по инициатива на „Географско дружество” – Кюстендил. „Смятам, че българите знаят доста за Южна Африка, но аз представям пред кюстендилци страната не само от политическа, но и от географска гледна точка. В момента 30 000 българи живеят в ЮАР. Нашата страна е изключително разнообразна с едно мултикултурно общество. Голямо е предизвикателството да се обедини едно общество, в което има 11 официални езика и повече от 15 различни културни групи”, каза Ванеса Калверт. По думите й в Южна Африка има един коктейл между езици, култури и религии, а тяхното обединение е едно предизвикателство.\r\nВенцеслав ИЛЧЕВ", "date": "2017.10.05", "title": "Кюстендил: Посланикът на Южна Африка в България Ванеса Калверт изнесе беседа в града"}
{"url": "http://www.focus-news.net/news/2017/10/05/2443287/reuters-katalonskiyat-lider-obyavi-che-ne-se-strahuva-ot-arest-zaradi-referenduma.html", "text": "Лидерът на Каталония Карлес Пучдемон обяви, че не се страхува от евентуален арест, заради проведения референдум за независимост, който бе определен като незаконен от Мадрид, предава Reuters. Пучдемон е заявил това в четвъртък, по време на интервю за германска медия.\r\nВ интервюто се казва: „Всъщност, не се страхувам от това. И не съм изненадан относно каквито и действия да предприеме испанското правителство. Арестът ми също е възможен, което би било варварска стъпка.“\r\nОт медията припомнят, че заплахи за задържане под стража на каталонския лидер няма от страна на Мадрид, въпреки няколкократните обвинения, че Пучдемон е нарушил закона, провеждайки референдума.  Цанко Цолов", "date": "2017.10.05", "title": "Reuters: Каталонският лидер обяви, че не се страхува от арест заради референдума"}
{"url": "http://www.focus-news.net/news/2017/10/05/2443288/istorikat-prof-plamen-pavlov-balkanskata-voyna-e-apoteoz-na-nasheto-natsionalno-razvitie.html", "text": "Балканската война е апотеоз на нашето национално развитие. Това каза за Радио „Фокус“ – Пирин проф. Пламен Павлов, историк, по повод годишнината от избухването на Балканската война. По думите му през 1912 година чуждестранните вестници до голяма степен са респектирани от българския войник. „Колегата Димитър Димитров, който дълги години работеше във ВВС-Лондон написа и продължава да пише една много хубава серия „Света за българския войн“. Първият том беше до Балканските войни, вторият том, който излезе, е за Балканските войни, очакваме третия, който ще бъде до средата на XX век, съответно - Първата и Втората световна война. Та в том втори на тази книга може да видим какво пише света за нас. В този период ние сме център на вниманието и разбира се на първо място е българският войник, като това не изключва българският офицер, българският генерал и въобще - Българската армия. Но войникът като универсално понятие е най-впечатляващ“, каза още проф. Павлов.\r\nТой добави, че някои от британските вестници казват, че се е родила нова военна сила, нова велика сила. „Наистина тогава Българската армия може да съперничи на модерните армии в тогавашна Европа, макар че до този момент се е гледало съвсем пренебрежително на балканските държави, включително и на България, като военен ресурс. Хората, които ръководят армията, също имат заслуги и тук може да споменем генерал Михаил Савов, който все пак допуска и много грешки, Генрал Иван Фичев, който на практика прави оперативния план на войната, Никола Иванов, командващ Втора армия, командващия Трета армия – Радко Димитриев пък е една от най-спорните фигури и това ще си остане така завинаги. На него дължим едни от най-големите успехи, но и грешки ,като на пример атаката при Чаталджа“, посочи Павлов.\r\nИсторикът заяви, че всъщност най-големият герой във войната е самият български народ и най-вече тези 15-годишни момчета, които макар да не са приети в армията, отиват и казват, че са бежанци от Македония, казва някаква друга възраст, а после се оказва, че са от Добруджа, Русе, Кюстендил, Видин или друга част на България. „Тук наистина имаме един рядък пример за колектив на самата нация. Не трябва да пропускаме и българските жени, които понасят цялата тежест на житието и битието на тогавашните многочислени семейства. В общи линии Балканската война е един апотеоз на нашето национално развитие“, подчерта проф. Павлов.\r\nЛивия НИНОВА", "date": "2017.10.05", "title": "Историкът проф. Пламен Павлов: Балканската война е апотеоз на нашето национално развитие"}
{"url": "http://www.focus-news.net/news/2017/10/05/2443289/prof-bozhidar-dimitrov-natsionalen-istoricheski-muzey-nechuvan-e-entusiazmat-koyto-obhvashta-balgarskiya-narod-po-vreme-na-balkanskata-voyna.html", "text": "Отдавна сме разкрили истинската страница за Балканската война, при нея няма замъглявания, освен някои погрешни решения, които не са добре известни на публиката. Това каза за Радио „Фокус“ – Пирин проф. Божидар Димитров, директор на Национален исторически музей. По думите му най-важното, което до сега посочват всички историци в изследванията си, е нечуваният ентусиазъм, обхванал българския народ по време на Балканската война. „Всъщност в нито една война дотогава хората не са били толкова ентусиазирани. При налични 350 000 пушки, защото толкова се е смятало, че ще бъдат мобилизационните пунктове, в казармите ни всъщност се появяват двойно повече хора. Това налага спешно да им се търси оръжие. Куриозен момент е освобождаването от затвора на всички престъпници осъдени за нелегална търговия с оръжия. Един от тях – Тюфекчиев постига най-голям успех, защото успява да достави 50 000 пушки от Русия“, каза още проф. Димитров.\r\nТой добави, че така всъщност успяваме да се въоръжим. „Дрехите обаче не достигат затова много войници участват във война със своите собствени. Това са малко известни факти или така да се каже „детайли в пейзажа“. По-важно е другото, че не приемаме, за съжаление, предложението за мир след успеха в генералното сражение Люлебургас – Бунархисар, когато достигаме до Чаталджа. Фактически войната я приключваме там, но след 5 месеца. След като превземаме Одрин, още тогава, турците са съгласни да подишат мир и да ни отстъпят земите по линията Мидия – Енос, което става след няколко месеца. Но заради едно погрешно решение на цар Фердинанд се стига до много излишни жертви. Царят е  предупреден, че няма да може да остане в Цариград, защото това е международен град и той ще остане в ръцете на някоя от Великите сили след очаквания световен конфликт, който избухва след 2 години“, посочи проф. Димитров.\r\nТой заяви, че Фердинанд казва, че ще влезе, но само за да забие кръста на църквата „Св. София“ и веднага се изтегляме от Цариград. „За съжаление, атаката не успява и се стига до нови жертви при Булаир от холерата и така нататък. При Одрин също има много жертви, а той всъщност падаше без бой, ако бяхме подписали примирието“, отбеляза проф. Димитров.\r\nЛивия НИНОВА", "date": "2017.10.05", "title": "Проф. Божидар Димитров, Национален исторически музей: Нечуван е ентусиазмът, който обхваща българския народ по време на Балканската война"}
{"url": "http://www.focus-news.net/news/2017/10/05/2443290/hurriyet-turtsiya-iran-i-irak-obmislyat-blokirane-na-neftenite-kanali-na-irakski-kyurdistan.html", "text": "Турция, Иран и Иран обмислят да блокират каналите, чрез които регионалното правителство на Иракски Кюрдистан изнася нефт, пише Hurriyet. Това е заявил турският държавен глава Реджеп Тайип Ердоган в четвъртък. По неговите думи „Иран, Ирак и Турция ще формират тристранен механизъм и ще решим, дали да спрем износа на нефт [от Иракски Кюрдистан]“. \r\nИзданието припомня, че в момента това е главният доход на Ербил, като единствения петролопровод минава пред Турция. \r\nМерките са планирани като част от санкциите, които трите държави наложиха над иракските кюрдите, след техния вот за независимост. Цанко Цолов", "date": "2017.10.05", "title": "Hurriyet: Турция, Иран и Ирак обмислят блокиране на нефтените канали на Иракски Кюрдистан"}
{"url": "http://www.focus-news.net/news/2017/10/05/2443291/afp-komisiyata-dokladva-rekordno-visoki-niva-na-trudovata-zaetost.html", "text": "Съгласно последния тримесечен преглед на заетостта и социалното развитие трудовата заетост в ЕС продължава да расте със стабилни темпове в почти всички държави членки, се казва в съобщение от ЕК.\r\nПрез второто тримесечие на 2017 г. заетостта нарасна с 1,5 % в ЕС и с 1,6 % в еврозоната в сравнение със същия период през 2016 г. В ЕС и в еврозоната има съответно 3,5 милиона и 2,4 милиона повече наети на работа хора в сравнение с миналата година. Това означава, че понастоящем в ЕС работа имат 235,4 милиона души. Това е най-високото равнище, регистрирано някога. \r\nНарастването на трудовата заетост в ЕС през последните четири години бе в полза най-вече на по-младото поколение. Макар в ЕС младежката безработица да е все още прекалено висока, делът ѝ намаля стабилно и по-бързо, отколкото този на общата безработица: сега този дял е 16,9 %, което е ниво, по-ниско от това през 2008 г. \r\nТримесечният преглед показва също така, че икономиката на ЕС продължава да расте във всички държави членки - 2,4 % в ЕС и 2,3 % в еврозоната през изминалата година. В почти всички държави членки продължи да се наблюдава увеличаване на доходите на домакинствата в периода между първото тримесечие на 2016 г. и първото тримесечие на 2017 г. \r\nНа 26 април 2017 г. Комисията представи европейския стълб на социалните права, в който се определят 20 ключови принципа и права с цел подкрепа за справедливи и добре функциониращи трудови пазари и социални системи. В изпълнение на тази инициатива Комисията представи законодателно предложение за подобряване на равновесието между професионалния и личния живот на работещите родители и лицата, полагащи грижи, и постави началото на консултации със социалните партньори относно модернизирането на правилата за трудовите договори (връзка към втората фаза) и относно достъпа до социална закрила за всички. \r\nВ речта си за състоянието на Съюза от 2017 г. председателят Юнкер потвърди ангажимента на Комисията да постигне напредък по отношение на европейския стълб на социалните права като основен инструмент за утвърждаване на европейските ценности и изграждане на по-задълбочен и по-справедлив ЕС. \r\nПълният текст на съобщението до медиите може да намерите в прикачения документ.", "date": "2017.10.05", "title": "AFP: Комисията докладва рекордно високи нива на трудовата заетост"}
{"url": "http://www.focus-news.net/news/2017/10/05/2443292/silistra-uvelichiha-ot-6-na-8-godini-prisadata-na-vazpitatel-osaden-za-bludstvo-s-maloletni-i-razprostranenie-na-pornografski-materiali-v-internet.html", "text": "Със свое решение, състав на Варненския апелативен съд увеличи от 6 на 8 години присъдата, произнесена от Окръжен съд–Силистра (ОС-Силистра), спрямо старши възпитателя Илиян Василев, признат за виновен за блудство с шест малолетни ученички на възраст между 11 и 12 години, на които давал частни уроци по музика в дома си, както и за разпространение на порнографски материали в социалната мрежа Facebook. Това съобщиха от пресцентъра на Апелативен съд - Варна.\r\nПресслужбата на съда припомня, че от ноември 2014г. до месец май 2015г. в дома си, където преподавал частни уроци по музика и пеене, старши възпитателят в начален курс на обучение в у-ще „Хр.Ботев“ в Дулово няколкократно извършил блудствани действия с 6 свои ученички, ненавършили 14-годишна възраст. Съдът признава вината на преподавателя и затова, че в края на м. април 2015 година разпространил в социалната мрежа Facebook порнографски материали за създаването на които са използвани лица, ненавършили 18 години. Камерата, с която са били заснемани децата е била открита от разследващите в тоалетната на жилището на подсъдимия. Чрез Facebook учителят поддържал връзка с три от пострадалите деца. Заедно с тях той създал група „Приятели докрай“, в която им изпращал снимки и клипове с порнографско съдържание.\r\nПрез 2016 година за тези престъпни деяния Василев получи за първи път 8-годишна присъда от Силистренския окръжен съд. При повторното гледане на делото от друг състав на първата съдебна инстанция(след като апелативният съд го върна за ново разглеждане) е  наложил  наказание от 6 години лишаване от свобода и е определил глоба в размер на 2000 лева. И при двете съдебни дела пред ОС – Силистра подсъдимият се е възползвал от привилегията на съкратеното съдебно следствие, потвърдил е фактите и обстоятелства, посочени в обвинителния акт.\r\nВ решението, с което Варненският апелативен съд изменя първоинстанционната присъда е записано че „Деянието разкрива изключително висока степен на обществена опасност. Извършвано е месеци наред от зрял мъж на 53 години спрямо пет деца на възраст между 10-12 години, в неговия дом в хода на нерегламентирано преподавани частни уроци. Децата са били поставени в обстановка на зависимост от неговите перверзни влечения.  Внушавано като нормално и приятелско спрямо децата е било упражняваното осъдително поведение. Сексуалната им незрялост е била използвана и манипулирана.“ \r\nСъставът на апелативния съд намира, че за това деяние наказанието лишаване от свобода на подсъдимия следва да бъде увеличено към средния размер от 12 години. Поради привилегията на съкратеното съдебно производство, след редукция на присъдата с една трета – за изтърпяване спрямо Василев да бъде наложено наказание за срок от осем години и глоба в размер на 2000 лева.\r\nРешението на АС – Варна подлежи на касационна проверка в 15-дневен срок пред ВКС.", "date": "2017.10.05", "title": "Силистра: Увеличиха от 6 на 8 години присъдата на възпитател, осъден за блудство с малолетни и разпространение на порнографски материали в интернет"}
{"url": "http://www.focus-news.net/news/2017/10/05/2443293/ep-evropeyskiyat-parlament-dava-zelena-svetlina-za-evropeyskata-prokuratura.html", "text": "Европейската прокуратура ще бъде натоварена с разследването и повдигането на обвинения срещу извършители на престъпления срещу бюджета на ЕС, съобщават от прессцентъра на Европейския парламент.\r\nПонастоящем само националните власти могат да разследват и повдигат обвинения за измами, свързани с европейски средства. Такива са например умишлени злоупотреби със структурните фондове на ЕС или трансгранични измами с ДДС. Тяхната юрисдикция обаче се разпростира само в рамките на националните граници. \r\nЕвропейската прокуратура ще позволи бърз обмен на информация, координирани полицейски разследвания, бързо замразяване и конфискуване на активи, както и арестуване на заподозрени зад граница. Тя ще сътрудничи тясно с агенцията за криминално правосъдие на ЕС Евроджъст и офиса за борба с измамите ОЛАФ, за да осигурят по-успешното преследване и възстановяване на средствата, загубени от измами. \r\nЦитат \r\nДокладчикът на Парламента Барбара Матера (ЕНП, Италия) каза: „Благодарение на Европейската прокуратура, която ще обедини усилията на националните прокуратури в един европейски орган, ще се справим с недостатъците на некоординираните национални разследвания на злоупотребите със средства на ЕС. Надявам се, че в бъдеще правомощията на Европейската прокуратура ще бъдат разширени и до трансгранични престъпления като тероризъм и трафик на хора.“    \r\nСледващи стъпки \r\nСлед като Парламентът даде своето съгласие, Съветът официално може официално да приеме регламента относно Европейската прокуратура. Очаква се тя да започне работа през 2020 или 2021 г. \r\nБързи факти \r\nЕвропейската прокуратура ще бъде създадена по процедурата за засилено сътрудничество между 20 държави членки: Австрия, Белгия, България, Хърватия, Кипър, Чехия, Естония, Германия, Гърция, Италия, Финландия, Франция, Латвия, Литва, Люксембург, Португалия, Румъния, Словения, Словакия и Испания. Другите държави членки могат да се присъединят по всяко време. \r\nГлавният офис на Европейската прокуратура ще бъде в Люксембург с главен прокурор и прокурори от всички участващи държави. Те ще ръководят ежедневните криминални разследвания, извършвани от делегирани прокурори в държавите членки. \r\nНа 5 юли 2017 г. Парламентът прие общите определения на престъпления, свързани с измама, които ще попадат под юрисдикцията на Европейската прокуратура. Списъкът може да бъде разширен в бъдеще, за да бъде включен например тероризмът.", "date": "2017.10.05", "title": "ЕП: Европейският парламент дава зелена светлина за Европейската прокуратура"}
{"url": "http://www.focus-news.net/news/2017/10/05/2443294/akad-georgi-markov-parvata-balkanska-voyna-e-postignala-svoite-strategicheski-i-politicheski-tseli.html", "text": "Първата Балканска война е постигнала своите стратегически и политически цели, защото на 17 май 1913 година в Лондон, Османската империя се признава за победена и отстъпва на Балканския съюз всички земи на запад от линията Мидия (на Черно море) - Енос (на Бяло море, при устието на река Марица). Това каза за Радио „Фокус“ – Пирин историкът акад. Георги Марков по повод 105-ата годишнина от началото на Балканската война. По думите му според договорите остава да се разпределят тези освободени земи между съюзниците във войната. „Друг е въпросът, че Сърбия и Гърция отказаха да изпълнят своите задължения за разпределението на земите в Македония и Русия, в лицето на Николай II, като височайш арбитър, не изпълни своето задължение, защото вече беше взела страната на Сърбия. Тоест - втората Балканска война е национално крушение, докато първата Балканска война е победна не само във военно, но и в политическо отношение. Тодор Александров има едно писмо до Яворов, в което казва, че вече е настанал денят за разплата с вековния враг. Представете си какво са изпитвали хората тогава. Това са 500 години, в които хората са мачкани и унижавани от Османската империя, като са били наричани „стадо“, „гяури“, „неверници“, „рая“ и така нататък“, каза още акад. Марков.\r\nТой добави, че изведнъж, обаче, нашите дядовци се изправят лице в лице с турския аскер и още в първите боеве при Селиолу и Гечкенли в източна Тракия, когато се изправят от двете страни, турците не издържат от удара „на нож“. „Това нещо е описал и ген. Стефан Тошев, който казва: „Моите войници взеха да викат „Ааааа“, а турците започнаха да бягат - \"Айде сега да ги гоним“. Това всъщност е чудото на тази война, в чието начало някогашната рая, някогашните поробени българи, надделяват и разгромяват Османската империя само за три седмици, когато се озоваваме на Чаталджанската позиция, на 40 км от Златния рог. Това е една голяма и морална военна победа на българите“, посочи акад. Марков.\r\nЛивия НИНОВА", "date": "2017.10.05", "title": "Акад. Георги Марков: Първата Балканска война е постигнала своите стратегически и политически цели"}
{"url": "http://www.focus-news.net/news/2017/10/05/2443295/sliven-problemi-ot-lichen-i-obshtestven-harakter-postaviha-grazhdani-v-priemniya-den-na-obshtinskoto-rakovodstvo.html", "text": "Проблеми от личен и обществен характер поставиха граждани в приемния ден на общинското ръководство в Сливен, съобщиха от Община Сливен. Близо 40 граждани посетиха ръководството на общинска администрация Сливен в приемния ден в началото на октомври.  Те поставиха въпроси, свързани с инфраструктурата в града, с благоустрояването, с общинската собственост и други проблеми от частен и обществен характер.\r\nМлади хора, които живеят в чужбина и се връщат в родния си град, представиха конкретни идеи и предложения в сферата на културата, както и за подобряване на начина на живот, и градската среда. Група граждани от Сливен показаха свои проекти за благоустрояването на междублоково пространство. Хора от населени места в общината информираха за лошо състояние на пътищата и други инфраструктурни проблеми. Потърсено беше съдействие за решаване на социални и хуманитарни проблеми на конкретни хора.\r\nГолям беше броят на търсещите съдействие от кмета и неговите заместници по Закона за управление на етажната собственост /ЗУЕС/. Гражданите поставят и проблеми, свързани с междусъседски спорове.\r\nПриемният ден на кмета и неговите заместници, както и на секретаря на общината, е всеки първи четвъртък от месеца. Записването става предварително – два дни преди това – във вторник от 8.30 ч. в Центъра за административно обслужване на гражданите – източен вход на общината. Жалби и сигнали се приемат и по електронна поща. „На много хора се оказва съдействие своевременно от служителите на администрацията и не се налага да посещават приемния ден”, посочи общинският експерт Таня Балабанова.", "date": "2017.10.05", "title": "Сливен: Проблеми от личен и обществен характер поставиха граждани в приемния ден на общинското ръководство"}
{"url": "http://www.focus-news.net/news/2017/10/05/2443296/afp-napadatelyat-ot-marsiliya-nyama-vrazki-s-teroristichni-grupirovki.html", "text": "Министър-председателят на Тунис Юсеф Шахед заяви в четвъртък, че младият тунизиец, който нападна с нож две жени във френския град Марсилия, няма връзки с терористични групировки, предава AFP.\r\n„Разследването е в ход, но ние не открихме връзки или доказателства за някакви връзки на този човек с терористични групировки или с „Ислямска държава“, заяви Шахед той пред репортери след разговори с френския си колега Едуар Филип.Тереза Герова", "date": "2017.10.05", "title": "AFP: Нападателят от Марсилия няма връзки с терористични групировки"}
{"url": "http://www.focus-news.net/news/2017/10/05/2443297/prof-bozhidar-dimitrov-nim-svrahmobilizatsiyata-ni-po-vreme-na-balkanskata-voyna-se-dalzhi-na-tova-che-32-godini-sa-ni-uchili-che-v-trakiya-i-makedoniya-ima-stradashto-balgarsko-naselenie.html", "text": "Свръхмобилизацията ни по време на Балканската война се дължи на това, че 32 години са ни учили, че в Тракия и Македония има страдащо българско население. Това каза за Радио „Фокус“ – Пирин проф. Божидар Димитров, директор на Национален исторически музей. „В този период българският народ е възпитаван в училище, в казармата, в църквата и другаде, че Берлинският конгрес от 1878 година е оставил милион и половина българи в Беломорска и Източна Тракия и в Македония в рамките на Османската империя и че тези българи страдат, че тези българи искат да живеят в рамките на Отечеството. Това доказват въстанията: Илинденско – Преображенското, Кресненското – Разложкото и така нататък. В същото време много хора са емигрирали в България и се оказва, че всеки българин има свои роднини в окупираните територии“, каза още проф. Димитров.\r\nТой коментира също, че и днес думите „родолюбие“ и „патриотизъм“ съществуват в нашето ежедневие. „Днес мисля, че го има родолюбието и съм убеден, че ако се наложи българите отново ще се вдигнат, но дано не се налага. Наблюдавал съм неща, разговарял съм с млади хора и мога да кажа, че ако в някои от тях има нихилизъм, то той е към партиите, които са на власт към дадения момент, а не към родината. Много често чувам младите хора да казват: „Обичам си родината, но не си обичам държавата“, като по „държавата“ разбират партиите и управляващата вихрушка“, посочи проф. Димитров.\r\nЛивия НИНОВА", "date": "2017.10.05", "title": "Проф. Божидар Димитров, НИМ: Свръхмобилизацията ни по време на Балканската война се дължи на това, че 32 години са ни учили, че в Тракия и Македония има страдащо българско население"}
{"url": "http://www.focus-news.net/news/2017/10/05/2443298/pazardzhik-vik-prodalzhava-s-podmyanata-na-ostarelite-vodomeri-s-novi.html", "text": "ВиК-Пазарджик продължава с подмяната на остарелите водомери с нови, каза за Радио „Фокус“ – Пазарджик инж. Димитър Мишев от ВиК-Пазарджик. Той уточни, че за една година успяват да подменят различно количество водомери, което варира между 3 и 4 000. Подменят се и повредените уреди по селата и в градовете като целта е не само да се спазват нормативните изисквания, но и да се осигури точно отчитане на изразходваната вода. „Общият брой на измервателните уреди за разхода на вода на територията на общините Пазарджик, Септември и Лесичово, които обслужва дружеството, е около 40 000“, обясни Мишев. Той каза също, че целта е да са спазени изискванията за водомери, които са в срок на експлоатация до 10 години, каквито са изискванията. Мишев коментира още, че новите водомери са по-точни, а също и по-удобни за отчитане.\r\nВаня НИКОЛОВА", "date": "2017.10.05", "title": "Пазарджик: ВиК продължава с подмяната на остарелите водомери с нови"}
{"url": "http://www.focus-news.net/news/2017/10/05/2443299/akad-georgi-markov-nay-golemiyat-geroy-na-balkanskata-voyna-e-balgarskiyat-voynik-nadmognal-v-sebe-si-istoricheskata-travma-koyato-e-poluchil-v-prodalzhenie-na-5-veka.html", "text": "Най-големият герой на Балканската война е българският войник, надмогнал в себе си историческата травма, която е получил в продължение на 5 века. Това каза за Радио „Фокус“ – Пирин историкът акад. Георги Марков по повод 105-ата годишнина от началото на Балканската война. „Българския войник успява да превъзмогне това и се разплаща с Османската империя, както казва Тодор Александров. От призмата на времето вече може да видим, че българската кауза е била справедлива. Тогава сме били изправени пред една могъща империя, която се е простирала от днешна Албания, от Адриатическо море до Персийския залив, и чак до днешна Либия, тогава - Триполитания, и Киренайка. Дори Великите сили не са вярвали какво ще се случи, самият Николай II е бил против войната, заявявайки на д-р Стоян Данев в началото на 1912 година, когато той му гостува, че след поражението в Далечния изток от Япония никой не е готов за война. Той е казал още, че турците ще бият България, но няма да има кой да ни спаси“, заяви също акад. Марков.\r\nСпоред него в крайна сметка се оказва, че само за три седмици българският войник и, разбира се, офицерите, подофицерите и генералите успяват да се справят със ситуацията. „Искам да отбележа, че 45 години тези генерали бяха наричани, малко с упрек, „царски генерали“. Разбира се, тогава държавата е Царство България, а не Република. Та тези генерали имат голям принос, показвайки стратегическа предвидливост и прозорливост. Те също надмогват себе си, макар да са родени в Османската империя. Тези генерали имат дързостта да кажат, че могат да победят и побеждават империята. Стоян Михайловски, този мрачен мислител, има една мисъл: „Ние българите сме освободен народ, но не сме освободени хора“, в смисъл, че други са ни освободили. Ето, че Балканската война обаче показва, че българската армия освобождава своите братя отвъд Странджа, Родопите и Рила. Това са героите – и генералите, и офицерите, и подофицерите, и войниците“, посочи акад. Марков.\r\nЛивия НИНОВА", "date": "2017.10.05", "title": "Акад. Георги Марков: Най-големият герой на Балканската война е българският войник, надмогнал в себе си историческата травма, която е получил в продължение на 5 века"}
{"url": "http://www.focus-news.net/news/2017/10/05/2443300/api-po-visokoplaninskite-prohodi-prez-pochivnite-dni-se-ochakva-vloshavane-na-vremeto-i-valezhi-ot-snyag-shofyorite-da-ne-tragvat-s-avtomobili-s-letni-gumi.html", "text": "По високопланинските проходи през почивните дни се очаква влошаване на времето и на много места дъждът е възможно да премине в сняг. В тази връзка Агенция „Пътна инфраструктура“ апелира шофьорите, на които им предстои пътуване през следващите дни през планинските проходи, да не тръгват на път с автомобили с летни гуми и да карат със скорост, съобразена с метеорологичните условия. Това съобщиха от пресцентъра на АПИ.\r\nПроходите на височина над 500 м, на които се очакват снеговалежи, са: „Петрохан”, „Троянски”, „Шипка“, „Републиката“, „Ришки”, „Айтоски”, „Котленски”, „Дюлински”, „Твърдишки”, „Обзорски”, „Печинско”, „Вратник”, „Превала”, „Предел”, „Рожен” и „Пампорово”.\r\nПътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите.", "date": "2017.10.05", "title": "АПИ: По високопланинските проходи през почивните дни се очаква влошаване на времето и валежи от сняг, шофьорите да не тръгват с автомобили с летни гуми"}
{"url": "http://www.focus-news.net/news/2017/10/05/2443301/kyustendil-narodnite-predstaviteli-ot-gerb-kiril-kalfin-i-ivaylo-konstantinov-pozdraviha-uchitelite-v-oblastta-po-povod-mezhdunarodniya-im-praznik.html", "text": "С поздравителен адрес, изпратен до всички учебни заведения в област Кюстендил, народните представители от ГЕРБ Кирил Калфин и Ивайло Константинов поздравиха учителите с техния международен празник, който се чества днес, на 5 октомври. Това съобщиха от пресцентъра на ПП ГЕРБ.\r\nВ поздравителния адрес се посочва: \"Този ден е още един повод да изкажем нашето възхищение и преклонение пред вашия труд и усърдие; да ви пожелаем с много хъс и с много енергия да постигате желаното!\". Народните представители посочват още, че уважението към педагозите трябва да се превърне в един от основните принципи, по които възпитаваме децата и внуците си, защото учителската професия е една от най-значимите в глобален мащаб.  \r\nВ поздравителния адрес се казва още: \"Ние вярваме, че образователната система трябва да бъде основа за възпитание; основа за извисяване на българския дух и привързаност към родината. Затова и образованието е един от основните приоритети на правителството, то е национален стратегически приоритет и, като такъв, увеличаването на инвестициите в тази сфера ще продължават.\".\r\nНародните представители от ГЕРБ-Кюстендил пожелават на учителите още здраве и дълголетие в отговорния път на знанието и образованието, по който са поели.", "date": "2017.10.05", "title": "Кюстендил: Народните представители от ГЕРБ Кирил Калфин и Ивайло Константинов поздравиха учителите в областта  по повод международния им празник"}
{"url": "http://www.focus-news.net/news/2017/10/05/2443302/vladimir-putin-poseshtenieto-na-sauditskiya-kral-v-rusiya-e-znakovo-sabitie.html", "text": "Руският президент Владимир Путин определи посещението на саудитския крал Салман в страната като „знаково събитие“, предава РИА Новости. \r\nПо думите на държавния глава „това е първото в историята на двустранните ни отношения посещение на краля на Саудитска Арабия в Русия. Само по себе си това е знаково събитие.“. От агенцията припомнят, че визитата на Салман е цел преговори по редица важни теми, сред които ситуацията в петролния сектор, военно сътрудничество между двете държави, ситуацията в Сирия и кризата около Катар. Монархът ще остане в Москва до седми октомври.  Цанко Цолов", "date": "2017.10.05", "title": "Владимир Путин: Посещението на саудитския крал в Русия е „знаково събитие“"}
{"url": "http://www.focus-news.net/news/2017/10/05/2443303/ep-evrodeputatite-nastoyavat-za-namalyavane-na-prenaselenostta-v-zatvorite.html", "text": "Евродепутатите се опасяват, че пренаселеността в затворите в ЕС може да подклажда радикализация. Те призовават властите да използват по-често алтернативи на лишаването от свобода, съобщават от прессцентъра на Европейския парламент.\r\nДържавите членки на ЕС трябва да подобрят условията в затворите в ЕС, за да защитят здравето и доброто състояние на затворниците и персонала. Те следва също така да се концентрират върху рехабилитацията и намаляването на риска от радикализация. Това се казва в резолюция, гласувана от Европейския парламент в четвъртък. С цел предотвратяване на радикализацията евродепутатите препоръчват още по-добро обучение за персонала, разузнаване в затворите, междурелигиозен диалог и психична помощ. \r\nЕвродепутатите смятат, че лишаването от свобода и особено задържането преди процес трябва да бъдат последна мярка. Тя следва да бъде запазена само за законово обосновани случаи. Според тях тя е особено неподходяща за уязвими индивиди като непълнолетните, възрастните, бременните жени и лицата със сериозно заболяване. \r\nАлтернативи на затвора \r\nЗа осъдени лица, които не представляват сериозна заплаха за обществото, евродепутатите препоръчват алтернативи на затвора като домашен арест, общественополезен труд и електронно маркиране. \r\nПарламентът призовава държавите членки да предоставят достатъчно ресурси за ремонта и модернизацията на затворите, приспособят правилата за задържане към съответните затворници и риска, който представляват те, и предоставят на затворниците балансирани програми с дейности и време извън килиите. Конкретните нужди на жените затворници също трябва да бъдат вземани предвид, особено по време на бременност и след раждане. \r\nЕвродепутатите също така предупреждават, че все по-разпространената приватизация на затвори може да вложи условията в тях и подкопае спазването на основните права. Те посочват високото равнище на самоубийства в затворите и осъждат политиката на разпределение на затворниците, прилагана от някои държави, тъй като представлява допълнително наказание за семействата на затворниците. \r\nДокладът по собствена инициатива беше приет с 474 гласа „за“ срещу 109 „против“, 34 „въздържал се“. \r\nЦитат \r\nДокладчикът на ЕП Жоел Бержерон (ЕСПД, Франция) каза: „В повечето държави от ЕС гражданското общество е обърнало гръб на затворите, повечето от които са пренаселени. Време е да приемем по-човешки изглед към живота в затвора, да забраним затворите, които са прекалено големи, да подсилим алтернативите на лишаването от свобода и да адаптираме институциите към профила на затворниците. Тъй като това е национална компетенция, институциите на ЕС трябва да напътстват държавите в намирането на начини на управление на затворите и затворниците, които да е съответстват по-добре на правата на човека.“ \r\nБързи факти \r\nПо данни от 2014 г. в затворите в ЕС се намират над половин милион затворници, като посочената цифра включва осъдените, изтърпяващи окончателна присъда, както и лицата, обвинени в извършване на престъпление, на които е наложена мярка за неотклонение задържане под стража. Последните представляват около 20% от общия брой според данни на Евростат. \r\nСпоред последната годишна статистика за затворите на Съвета на Европа, която се отнася за цяла Европа, а не само за ЕС, броят на затворниците на континента е паднал с 6,8% от 2014 до 2015 г., въпреки че пренаселването продължава да бъде проблем в 15 страни.", "date": "2017.10.05", "title": "ЕП: Евродепутатите настояват за намаляване на пренаселеността в затворите"}
{"url": "http://www.focus-news.net/news/2017/10/05/2443304/dobrich-obshtinata-shte-otbelezhi-mezhdunarodniya-den-na-beliya-bastun.html", "text": "На 13 октомври (петък) от 10.30 часа в бизнес–залата на Община Добрич ще бъде отбелязан Международният ден на белия бастун, съобщиха от пресцентъра на Общината. Инициативата се организира от Община Добрич в партньорство със социалната услуга „Център за социална рехабилитация и интеграция“. В събитието ще вземат участие неправителствената организация „ХобиСклуб” и петокласници от СУ „Димитър Талев”. Поканени са граждани и представители на различни организации, работещи с хора от уязвими социални групи. Всички присъстващи ще имат възможност да чуят и изпълнения на малките възпитаници от детска градина №8 „Бодра смяна”.\r\nПрез 1980 г. по предложение на президиума на бившия Световен съвет за благополучие на слепите се обявява 15 октомври за Международен ден на белия бастун. Помощното средство е признато като знак за зрително увреждане и символизира самостоятелността на ползващите го. Чрез белия бастун слепите и слабовиждащи хора се придвижват и ориентират в пространството.", "date": "2017.10.05", "title": "Добрич: Общината ще отбележи Международния ден на белия бастун"}
{"url": "http://www.focus-news.net/news/2017/10/05/2443305/bbc-po-danni-na-politsiyata-napadatelyat-ot-las-vegas-e-planiral-byagstvo.html", "text": "Нападателят, който уби 58 души и рани поне още 500 по време на музикален фестивал в Лас Вегас, е планирал бягство след атаката, предава BBC, като се позовава на информация на полицията. По време на пресконференция в сряда, представител на органите на реда, отговаряйки на въпросите на журналисти, е заявил, че Стивън Падлок е планирал да избяга след стрелбата. Полицията обаче не разполага с повече информация. Предполага се също така, че убиецът е имал съучастник.  Цанко Цолов", "date": "2017.10.05", "title": "BBC: По данни на полицията, нападателят от Лас Вегас е планирал бягство"}
{"url": "http://www.focus-news.net/news/2017/10/05/2443306/afp-golyam-broy-zaginali-po-vreme-na-teroristichna-ataka-v-niger.html", "text": "Президентът на Нигер Мохамаду Исофу заяви в четвъртък, че страната е била атакувана от „терористични групи“, в следствие на което са загинали „голям брой хора“, предава AFP. \r\nСпоред държавния глава, това е едно от многото нападение в страната. Изявлението става малко след като по-рано стана ясно, че трима американски военни са били убити по време на патрул с местни войници в Нигер.  Цанко Цолов", "date": "2017.10.05", "title": "AFP: Голям брой загинали по време на терористична атака в Нигер"}
{"url": "http://www.focus-news.net/news/2017/10/05/2443307/vratsa-narodniyat-predstavitel-ot-gerb-krasen-krastev-shte-provede-priemen-den-v-byala-slatina.html", "text": "Народният представител от ГЕРБ-Враца Красен Кръстев ще проведе приемен ден в Бяла Слатина, съобщиха от пресцентъра на ПП ГЕРБ.  Той е насрочен за 9 октомври (понеделник). Всички желаещи да се срещнат с народния представител могат да го направят от 10.00 до 19.00 часа в офиса на партията в града, който се намира на ул. ,,Климент Охридски\".", "date": "2017.10.05", "title": "Враца: Народният представител от ГЕРБ Красен Кръстев ще проведе приемен ден в Бяла Слатина"}
{"url": "http://www.focus-news.net/news/2017/10/05/2443308/ministar-vladislav-goranov-nominalniyat-rast-na-prihodite-po-tsentralniya-byudzhet-kam-kraya-na-septemvri-otiva-na-134-mlrd-lv.html", "text": "Номиналният ръст на приходите по централния бюджет към края на септември отива на 1,34 млрд. лв. Това каза министърът на финансите Владислав Горанов по време на изслушването си в Комисията за наблюдение на приходните агенции и борба със сивата икономика и контрабандата, предаде репортер на Агенция „Фокус“. Министър Горанов поясни, че може да се каже, че в края на месец август има 860 млн. лв. номинално нарастване на приходите по централния бюджет. „Номиналният ръст към края на септември вече отива на 1,34 млрд\", каза министър Горанов. По думите му основен дял тук имат преките и косвените данъци. Горанов посочи, че ръстът на приходи от ДДС е 513 млн.лв.  номинално към края на септември, което е близо 8%, а ръстът на данък общ доход на физическите лица е 165 млн. лв. Горанов посочи, че доста сериозно нарастват и осигурителните вноски - с 14% номинално. \"Общо приходите от осигурителни вноски нарастват с 12,4%.\", каза той. Министърът на финансите поясни, че 662 млн. лв. повече са приходите от осигурителните вноски. \"Общо приходите на НАП и \"Митници\" за 9-те месеца на тази година нарастват с 1, 612 млрд. лв.\", допълни министърът на финансите. Той поясни, че част от този растеж е свързан с нарастването на БВП номинално. По отношение на сивата икономика, министър Владислав Горанов заяви: „Далеч не можем да твърдим, че проблемът със сивата икономика и контрабандата е преодолян. Положителната новина е, че година след година тенденцията е положителна“, каза Горанов.  Той  цитира пред комисията мерки, свързани с промени в законодателството и подзаконовата нормативна уредба, увеличаващи възможностите на държавата да защитава икономическите си интереси. „Не може парите в обръщение да се по-малко от парите в касата на фирмите. Ние ще си свършим нашата работа като изпълнителна власт и като НАП, която конкретно има правомощия да изследва тези изкривявания, но това само доказва, че имаме резерви в борбата със сивата икономика. Не трябва да си затваряме очите пред това, че огромният оборот на държавата създава всички тези проблеми, за които си говорим в момента. Не може да се ограничи до безкрай движението в брой, но аз бих ви задал въпроса къде са 13,5 млрд. лв. в касите на фирмите в края на за 2016 г. Те са в плащания на заплати под масата, от което се губят осигурителни вноски и данък върху доходите на физическите лица, те са в купуване на стоки без документ, откъдето се краде ДДС. За съжаление, колеги с тези пари се купува и влияние. Тези пари не трябва да са там“, каза Горанов. Той призова този от депутатите, който каже, че плащането на еднократна сметка от 5000 лв. е обичайна практика за обикновения гражданин, да даде още аргументи. \"Предложили сме и усъвършенстване на мерките за събиране на просрочените задължения от изпълнители по договори, разпоредители с бюджета\", каза Горанов. \r\nДеница КИТАНОВА", "date": "2017.10.05", "title": "Министър Владислав Горанов: Номиналният ръст на приходите по централния бюджет към края на септември отива на 1,34 млрд. лв."}
{"url": "http://www.focus-news.net/news/2017/10/05/2443309/veliko-tarnovo-priklyuchi-osnovniyat-remont-na-ulitsa-neofit-rilski-v-svishtov.html", "text": "Приключи основният ремонт на улица „Неофит Рилски“ в Свищов. Отсечката беше включена в поименния списък с улици, на които бе извършена или предстои реконстукция. Това каза за Радио „Фокус“ – Велико Търново кметът на Свищов Генчо Генчев. Подобни дейности не са извършвани в участъка от 27 години. „Поради тази причина жителите на улицата я сравняваха с „минно поле“, обясняват от Община Свищов. Сега живущите в региона са доволни от промяната, която ще доведе до значително улесняване на достъпа до домовете им и безопасността на минаващите по нея. До момента многократно са подавани сигнали за нуждата от ремонт, но отзив от страна на Общината нямаше. „През миналата година новото ръководство подходи отговорно и взе присърце сериозния проблем, който вече е решен. Улицата е асфалтирана, храстите са подкастрени, а лицата на хората греят от радост. Поетапно в града ще бъдат изкърпени дупките и ремонтирани всички улици, включени в поименния списък за належащи ремонти, които са част от капиталовата програма на община Свищов за 2017 година“, обясни кметът Генчев.\r\nЛуиза ТРАНЧЕВА", "date": "2017.10.05", "title": "Велико Търново: Приключи основният ремонт на улица „Неофит Рилски“ в Свищов"}
{"url": "http://www.focus-news.net/news/2017/10/05/2443310/el-pais-ispaniya-suspendira-nasrochenata-za-ponedelnik-sreshta-na-katalonskiya-parlament.html", "text": "Висшият конституционен съд на Испания суспендира в четвъртък пленарната среща на Каталонския парламент, която трябваше да се проведе в понеделник, предава изданието El Pais. Вестникът напомня, че каталонския лидер Карлес Пучдемон обяви намерението си да говори пред парламента в понеделник, за да обяви независимостта на Каталония, позовавайки се на резултатите от проведения в неделя референдум. Според съда такова изявление би потъпкало Конституцията и правомощията на народните представители, тъй като гласуването бе обявено за незаконно от Мадрид.   Цанко Цолов", "date": "2017.10.05", "title": "El Pais: Испания суспендира насрочената за понеделник среща на каталонския парламент"}
{"url": "http://www.focus-news.net/news/2017/10/05/2443311/plovdiv-nova-platforma-osiguryava-dostap-na-grazhdani-s-dvigatelni-problemi-do-narodna-biblioteka-ivan-vazov-v-grada.html", "text": "Нова специална платформа осигурява достъп на граждани с двигателни проблеми до Народна библиотека „Иван Вазов“ в Пловдив. Безпрепятственият достъп до читалните е осигурен с помощта на специално изградена за платформа, която беше открита и изпробвана в присъствието на кмета Иван Тотев, заместник-кмета Александър Държиков, директора на библиотеката Димитър Минев и служителите, предаде репортер на Радио „Фокус”-Пловдив. \r\n„Надявам се по този начин да приобщим още повече пловдивчани да посещават читалните“, заяви кметът Иван Тотев. Специален софтуер позволява на хора със зрителни увреждания да се ползват от услугите, които институцията предлага. Част от служителите й са преминали и през специален курс за общуване чрез жестомимичен език с глухонеми граждани.\r\nЦветана ТОНЧЕВА", "date": "2017.10.05", "title": "Пловдив: Нова платформа осигурява достъп на граждани с двигателни проблеми до Народна библиотека „Иван Вазов“ в града"}
{"url": "http://www.focus-news.net/news/2017/10/05/2443312/dobrich-obshtinata-provokira-mladite-hora-za-uchastie-v-initsiativata-menidzhar-za-edin-den.html", "text": "Община Добрич отново ще отвори врати за мотивирани млади хора, които имат желанието да влязат в ролята на кмет и кметския екип. Това ще стане на 12 октомври в рамките на популярната инициатива „Мениджър за един ден“, която е своеобразен мост между бизнес, институции и младежи, съобщиха от пресцентъра на Общината. \r\nОбщина Добрич вече се включи и обяви 5 свободни позиции, по които младите хора могат да заявят своето участие и за един ден да се запознаят с отговорностите и задълженията на местната власт. Домакините в лицето на кмета и зам.-кметовете ще покажат на \"мениджърите за един ден\" работното ежедневие на общината, как се работи и ще ги вдъхновяват да открият своето професионално призвание.“ \"Мениджър за един ден\" дава начало на професионалната реализация на ученици и студенти на възраст между 16 и 23 г. и е сред най-значимите инициативи на Джуниър Ачийвмънт България, която се провежда ежегодно в още над 100 държави. Инициативата е в пълен синхрон с политиката на Европейския съюз образованието да бъде с практическа насоченост, за да могат младите хора да получат истинска подготовка за реалния свят.", "date": "2017.10.05", "title": "Добрич: Общината провокира младите хора за участие в инициативата „Мениджър за един ден“"}
{"url": "http://www.focus-news.net/news/2017/10/05/2443313/afp-teroristichen-atentat-v-pakistan-13-dushi-sa-ubiti.html", "text": "Терорист-самоубиец се е взривил недалеч от суфитски храм в югозападен Пакистан в четвъртък, съобщиха местните власти, предава AFP. Инцидентът е станал в богат на нефт район. По данни на местни власти, 13 души са убити и поне 20 ранени.  Цанко Цолов", "date": "2017.10.05", "title": "AFP: Терористичен атентат в Пакистан, 13 души са убити"}
{"url": "http://www.focus-news.net/news/2017/10/05/2443314/chastichni-mestni-izbori-2017g-zam-predsedatelyat-na-gerb-tsvetan-tsvetanov-shte-poseti-obshtina-tran-na-6-oktomvri.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети община Трън на 6 октомври. Това съобщиха от пресцентъра на ПП ГЕРБ. Цветанов ще пристигне на площада в град Трън в 10:00 часа, където заедно с кандидата за кмет на пограничната община Цветислава Цветкова ще разговарят с местните жители, след което мероприятието ще продължи с обиколка на пазара в Трън.\r\nЗам.-председателят на ПП ГЕРБ ще бъде придружаван от кмета на Община Перник и областен координатор на структурата Вяра Церовска, председателя на ЖГЕРБ и общински ръководител на структурата на партията в Перник Ирена Соколова, както и от народни представители.", "date": "2017.10.05", "title": "Частични местни избори 2017г.:  Зам.-председателят на ГЕРБ Цветан Цветанов ще посети община Трън на 6 октомври"}
{"url": "http://www.focus-news.net/news/2017/10/05/2443315/georgi-kostov-agentsiya-mitnitsi-prez-poslednite-12-mesetsa-nad-60-ot-targovtsite-na-registrirani-spetsializirani-malki-obekti-za-destilirane-podavat-nulevi-aktsizni-deklaratsii.html", "text": "През последните 12 месеца над 60% от търговците на регистрирани специализирани малки обекти за дестилиране подават нулеви акцизни декларации. Това каза директорът на Агенция „Митници“ Георги Костов по време на изслушването си в Комисията за наблюдение на приходните агенции и борба със сивата икономика и контрабандата, предаде репортер на Агенция „Фокус“. „Предвид влезлите в сила от началото на 2017 г. промени в ЗАДС, увеличен общия обем на съдовете за изваряване на ракия от 500 на 1000 литра, както и отпадането на изискването за работа на сезонен принцип, Агенция „Митници“ отчита възможните рискове във връзка с предстоящия активен сезон за дестилация и изваряване на ракия. За тази цел е извършен анализ на наличните в информационните системи на агенцията данни, както и със избраната до момента оперативна информация“, каза Георги Костов и посочи, че за последните 12 месеца над 60% от търговците, стопанисващи регистрирани специализирани малки обекти за дестилиране, подават нулеви акцизни декларации. „С оглед на това са селектирани рискови обекти за дестилиране на ракия. От началото на месец октомври митническите органи извършват приоритетни проверки“, каза Георги Костов.\r\nТой увери, че активността на агенцията през летния туристически сезон няма да приключи и са оптимисти относно резултатите, които трябва да бъдат постигнати. По линия на тютюневите изделия, Георги Костов посочи, че са предприети мерки за засилен контрол под митническите органи на ГКПП-ата и в пълна координация с Гранична полиция, както и във вътрешността на страната. \r\nИзпълнителният директор на НАП Галя Димитрова поясни, че през тази година към момента от ведомството са извършили 184 проверки на лица, декларирали съдове за съхранение на горива, при които са съставили 84 акта на за нарушение. Димитрова  поясни, че 65 от тях са свързани с издаване на заповеди за запечатване на обекти. По отношение на търговията с тютюневи изделия Галя Димитрова акцентира върху анализа на риска, който е свързан с намаляване на данъчните задължения от непълно отчитане на данъците от тютюневи изделия. „Общата щета през 2014 е 94 млн. лв, като след започване на третиране на този риск от НАП, тя намалява на 38 млн. през 20145 г. и на 28 млн. през 2016 г.“, каза Галя Димитрова. \r\nДеница КИТАНОВА", "date": "2017.10.05", "title": "Георги Костов, Агенция „Митници“: През последните 12 месеца над 60% от търговците на регистрирани специализирани малки обекти за дестилиране подават нулеви акцизни декларации"}
{"url": "http://www.focus-news.net/news/2017/10/05/2443316/stara-zagora-tsisterna-s-gorivo-se-e-obarnala-na-patya-stara-zagora-kazanlak-nyama-postradali.html", "text": "Цистерна с гориво се е обърнала на пътя Стара Загора- Казанлък. Това съобщиха за Агенция „Фокус“ от ОДМВР-Стара Загора. При инцидента няма пострадали. Екипи изчакват на място друга цистерна, в която да се преточи горивото. След това преобърналата се цистерна ще бъде вдигната.\r\nБиляна ИВАНОВА", "date": "2017.10.05", "title": "Стара Загора: Цистерна с гориво се е обърнала на пътя Стара Загора- Казанлък, няма пострадали"}
{"url": "http://www.focus-news.net/news/2017/10/05/2443317/inzh-veselin-davidov-us-na-api-vreme-e-da-konsolidirame-usiliyata-si-za-da-promenim-negativnata-statistika-na-patnotransportnite-proizshestviya.html", "text": "Министерството на регионалното развитие и благоустройството и Агенция „Пътна инфраструктура“ работят целенасочено за повишаване на пътната безопасност и предприемаме редица мерки, но е необходимо всички да консолидираме усилия, за да променим заедно изключително нагативната статистика на пътнотранспортните произшествия от последните години. Това заяви инж. Веселин Давидов, член на Управителния съвет на АПИ, пред участниците в юбилейната конференция „Мирен договор за българските пътища“, организирана от Асоциацията на българските застрахователи,съобщиха от пресцентъра на Агенция \"Пътна инфраструктура\". \r\n\"С предстоящото въвеждане на тол система пътният сектор ще се възползва от геостратегическото положение на страната и от транзитния трафик, който преминава по трансевропейските коридори, ще се акумулират средства. С тях ще се преодолее хроничното недофинасиране на българските пътища. Част от средствата ще бъдат вложени приоритетно в мерки за повишаване безопасността на движение\", заяви инж. Давидов. В изказването си той подчерта, че предстои  вътрешно реформиране и преструктуриране в агенцията с акцент върху пътната безопасност. Предвижда се създаването на дирекция „Пътна безопасност и планиране на дейностите по републиканската пътна мрежа“. Целта е оптимизиране на процесите по планиране и реализация на мерките за подобряване на състоянието на съществуващата и изграждането на нова пътна инфраструктура.\r\n\"Пътният сектор трябва да е в крак с бурно развиващите се съвременни технологии и предприемаме действия за внедряване на интелигентните информационни системи\", каза още инж. Давидов. Той съобщи, че ще бъде създадена и дирекция „Информационни технологии и системи“, която ще отговаря за навлизането и по-широкото използване на IT технологии в пътния сектор, допринасящи пряко или косвено за пътната безопасност.\r\nРаботи се и по подобряване на техническата и нормативната рамка. На финална фаза е разработването на нова наредба за проектиране на пътищата. В нея ще има раздел „Безопасна зона“, в който се определя безопасната зона на пътя, предназначена да се предотвратят или намалят последствията от пътнотранспортни произшествия при напускане на платното за движение. В нормативната база ще бъдат въведени точни правила за определяне обхвата на безопасната зона в зависимост от класа на пътя и проектната скорост. В проектните разработки за ремонти и ново строителство на пътища ще се предвиждат специални мероприятия за осигуряването на безопасна зона.\r\nПредвиждат се и промени в Наредбата за специално ползване на пътищата, чийто фокус са различни крайпътни обекти като рекламни съоръжения, които често са част от статистиката на пътнотанспортните произшествия.", "date": "2017.10.05", "title": "Инж. Веселин Давидов, УС на АПИ: Време е да консолидираме усилията си, за да променим негативната статистика на пътнотранспортните произшествия"}
{"url": "http://www.focus-news.net/news/2017/10/05/2443318/haskovo-preskonferentsiya-vav-vrazka-sas-sastezanie-po-orientirane-za-priz-haskovo-shte-se-sastoi-na-6-oktomvri.html", "text": "Утре, 6 октомври, от 11.00 часа в залата на втория етаж на Община Хасково ще се състои пресконференция, съобщиха от пресцентъра на Общината. Темата е състезание по ориентиране за Приз Хасково, което ще се проведе на 7 и 8 септември в парк „Кенана“, местността след Дома за възрастни хора. Подробностите ще даде Тодор Стратиев, председател на  Клуб по спортно ориентиране „Компас 94“.", "date": "2017.10.05", "title": "Хасково: Пресконференция във връзка със състезание по ориентиране за Приз Хасково ще се състои на 6 октомври"}
{"url": "http://www.focus-news.net/news/2017/10/05/2443319/donald-tramp-kam-postradalite-sled-strelbata-v-las-vegas-semeystva-nyama-da-vi-izostavim.html", "text": "Президентът на САЩ Доналд Тръмп се обърна към пострадалите след стрелабата в Лас Вегас, пише The Los Angeles Times. Държавният глава увери оцелелите след атаката, че „ние няма да ви изоставим“. \r\nПрезидентът поздрави полицията и медицинските екипи за професионалната им и бърза реакция, пише още вестника. \r\nПо-рано Тръмп определи нападателя като „много луд човек“ и нарече атаката „акт на чисто зло“.\r\nАгенция \"Фокус\" припомня, че по време на нападение на музикален фестивал в Лас Вегас, нападател уби 58 души и рани още над 500, преди да се самоубие в стаята си. По-рано в четвъртък от полицията обявиха, че 64-годишния Стивън Падок е планирал бягство.   Цанко Цолов", "date": "2017.10.05", "title": "Доналд Тръмп към пострадалите след стрелбата в Лас Вегас семейства:  „Няма да ви изоставим“"}
{"url": "http://www.focus-news.net/news/2017/10/05/2443320/vidin-kmetat-na-grada-ognyan-tsenkov-i-kmetove-na-tri-obshtini-ot-rumaniya-obsadiha-vazmozhnostite-za-savmestno-satrudnichestvo-po-transgranichni-proekti.html", "text": "Кметът на Видин Огнян Ценков посрещна пред сградата на Общината делегация, в която участват кметовете на румънските общини Брашов, Кристиан и Фъгъраш, бизнесмени и служители в местните администрации, предаде репортер на Радио „Фокус“ – Видин. Посещението се провежда във връзка с постигането на съвместно сътрудничество по трансгранични проекти. „Очакваме да работим съвместно в сътрудничество в областта на административните услуги, икономиката, търговията, образованието и туризма“, каза при посрещането на делегацията Огнян Ценков.  \r\nНа среща в сградата на Общината той посочи проектите, които изпълнява Видинската община. След срещата в кабинета на видинския кмет е предвидена и съвместна дискусия с участниците в делегацията, представители на Общината и Общинския съвет.\r\nАнна ЛОЗАНОВА", "date": "2017.10.05", "title": "Видин: Кметът на града Огнян Ценков и кметове на три общини от Румъния обсъдиха възможностите за съвместно сътрудничество по трансгранични проекти"}
{"url": "http://www.focus-news.net/news/2017/10/05/2443321/blagoevgrad-s-izpalnenie-na-himnite-na-balgariya-i-es-zapochna-tarzhestvenata-sesiya-na-obshtinskiya-savet-po-povod-105-ata-godishnina-ot-osvobozhdenieto-na-gorna-dzhumaya.html", "text": "С изпълнение на химните на Република България и Европейския съюз започна тържествената сесия на Общински съвет – Благоевград по повод 105-ата годишнина от Освобождението на Горна Джумая, която се провежда в Драматичен театър „Никола Вапцаров“, предаде репортер на Радио „Фокус“ – Пирин. Специални гости на сесията са д-р Атанас Кабитов, кмет на Благоевград и председател на Инициативен комитет „100 години свобода\"; Даниела Савеклиева, областен координатор на ПП ГЕРБ и депутат в 44-то Народно събрание; заместник-областният управител Антоанета Янчева; Негово Високопреосвещенство Неврокопския митрополит Серафим; Стйепан Ковач, кмет на град Чаковец, Хърватска, и зам.-кметът на града Зоран Видович; заместник-кметовете на Община Благоевград Христина Шопова, Емилия Тунева, Зорница Кралева; акад. Христо Григоров, председател на БЧК и внук на легендарния български герой Ичко Бойчев. \r\nВ началото на тържествената церемония Неврокопският митрополит Серафим поздрави всички присъстващи по повод светлия празник, с който се отбелязва свободата на Горна Джумая, днес - Благоевград. „Този ден е важен, защото именно от тук тръгва свободата на цяла Пиринска Македония и съответно - на нашата Неврокопска епархия“, каза още митрополит Серафим. Той пожела Бог да посреща с разум всички нас и да ни насочва в правилния път. \r\nЛивия НИНОВА", "date": "2017.10.05", "title": "Благоевград: С изпълнение на химните на България  и ЕС започна тържествената сесия на Общинския съвет по повод 105-ата годишнина от Освобождението на Горна Джумая"}
{"url": "http://www.focus-news.net/news/2017/10/05/2443322/pregled-na-mezhdunarodnite-novini-do-18-chasa-agentsiya-fokus.html", "text": "Терорист-самоубиец се е взривил недалеч от суфитски храм в югозападен Пакистан в четвъртък, съобщиха местните власти. Инцидентът е станал в богат на нефт район. По данни на местни власти, 13 души са убити и поне 20 ранени. \r\n*** Висшият конституционен съд на Испания суспендира в четвъртък пленарната среща на Каталонския парламент, която трябваше да се проведе в понеделник. Вестникът напомня, че каталонския лидер Карлес Пучдемон обяви намерението си да говори пред парламента в понеделник, за да обяви независимостта на Каталония, позовавайки се на резултатите от проведения в неделя референдум. Според съда такова изявление би потъпкало Конституцията и правомощията на народните представители, тъй като гласуването бе обявено за незаконно от Мадрид.  \r\n*** Нападателят, който уби 58 души и рани поне още 500 по време на музикален фестивал в Лас Вегас, е планирал бягство след атаката, според на информация на полицията. По време на пресконференция в сряда, представител на органите на реда, отговаряйки на въпросите на журналисти, е заявил, че Стивън Падлок е планирал да избяга след стрелбата. Полицията обаче не разполага с повече информация. Предполага се също така, че убиецът е имал съучастник. \r\n*** Министър-председателят на Тунис Юсеф Шахед заяви в четвъртък, че младият тунизиец, който нападна с нож две жени във френския град Марсилия, няма връзки с терористични групировки, предава AFP.\r\n„Разследването е в ход, но ние не открихме връзки или доказателства за някакви връзки на този човек с терористични групировки или с „Ислямска държава“, заяви Шахед той пред репортери след разговори с френския си колега Едуар Филип.\r\n*** Турция, Иран и Иран обмислят да блокират каналите, чрез които регионалното правителство на Иракски Кюрдистан изнася нефт. Това е заявил турският държавен глава Реджеп Тайип Ердоган в четвъртък. По неговите думи „Иран, Ирак и Турция ще формират тристранен механизъм и ще решим, дали да спрем износа на нефт [от Иракски Кюрдистан]“. \r\nИзданието припомня, че в момента това е главният доход на Ербил, като единствения петролопровод минава пред Турция. \r\nМерките са планирани като част от санкциите, които трите държави наложиха над иракските кюрдите, след техния вот за независимост.\r\n*** Лидерът на Каталония Карлес Пучдемон обяви, че не се страхува от евентуален арест, заради проведения референдум за независимост, който бе определен като незаконен от Мадрид. Пучдемон е заявил това в четвъртък, по време на интервю за германска медия.\r\nВ интервюто се казва: „Всъщност, не се страхувам от това. И не съм изненадан относно каквито и действия да предприеме испанското правителство. Арестът ми също е възможен, което би било варварска стъпка.“\r\nОт медията припомнят, че заплахи за задържане под стража на каталонския лидер няма от страна на Мадрид, въпреки няколкократните обвинения, че Пучдемон е нарушил закона, провеждайки референдума. \r\n*** Пентагонът потвърди, че трима войници от американските спецчасти са убити при изпълнението на съвместен патрул с военнослужещи на Нигер.\r\nКомандването на американските части в Африка съобщи и за двама пострадали при стрелбата, избухнала в близост до границата с Мали. Ранените са евакуирани във военна болница в Ландщул, Германия. Състоянието им е стабилно състояние, съобщиха официални лица.\r\nПентагонът отказа да разкрие имената на войниците или принадлежността им към службите, докато не бъдат уведомени техните семейства. Двама представители на САЩ, пожелали анонимност, потвърдиха, че участвалите в инцидента са били назначени в елитен отдел на специалните сили.\r\nКомандването на американските части в Африка, със седалище в Щутгарт, Германия, не предостави подробности за операцията, освен  информацията, че тя е проведена за целите на борбата с тероризма. Не е ясно обаче защо тази единица е влязла в контакт с вражеските сили, докато е изпълнявала мисия, която се счита за обучителна. \r\n*** В деня на изборите за Бундестаг не са извършвани чуждестранни кибератаки или кампании за дезинформация. Това увери Ханс-Гьорг Маасен, председател на Федералната служба за защита на Конституцията.\r\nСъответното потвърждение Маасен направи в рамките на изслушване във федералния германски парламент. При подготовката на изборите експертът предупреди за възможна чуждестранна намеса на изборите. Опасенията обаче не са се оправдали.\r\n*** В четвъртък френските власти са открили детонатор, заложен под камион, превозващ петрол.\r\nПревозното средство е било инспектирано в североизточната част на Париж. Камионът е собственост на френско-швейцарска компания, поясни източник.\r\nДруги подробности не се съобщават. \r\n***", "date": "2017.10.05", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/10/05/2443323/reuters-turskiyat-prezident-zayavi-che-turtsiya-skoro-shte-zatvori-granitsata-si-s-irakski-kyurdistan.html", "text": "Турският президент Реджеп Тайип Ердоган заяви в четвъртък, че Анкара смята да затвори границата си със Северен Ирак, предава Reuters. Държавният глава уточни, че става въпрос за блокиране на сухоземното и въздушно пространство с региона на Иракски Кюрдистан, заради проведения там референдум за независимост. \r\nСпоред Ердоган, иракските кюрди са показали „неблагодарност“, като ги подкани да „вземат бележка и предприемат стъпки за компенсиране на грешката възможно най-скоро“.  Цанко Цолов", "date": "2017.10.05", "title": "Reuters: Турският президент заяви, че Турция скоро ще затвори границата си с Иракски Кюрдистан"}
{"url": "http://www.focus-news.net/news/2017/10/05/2443324/prezidentite-rumen-radev-i-andzhey-duda-se-obediniha-okolo-pozitsiyata-che-ikonomicheskoto-i-sotsialno-sblizhavane-tryabva-da-bade-vav-fokusa-na-politikite-na-evropeyskiya-sayuz.html", "text": "Икономическото и социалното сближаване между държавите членки на ЕС трябва да бъде във фокуса на общите европейски политики. Това беше общата позиция на президентите на България и Полша Румен Радев и Анджей Дуда, които разговаряха днес във Варшава, съобщиха от прессекретариата на държавния глава. Българският държавен глава е на официално посещение в Република Полша по покана на своя полски колега.\r\nЕвропейските държави днес имат равен глас в ЕС, но са необходими усилия за повишаването на стандарта на живот в страните от Източна Европа и за създаването на по-големи възможности за гражданите в този регион. Това е истинският път за постигането на реална конвергенция в Европа и за изграждането на един по-силен и сплотен Съюз, подчерта Румен Радев.\r\nДържавните глави на България и Полша призоваха за засилване на подкрепата на ЕС за инициативата Три морета, която има за цел да подобри транспортната, енергийната и комуникационната свързаност в Източна Европа. Осъществяването на стратегическите трансгранични инфраструктурни проекти ще допринесе за по-добрата свързаност на икономиките в Централна и Източна Европа по оста \"Север-Юг\", както и за насърчаване на конкурентоспособността, икономическия растеж и културния обмен, посочи президентът Радев. \r\nПо време на срещата беше откроено доброто двустранно сътрудничество в сферата на сигурността. „Съвместните усилия, които полагат България и Полша в борбата с нелегалната миграция и охраната на външните граници на ЕС са от изключително значение за европейската сигурност”, подчерта Румен Радев. Държавният глава благодари на президента Дуда за съществения полски принос в рамките на ФРОНТЕКС за охраната на българските граници. Обща беше позицията, че България е изпълнила още от 2011 г. всички критерии за членство в Шенгенското пространство и това трябва да бъде признато от всички държави-членки. „Не можем да бъдем напълно ефективни в охраната на външните граници, докато не станем пълноправен член на Шенген“, подчерта още българският държавен глава. \r\nДоброто двустранно взаимодействие в сферата на отбраната и в рамките на НАТО, както и възможността за участието на Полша в процеса на модернизация на българските Въоръжени сили, също са били обсъдени по време на разговора на двамата президенти. \r\nПрезидентът Анджей Дуда изрази подкрепата на страната си за предстоящото Българско председателство на Съвета на ЕС и отбеляза, че България и Полша споделят много общи позиции в рамките на европейския дневен ред. Румен Радев заяви, че в рамките на това председателство България ще работи за укрепване на консенсуса между държавите-членки, насърчаването на конкурентоспособността, както и за утвърждаването на значението на кохезионната политика като ключов фактор за бъдещето на обединена Европа. \r\nДвамата президенти бяха единодушни, че нарастването с 20% на икономическия обмен между България и Полша, който за 2016 г. достига 1.6 млрд. евро, е предпоставка за последващо разширяване на партньорството в двустранната търговия и инвестициите. Полша е важен търговско-икономически партньор на България, а насърчаването на преките инвестиции в България е принос за икономиките и гражданите на двете страни, заяви  президентът Радев. През 2016 г. страната ни е била посетена от 370 000 полски туристи, а Полша – от 65 000 български. Днес президентите на България и Полша ще открият във Варшава и Полско-български икономически форум, на който ще бъдат обсъдени нови възможности за увеличаване на взаимните инвестиции.\r\nВ отговор на журналистически въпрос след края на срещата какво трябва да се направи, за да се запази единството в Европа след референдума в Каталуния, президентът Радев заяви, че ЕС трябва да работи за преодоляване на изострените социални неравенства, а след това и на засилващия се национализъм. ”Решението е в истинската солидарност, равенството и единството на Съюза. Трябва да направим така, че богатите да мислят по-отговорно за приобщаването на бедните и изоставащите. Тези принципи трябва да  бъдат ежедневен ангажимент и политика с реални действия”, допълни Румен Радев. \r\nПомолен да даде мнението си за наложените санкции срещу Русия, президентът отбеляза, че санкциите са в ущърб на икономическото развитие и в перспектива трябва да се търсят решения, които да водят към устойчив мир с всички възможни средства на дипломацията. \r\nВ рамките на посещението си държавният глава ще проведе срещи с министър-председателя Беата Шидло, маршала на Сейма Марек Кухчински и заместник-председателя на Сената Михал Северински.  \r\nПо-рано днес се състоя и церемонията по официалното посрещане на президента Румен Радев във Варшава. Българският държавен глава положи венец пред Паметника на Незнайния войн в полската столица.", "date": "2017.10.05", "title": "Президентите Румен Радев и Анджей Дуда се обединиха около позицията, че икономическото и социално сближаване трябва да бъде във фокуса на политиките на Европейския съюз"}
{"url": "http://www.focus-news.net/news/2017/10/05/2443325/gd-granichna-politsiya-na-gkpp-kapitan-andreevo-ima-10-km-a-na-lesovo-4-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход. На ГКПП \"Капитан Андреево\" има 10 км, а на ГКПП \"Лесово\" - 4 км колона от товарни автомобили на изход. Това сочат данни към 18.00 часа, публикувани в сайта на ГД \"Гранична полиция\". На границата с Румъния на ГКПП \"Дунав мост-Видин\" има 1,5 км колона от товарни автомобили на изход, а на ГКПП \"Дунав мост-Русе\" - 1 км колона от товарни автомобили на изход и 2 км на вход. На българо-гръцката граница трафикът на товарни автомобили е интензивен на ГКПП \"Кулата\" на изход.\r\nНа границите със Сърбия и Македония трафикът е нормален на всички контролно-пропускателни пунктове.", "date": "2017.10.05", "title": "ГД \"Гранична полиция\": На ГКПП \"Капитан Андреево\" има 10 км, а на \"Лесово\" - 4 км колона от товарни автомобили на изход"}
{"url": "http://www.focus-news.net/news/2017/10/05/2443326/apostol-apostolov-kmet-na-simitli-izgrazhdaneto-na-avtomagistrala-struma-shte-dade-dobar-tlasak-na-turizma-v-regiona.html", "text": "Изграждането на автомагистрала „Струма” ще даде добър тласък на туризма в региона. Това каза кметът ма Община Симитли Апостол Апостолов по време на конференцията за перспективите, които създава за региона изграждането на автомагистрала „Струма”, предаде репортер на Радио „Фокус”-Пирин. По думите му с изграждането на цялото трасе на магистралата хората ще има възможност да се придвижват много по-бързо. \r\nКметът на Симитли посочи още, че Общината е взела сградата на военното поделение по пилотен проект и към момента там има вече девет предприятия действащи , които осигуряват работа на 400 души. Предвижда се отпускането на още помещения и след това базата ще осигури работа на над 1 500 души. „Основно ние, общините, ще се възползваме от магистралата, така че тя трябва да бъда изградена, а Симитли е градът, през който тя ще преминава”, заяви Апостолов.\r\nЛора КАЛЧЕВА", "date": "2017.10.05", "title": "Апостол Апостолов, кмет на Симитли: Изграждането на автомагистрала „Струма” ще даде добър тласък на туризма в региона"}
{"url": "http://www.focus-news.net/news/2017/10/05/2443327/blagoevgradskata-profesionalna-gimnaziya-be-preimenuvana-na-blagoevgradska-profesionalna-gimnaziya-ichko-boychev.html", "text": "По предложение на кмета на Благоевград д-р Атанас Камбитов, Общински съвет – Благоевград с пълно мнозинство взе решение Благоевградската професионална гимназия да бъде преименувана на Благоевградска професионална гимназия „Ичко Бойчев\". Това се случи по време на тържествената сесия на местния парламент, която се провежда в ДТ „Никола Вапцаров“ по повод 105-годишнина от избухването на Балканската война и Освобождението на Пиринска Македония и Горна Джумая, предаде репортер на Радио „Фокус“ – Пирин. Председателят на Български червен кръст Христо Григоров, който е и внук на Ичко Бойчев благодари за това, че гимназията е била преименувана и подчерта, че за него това е чест. От името на своето семейство той дари на гимназията 5000 лева. „Фокус“ припомня: \r\nХристо (Ичко) Димов Бойчев е български революционер, горноджумайски войвода на Вътрешната македоно-одринска революционна организация. В началото на Балканската война неговата чета действа в авангарда на Седма пехотна рилска дивизия и участва в освобождавато на Горна Джумая. \r\nЛивия НИНОВА", "date": "2017.10.05", "title": "Благоевградската професионална гимназия бе преименувана на Благоевградска професионална гимназия „Ичко Бойчев“"}
{"url": "http://www.focus-news.net/news/2017/10/05/2443328/vitsepremierat-ekaterina-zaharieva-uchastva-v-sreshta-na-vanshnite-i-vatreshnite-ministri-ot-albaniya-balgariya-gartsiya-i-republika-makedoniya.html", "text": "Заместник министър-председателят по правосъдната реформа и министър на външните работи Екатерина Захариева участва в Солун в работна среща на външните и вътрешните министри на Албания, България, Гърция и Република Македония. Сред дискутираните теми бяха предизвикателствата пред сигурността в региона, миграционните въпроси, Шенген, отбранителната политика. Това съобщиха от пресцентъра на МВнР.\r\n„Договорихме се да имаме взаимодействие на всякакви нива. Това е втора среща и желанието ни е да се виждаме веднъж или два пъти годишно, като разширим форматите с колеги от други министерства. Набелязахме темите за следващата подобна среща - кохезионната политика, бъдещето на Европейския съюз, бюджета. Ценното в тези срещи е, че всички сме честни и открити”, коментира след срещата министър Захариева.   \r\nБългарският вицепремиер проведе самостоятелни двустранни срещи с тримата си колеги – първи дипломати: Дитмир Бушати от Албания, Никос Кодзияс от Гърция и Никола Димитров от Република Македония. На тях тя обсъди редица въпроси от двустранните отношения.   \r\nПред колегата си от Албания министър Захариева постави за пореден път въпроса за официалното признаване на българско малцинство в страната. „Българското правителство иска гаранции, че всеки гражданин в Албания е свободен да се самоопределя, както реши сам. Бях информирана, че процедурата по признаване на малцинството ще отнеме време и когато бъде изпълнена, няма да има пречка то да се ползва с всички описани в техния проектозакон права”, заяви след срещата с Дитмир Бушати министър Захариева. Тя припомни, че от 1932 г. е бил подготвян договор между двете държави, с който се признава българско малцинство в Албания. Той обаче така и не е бил подписан заради началото на Втората световна война.   \r\nВъпросът за включването на българите в новия албански закон за защита на малцинствата бе поставен на 28 септември т.г. от министър-председателя Бойко Борисов в телефонен разговор с неговия колега Еди Рама. Албанският премиер пое ангажимент, че Албания няма да наруши интересите на българското малцинство. А през юли т.г. по време на визитата си в Тирана министър Захариева получи уверения от президента Илир Мета, че никой в Албания не може да бъде дискриминиран и да му се пречи да се самоопредели като българин.  \r\nС гръцкия външен министър Никос Кодзияс българският вицепремиер обсъди отново идеята първите дипломати на България, Румъния, Гърция и Хърватия – четирите страни-членки ЕС в региона, да направят общо посещение в шестте останали държави от Западните Балкани,  за да дадат политическа подкрепа на тяхната европейска интеграция. Министрите Захариева, Мелешкану, Кодзияс и Пейчинович-Бурич се договориха за това на среща в рамките на 72-ата сесия на Общото събрание на ООН в Ню Йорк. Захариева и Кодзияс обсъдиха да бъде направен преглед на напредъка на Албания, Босна и Херцеговина, Косово, Република Македония, Сърбия и Черна гора, и да им бъде предложена експертна помощ в предприсъединителния процес.   \r\nНа срещата с външния министър на Република Македония Никола Димитров бяха обсъдени възможностите за по-тясно сътрудничество между София и Скопие, включително засилване на инвестициите и свързаността. В напреднала фаза е организирането на бизнесфорум в Струмица, на който българските компании да получат непосредствена информация за възможностите за бизнес в югозападната ни съседка. Захариева и Димитров обсъдиха и организирането на среща на правителствата на двете страни.   \r\n„Надяваме се възможно най-скоро да ни приемат в Шенген”, каза в Солун пред журналисти министър Захариева по повод призива на Европейската комисия към Съвета България и Румъния да станат пълноправни членове на шенгенското пространство.   \r\n„Пасивният достъп до Шенгенската информационна система, който получаваме, е изключително важен. Радвам се, че Европейският парламент го одобри. Това е изключително добър знак за България и Румъния. Всички наши партньори казват, че се справяме най-добре с опазването на въшните граници на Съюза”, допълни Захариева.", "date": "2017.10.05", "title": "Вицепремиерът Екатерина Захариева участва в среща на външните и вътрешните министри от Албания, България, Гърция и Република Македония"}
{"url": "http://www.focus-news.net/news/2017/10/05/2443329/kmetat-na-blagoevgrad-d-r-atanas-kambitov-na-5-oktomvri-1912-g-gorna-dzhumaya-i-pirinska-makedoniya-zastavat-na-svoeto-dostoyno-myasto-v-svobodna-balgariya.html", "text": "На 5 октомври 1912 г. Горна Джумая и Пиринска Македония застават на своето достойно място - в свободна България. Това каза кметът на Благоевград д-р Атанас Камбитов по време на Тържествената сесия на Общински съвет – Благоевград, която се провежда по повод освобождението на града, което става факт преди 105 години, в началото на Балканската война, предаде репортер на Радио „Фокус“ – Пирин. По думите му в историята на нашия народ има много славни дати, без които не можем, и 5 октомври е една от тях. \r\n„Благоевград празнува своето освобождение два пъти. Веднъж на 3 март, а след това - на 5 октомври, затова за нас днешният ден е равностоен на това, което е 3 март за цяла България“, каза още кметът д-р Атанас Камбитов. Той добави, че днес е ден, в който с основание и гордост можем да говорим за силата и смелостта на нашия народ. \r\n„Това е ден, в който трябва да запазим минута мълчание за героите на България, да сведем глава и да се преклоним пред техния подвиг. Трябва да застанем на колене пред онези, които не паднаха на колене, а извоюваха нашата свобода по време на Балканската война“, подчерта д-р Атанас Камбитов. Той заяви, че никога не трябва да забравяме каква е цената на свободата. \r\nЛивия НИНОВА", "date": "2017.10.05", "title": "Кметът на Благоевград д-р Атанас Камбитов: На 5 октомври 1912 г. Горна Джумая и Пиринска Македония застават на своето достойно място - в свободна България"}
{"url": "http://www.focus-news.net/news/2017/10/05/2443330/bbc-dvama-dushi-sa-raneni-sled-eksploziya-v-shotlandiya.html", "text": "Двама души са ранени след експлозия в областта Северен Ланаркшър в Шотландия в четвъртък, предава BBC. По данни на местната бърза помощ, сигналът е постъпил около 13:30 часа следобед, а двамата са със следи от изгаряне. Според информация на съседи, къщата, където са живели пострадалите мъж и жена, се е „разтърсила“. На място е и екип на пожарната, за да се справи със слабия огън, разгорял се в сградата.   Цанко Цолов", "date": "2017.10.05", "title": "BBC: Двама души са ранени след експлозия в Шотландия"}
{"url": "http://www.focus-news.net/news/2017/10/05/2443331/varhovniyat-administrativen-sad-prekrati-predsrochno-palnomoshtiyata-na-tsenko-chokov-kato-kmet-na-s-galiche.html", "text": "Върховният административен съд (ВАС) прекрати предсрочно пълномощията на Ценко Чоков като кмет на с. Галиче. Това се посочва в решение от 4 октомври на четвърто отделение на ВАС. В публикуваното решение се посочва че се потвърждава взетото вече решение за отстраняване на Чоков като кмет на с. Галиче от Административния съд във Враца. Представителят на Върховна административна прокуратура дава мотивирано заключение за неоснователност на касационната жалба и предлага обжалваното решение като правилно да бъде оставено в сила. В решението е записано, че разгледаната  по същество касационната жалба е неоснователна.  \r\nПроизводството пред административния съд е образувано по протест на Районна прокуратура, с който е оспорено на решение № 225 от 3 май 2017 г. на Обюинска избирателна комисия – Бяла Слатина. С оспореното решение е отказано да бъдат прекратени предсрочно пълномощията на Ценко Чоков  като  кмет на с.Галиче.\r\nПо отношение на Ценко Чоков е наложена мярка за неотклонение „задържане под стража” от месец май 2016 г., срещу него се води наказателен процес от Специализирания съд.", "date": "2017.10.05", "title": "Върховният административен съд прекрати предсрочно пълномощията на Ценко Чоков като кмет на с. Галиче"}
{"url": "http://www.focus-news.net/news/2017/10/05/2443332/akad-hristo-grigorov-bchk-prez-1950-godina-ichko-boychev-otkaza-da-se-pishe-makedonets-zatova-byahme-izseleni-ot-blagoevgrad.html", "text": "Пред вас стои един горд джумаец. Аз съм роден тук през 1944 година, но през 1950 година бяхме изселени от Благоевград, защото моят дядо Ичко Бойчев отказа да се пише македонец. Това каза Христо Григоров, председател на Български червен кръст и внук на големия български революционер Ичко Бойчев, по време на Тържествената сесия на Общински съвет – Благоевград, която се провежда по повод освобождението на града, което става факт преди 105 години в началото на Балканската война, предаде репортер на Радио „Фокус“ – Пирин. „Днес е важен ден не само за паметта на дядо ми, но и за всички български герои. На този ден е важно да не забравяме, че трябва да се борим и да отстояваме нашата свобода – това е нещо, на което трябва да научим и децата си“, каза още акад. Христо Григоров. Той добави, че е съгласен с думите на кмета на Благоевград д-р Атанас Камбитов, че 5 октомври е 3 март за Пиринския край и заяви, че е важно да се знае също, че 12 октомври е една „Малка Шипка“, защото ако Ичко Бойчев не беше задържал турското настъпление в Кресненското дефиле, днес нещата щяха да изглеждат различно. \r\nЛивия НИНОВА", "date": "2017.10.05", "title": "Акад. Христо Григоров, БЧК: През 1950 година Ичко Бойчев отказа да се пише македонец, затова бяхме изселени от Благоевград"}
{"url": "http://www.focus-news.net/news/2017/10/05/2443333/zamestnik-ministar-georg-georgiev-chrez-kulturata-mozhem-da-pokazhem-edno-ot-nay-dobrite-litsa-na-balgariya.html", "text": "Заместник-министърът на вътрешните работи Георг Георгиев проведе среща с директора на глобалната мрежа от европейски национални културни институти EUNIC Андрю Мъри. Срещата е част от редовните контакти на страната ни с EUNIC GLOBAL и е организирана съвместно с Министерството на културата и Държавния културен институт към министъра на външните работи. Това съобщиха от пресцентъра на Министерството на вътрешните работи.\r\nЗаместник-министър Георгиев подчерта, че България подкрепя заявените насоки от страна на Организацията за изготвяне на нова Стратегия за международните културни отношения на Европейския съюз. Той отбеляза, че съвместни проекти с EUNIC и делегациите на Европейския съюз в трети страни вече са обичайна практика за програмите на дипломатическите ни представителства.  \r\n„Един от основните приоритети на България за предстоящото Председателство са Западните Балкани и тяхната европейска перспектива. За нас перспективите пред младите хора са изключително важна тема. Считаме, че партньорството с EUNIC може да даде много добри резултати. Ще насърчим нашите дипломатически представителства в региона да установят по-тесни контакти с мрежата от културни институти за реализирането на проекти по Европейската година на културното наследство. Културата не е само наследство. Това е туризъм, икономика, наука. Чрез нея България може да покаже и да популяризира едно от най-добрите си лица”, каза още Георг Георгиев. \r\nАндрю Мъри заяви, че в контекста на Председателството страната ни има уникална възможност да популяризира културно-историческото си наследство, но за целта трябва да се работи изключително усилено по стратегията, чрез която иска да го постигне.  \r\nДвамата събеседници се обединиха около мнението, че културната дипломация ще има все по-важна роля за изграждането на отношения и мостове между държавите в различни сфери в бъдеще.", "date": "2017.10.05", "title": "Заместник-министър Георг Георгиев: Чрез културата можем да покажем едно от най-добрите лица на България"}
{"url": "http://www.focus-news.net/news/2017/10/05/2443334/ministarat-na-otbranata-krasimir-karakachanov-shte-vzeme-uchastie-v-tarzhestvenoto-otbelyazvane-na-105-ata-godishnina-ot-osvobozhdenieto-na-pirinska-makedoniya.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще участват в тържествената проверка (заря) за отбелязване на 105-ата годишнина от Освобождението на Горна Джумая и Пиринска Македония и присъединяването им към Майка България. На тържествения ритуал, който ще се проведе днес от 19.30 часа на площад „Георги Измирлиев” в Благоевград, ще присъства и командирът на Сухопътните войски генерал-майор Михаил Попов. Това съобщиха от пресцентъра на Министерството на отбраната.\r\nПо-рано днес в проявите, посветени на годишнината, се включиха  военнослужещи от Бригадно командване - Благоевград, военно формирование 56 040 - Благоевград, Представителният духов оркестър на Сухопътните войски и Националната гвардейска част. Военнослужещите участваха в ритуала по издигане на националното знаме на Република България, който се проведе на площад „Георги Измирлиев”. С военни почести в знак на признателност бяха положени венци и цветя пред паметния знак на майор Иван Павлович Орлински в двора на църковния храм „Въведение Богородично”, пред бюст-паметника на Георги Измирлиев - Македончето и пред паметника на Македоно-одринското опълчение.\r\nНа церемония в общинския съвет на Благоевград за „Обществен принос и пример за обществото” посмъртно беше награден подполковник Пламен Пацов - заместник-командир по логостичното осигуряване на Бригадно командване - Благоевград.", "date": "2017.10.05", "title": "Министърът на отбраната Красимир Каракачанов ще вземe участие в тържественото отбелязване на 105-ата годишнина от Освобождението на Пиринска Македония"}
{"url": "http://www.focus-news.net/news/2017/10/05/2443335/predstoyashti-sabitiya-v-stranata-za-6-oktomvri-agentsiya-fokus.html", "text": "***\r\nОт 09.00 часа ще се проведе заседание на Народното събрание. \r\n***\r\nОт 09.00 часа „Изток” на Народното събрание ще бъде открита двудневна научно-практическа конференция на тема „Правни проблеми по прилагането на Гражданския процесуален кодекс. Възможните разрешения”.\r\n***\r\nОт 09.00 часа в Централа на БЧК ще бъде открит Регионален обучителен курс по неврология на Европейската академия по неврология, който ще се проведе в дните от 6 до 8 октомври под патронажа на министъра на здравеопазването проф. Николай Петров. \r\n***\r\nОт 09.15 часа в Национален център за обучение на Червения кръст ще бъде открита 11-ТА Eвропейска среща по пещерно спасяване.\r\n***\r\nВ НДК от 6 до 7 октомври ще се състои Балканска конференция по бизнес анализ. \r\n***\r\nОт 09.30 часа 4 състав на Специализирания наказателен съд ще се гледа делото срещу Ценко Ч., Мартин Ч., Иван Т. и др. за образуване и ръководене на организирана престъпна група. \r\n***\r\nОт 10.30 часа в зала „Сцена 17“ в Министерство на културата, директорът на глобалната мрежа на европейските национални културни институти EUNIC Андрю Мъри ще изнесе лекция на тема „Очертания на новата Стратегия за международните културни отношения на ЕС. Предизвикателства и възможности за Българското Председателство на Съвета“. \r\n***\r\nОт 10.00 часа 7 състав на Специализирания наказателен съд ще се гледа делото срещу Ивайло С., Венцислав Д. и др. за образуване и ръководене на организирана престъпна група.\r\n***\r\nОт 13.30 часа 11 състав на Специализирания наказателен съд ще се гледа делото срещу Станислав С., Станислав Т., Калин С. и др. за образуване и ръководене на организирана престъпна група. \r\n***\r\nОт 14.00 часа на площада пред зала \"Света София\" служители на \"Емко\" организират пореден протест заради отнетия лиценз на дружеството. \r\n***\r\nОт 14.00 часа в Аулата на БАН ще бъде открита XXI-та сесия на Балканските медицински дни. \r\n***\r\nОт 15.00 часа 7 състав на Специализирания наказателен съд ще се гледа делото срещу  Валери В., Илияна В., Петър А. за образуване и ръководене на организирана престъпна група. \r\n***\r\nОт 18.00 часа в Аулата на Софийския университет ще се състои представянето на първия том на „Дубровнишки документи за историята на България и българите през ХІІІ-ХV в“., т. І (1230-1403 г).\r\n***\r\nОт 18.00 часа в галерия „Райко Алексиев“ ще бъде открита юбилейна изложба на Крум Дамянов. \r\n***\r\n От 18.30 часа в Гьоте институт ще бъде открита изложбата „Полифония“.\r\n***\r\nОт 19.00 часа в Софийска градска художествена галерия ще се проведе юбилейна вечер на писателя Владимир Зарев. На събитието официално ще бъде представена книгата „Владимир Зарев. Литературна анкета“ от проф. Николай Димитров. \r\n***\r\nОт 19.00 часа в Столичния куклен театър ще бъде представено танцовото представление „Сезоните на Япония“. \r\n***\r\nОт 19.30 часа в зала „България“ оркестърът за народна музика на Българското национално радио ще открие новия си сезон с концерта „Вокално-инструментални картини“.\r\n***\r\nОт 19.00 часа в Драматичен театър „Никола Вапцаров“ ще се играе комедията „Умирай лесно!?“. \r\n***\r\nОт 11.30 часа в голямата зала на Община Бургас ще се състои пресконференция  на  ТФ \"Петлите\" по повод премиерата на най-новия им спектакъл „Циганката”.\r\n***\r\nОт 16.30 часа на басейна в „Меден рудник“ официално ще бъде открит 3-тият Международен турнир по плуване за купа „Бриз“, който ще се продължи до 8 октомври. \r\n***\r\nОт 09.00 часа в сградата на ОИЦ-Варна ще се проведе семинар „Младите земеделци - как се подава и изпълнява успешно европроект“.\r\n***\r\nОт 11.30 часа в хотел „Аква“, зала „Перла“ българското училище за политика „Димитър Паница” организира регионална среща по проблемите на децата от Североизточен район на България.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Николай Малев ще има приемен ден. \r\n***  \r\nОт 09.30 часа в РНБ „П. Р. Славейков“ ще се проведе Първа международна среща по проект “MobiDig” по Програма “Еразъм +”.  \r\n*** \r\nОт  18.30 часа в конферентна зала на хотел „Янтра“ създателят на образователната платформа Уча.се – Дарин Маджаров ще изнесе лекция на  тема „Предприемачество в образованието: защо не?“\r\n***\r\nОт 10.00 и 18.00 часа в Държавен куклен театър „Дора Габе“ ще се състои премиера на спектакъла „Забързана приказка“. \r\n***\r\nОт 16.00 до 18.00 часа в общинския офис на ПП ГЕРБ на ул. „Васил Левски“ №7, ет.2 (срещу полицията), областният координатор на ГЕРБ – Силистра Тодор Тодоров организира приемен ден за гражданите на община Дулово. \r\n***\r\nОт 10.00 часа в Окръжен съд – Кюстендил ще се гледа делото за убийството на Николай Радев – Отвертката, от Дупница. \r\n***\r\nОт 09.30 до 12.00 часа участниците в Международната туристическа среща ще посетят  Гребна база -Пловдив, където е предвиден пешеходен тур и разходка с Драконови лодки. \r\n***\r\nОт 13.00 часа в Пловдив се организира Ден на ашурето. Турската общност в града черпи с “гозбата на мира”. \r\n ***\r\nОт 18.00 часа в Академията за музикално, танцово и изобразително изкуство - Пловдив ще бъдат открити Международни фотографски срещи в Пловдив.\r\n***\r\nОт 20.00 часа в Ресторан „Марбея“ ще се състои специална вечеря по повод Международната среща за туризъм, чийто инициатор е Община Пловдив.\r\n***\r\nОт 11.00 часа в зала 712 на Областна администрация ще се състои работна среща с представители на институции, които имат отношение по недопускане разпространението на болестта антракс.\r\n***\r\nОт 10.00 часа в конферентната зала на хотел „Дунав“, ще се проведе заключителна конференция по проект „Независим живот в звено за услуги в домашна среда - Русе“ с бенефициент Община Русе, финансиран по Оперативна програма „Развитие на човешките ресурси“ 2014-2020, съфинансирана от ЕС чрез Европейски социален фонд,  на която ще бъдат отчетени дейностите и постигнатите резултати от реализацията на проекта.\r\n***\r\nОт 10.00 часа в зала „Княз Александър I“ на Историческия музей ще бъде открита Национална ученическа историческа конференция „Европа навлиза в българските земи (втората половина на XIX – началото на XX в.)“.\r\n***\r\nОт 14.00 часа в Сесийна зала на Община Смолян ще се проведе заседание на ОбС – Смолян. \r\n***\r\nОт 6 до 8  октомври т.г. в града ще се проведе традиционният Устовски панаир.\r\n***\r\nОт 19.00 часа на сцената на Държавна опера-Стара Загора ще бъде представен спектакълът на операта „Севилският бръснар“.\r\n***\r\nОт 10.00 часа председателят на Парламентарната група на ГЕРБ и зам.-председател на партията Цветан Цветанов ще пристигне на площада в града, където заедно с кандидата за кмет на пограничната община Цветислава Цветкова ще разговарят с местните жители, след което мероприятието ще продължи с обиколка на пазара в Трън.\r\n***\r\nОт 9.00 часа в РБ „Ст. Чилингиров“ ще започне представянето на докладите във втория ден от Национална конференция с международно участие „Библиотеката – проекции във времето”.\r\n***\r\nОт 11.00 часа в залата на втория етаж на Община Хасково ще се състои пресконференция във връзка с предстоящото състезание по ориентиране за Приз Хасково, което ще се проведе на 7 и 8 септември в парк „Кенана“.", "date": "2017.10.05", "title": "Предстоящи събития в страната за 6 октомври (Агенция „Фокус“)"}
{"url": "http://www.focus-news.net/news/2017/10/05/2443336/radoslav-taskov-obs-blagoevgrad-5-oktomvri-e-spetsialna-data-za-blagoevgradchani-zashtoto-na-tozi-den-prez-1912-g-izvoyuvahme-svobodata-si.html", "text": "5 октомври е специална дата за нас, защото на този ден през 1912 г. извоювахме свободата си. Това каза председателят на Общински съвет – Благоевград по време на Тържествената сесия на местния парламент, която се провежда по повод освобождението на града, което става факт преди 105 години в началото на Балканската война, предаде репортер на Радио „Фокус“ – Пирин. „За мен е удоволствие да Ви посрещна на тази тържествена сесия. Събитията, които проведохме днес помогнаха не само да почетем паметта на героите ни, но и дадоха пример за това, как трябва да съхраняваме паметта“, каза още Тасков. Той отбеляза, че 5 октомври е денят, в който Благоевград празнува свободата, но и почита саможертвата на всички знайни и незнайни български герои. \r\nЛивия НИНОВА", "date": "2017.10.05", "title": "Радослав Тасков, ОбС – Благоевград: 5 октомври е специална дата за благоевградчани, защото на този ден през 1912 г. извоювахме свободата си"}
{"url": "http://www.focus-news.net/news/2017/10/05/2443337/asahi-shimbun-kitay-dostavi-orazhie-na-stoynost-nad-tri-miliona-dolara-vav-filipinite.html", "text": "Китай достави оръжие на стойност 3.3 млн. долара във Филипините, пише японското издание Asahi Shimbun. Според Пекин, това е жест за „приятелство и сътрудничество“. Вестникът напомня, че по-рано тази година бе извършена още една безвъзмездна пратка на оръжие и екипировка. Властите в Манила изразиха своята благодарност, след като стана ясно, че местната полиция е изпитвала липса на въоръжение, тъй като САЩ отказаха да продадат на островната държава 24 хил. пушки M4 миналата година. Цанко Цолов", "date": "2017.10.05", "title": "Asahi Shimbun: Китай достави оръжие на стойност над три милиона долара във Филипините"}
{"url": "http://www.focus-news.net/news/2017/10/05/2443338/na-ikonomicheski-forum-vav-varshava-prezidentat-rumen-radev-prizova-polskiyat-biznes-da-zasili-pozitsiite-si-v-balgariya.html", "text": "Президентът Румен Радев представи днес във Варшава предимствата за инвестиции в страната ни на Полско-български икономически форум, в който участваха представители на 55 български и 170 полски компании. Заедно със своя полски колега президента Анджей Дуда, българският държавен глава потвърди готовността на институциите в двете страни да работят за по-добрата свързаност между България и Полша в интерес на гражданите и бизнеса. Това съобщиха от прессекретариата на държавния глава.\r\n „През последните години България има стабилни икономически макропоказатели и нисък дефицит, както и предимство със своето стратегическо положение”, заяви държавният глава. Румен Радев подчерта, че от територията на България бизнесът може да получи бърз достъп и до пазарите в Близкия изток, Азия и Африка.   \r\n„Водещите кредитни агенции потвърдиха в началото на тази година стабилния краткосрочен и дългосрочен кредитен рейтинг на България. В нашата страна продължават да се изграждат индустриални зони със съответната инфраструктура и комуникации, както и технологични паркове“, каза Румен Радев и коментира, че това предоставя привлекателни условия за инвеститорите. „България провежда реформа в своята образователна система, повишава се квалификацията на човешкия капитал и имаме всички предпоставки да постигнем съвместни успехи”, допълни президентът.   \r\nВ рамките на икономическия форум бяха подписани шест договора на стойност над 30 млн. евро и държавният глава изрази увереност, че това е поредна успешна стъпка в двустранното икономическо партньорство. „Длъжни сме да задълбочим сътрудничеството си, защото не само светът е глобален, а и предизвикателствата. За да бъдем конкурентноспособни трябва да обединяваме както усилията, така и възможностите си”, каза още държавният глава.   \r\n„Истински бизнес се прави там, където има интереси, но още по-добър бизнес се прави там, където има доверие. Между България и Полша има исторически обосновано доверие за създаването на ефективен бизнес”, подчерта още държавният глава. По думите на Румен Радев инициативата „Три морета”  дава възможност за всички държави от Източна Европа да подобрят свързаността си и да постигнат много по-интензивни контакти на бизнеса и гражданите.          \r\nПрезидентът покани и представителите на българския бизнес да се възползват от водещото място на Полша в редица сектори, не само за реализацията на инфраструктурни проекти, но и в областта на информационните технологии.   \r\nПрезидентът Анджей Дуда отбеляза от своя страна, че българският бизнес може да реализира повече успешни проекти на полския пазар, както и съвместни партньорства за реализирането на общи инфраструктурни проекти. Като перспективни сфери на двустранното икономическо сътрудничество Анджей Дуда открои енергетиката, специализираната продукция и засилването на партньорството на малките и средните предприятия от България и Полша. „Желаем в по-голяма степен да увеличим иновативността и атрактивността на предлаганите от Полша продукти. Нови решения, приети от нови съвместни предприятия, биха увеличили атрактивността ни на българския пазар”, заяви още полският държавен глава.", "date": "2017.10.05", "title": "На икономически форум във Варшава президентът Румен Радев призова полският бизнес да засили позициите си в България"}
{"url": "http://www.focus-news.net/news/2017/10/05/2443339/vratsa-vazstanoveno-e-dvizhenieto-po-pat-ii-15-vratsa-mramoren.html", "text": "Възстановено е движението по път II-15 Враца - Мраморен. Това съобщиха от пресцентъра на Агенция \"Пътна инфраструктура\".", "date": "2017.10.05", "title": "Враца: Възстановено е движението по път II-15 Враца - Мраморен"}
{"url": "http://www.focus-news.net/news/2017/10/05/2443340/aol-sluzhitel-na-benzinostantsiya-ugasi-tsigara-na-klient-s-pozharogasitel-v-balgariya.html", "text": "Служител на бензиностанция в българската столица София угаси цигара на клиент с пожарогасител, пише електронното издание aol, което е част от медийната група на yahoo. Охранителни камери са записали, как мъж не угася цигарата си докато зарежда своя автомобил, поради което служител на съоръжението взима крути мерки и използва пожарогасител, предава сайтът. На видеозаписа се вижда как мъжът е помолен няколко пъти да угаси цигарата си, но отказва.  Цанко Цолов", "date": "2017.10.05", "title": "аоl: Служител на бензиностанция угаси цигара на клиент с пожарогасител в България"}
{"url": "http://www.focus-news.net/news/2017/10/05/2443341/nimh-utre-v-severozapadnite-rayoni-shte-ima-valezhi-no-vse-oshte-e-toplo-s-maksimalni-temperaturi-mezhdu-23-i-28.html", "text": "През нощта над по-голямата част от страната ще бъде предимно ясно. Минимални температури между 8° и 13°, по Черноморието до 15-16°. Утре над по-голямата част от страната денят ще започне с предимно слънчево време. Около и след обяд от запад-северозапад облачността ще се увеличава и вплътнява. До вечерта в северозападните райони ще започнат валежи. Ще духа до умерен югозападен вятър, който в Дунавската равнина ще се ориентира от запад-северозапад и след пладне ще се усили. Все още топло време с максимални температури предимно между 23° и 28°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев. Атмосферното налягане е по-високо от средното за октомври – бързо ще се понижава.\r\nПрез нощта срещу събота валежите ще обхванат Западна България, ще се усилят. От северозапад и североизток ще започне да нахлува студен въздух и температурите ще се понижават.\r\nНад Черноморието ще е предимно слънчево. Ще духа до умерен югозападен вятър. Максимални температури на въздуха: 25°-27°. Температурата на морската вода е около 19°. Вълнението на морето ще бъде 1-2 бала. Над планините преди обяд ще е предимно слънчево. След обяд над масивите от Западна България облачността ще се увеличи и вплътни и до вечерта ще започнат валежи, които през нощта срещу събота ще се усилят. Ще духа силен югозападен вятър. Максимална температура на височина 1200 метра около 17°, на 2000 метра – около 10°.\r\nПрез почивните дни времето в страната ще се определя от средиземноморски циклон. В събота над цялата страна ще бъде облачно, с валежи. От север-северозапад, временно и от североизток, ще нахлува студен въздух и дневните температури ще се понижат значително: максималните ще са от 8-10° в Западна България, до 16-18° в югоизточните райони. На места валежите да са интензивни и значителни по количество, в Югоизточна България придружени и с гръмотевици. В планините ще вали сняг, а с понижението на температурите, привечер и през нощта срещу неделя, и в районите с надморска височина 700-800 метра, дъждът ще преминава в сняг. В неделя от запад валежите ще спират, най-късно, едва през нощта срещу понеделник, в Североизточна България. Вятърът ще е от северозапад, след обяд ще се усили. Над по-голямата част от страната ще остане предимно облачно, температурите и в източните райони ще се понижат. В началото на следващата седмица ще е ветровито, хладно, с променлива облачност, над западната половина от страната по-често значителна. Минимални температури предимно между 3° и 8°, на отделни места в низините и котловините видимостта ще е намалена. Максималните - между 12° и 17°.", "date": "2017.10.05", "title": "НИМХ: Утре в северозападните райони ще има валежи, но все още е топло, с максимални температури между 23° и 28°"}
{"url": "http://www.focus-news.net/news/2017/10/05/2443342/aktsenti-v-sutreshniya-blok-dobro-utro-balgariya-na-6-oktomvri.html", "text": "Поредно кърваво нападение, отнело живота на над 50 души, този път случило се на територията на САЩ - Лас Вегас. 64-годишният нападател не отговаря обаче на типичния профил на атентатор. Неосъждан и абсолютно незабележим за властите до този момент. Случаят поражда въпроса какво прави привлекателна идеологията на джихадизма за отделни членове на обществото и с какво групировки като „Ислямска държава“ печелят привърженици? Отговорите ще потърсим с експерта по антитероризъм Христо Смоленов. Пореден ден на напрежение между опозиция и управляващи. Обвинения за роднински назначения, кадруване и разпределяне на общински средства белязаха Габрово и Силистра. Къде се корени проблемът, кой е механизмът за решаването му и докъде може да доведе напрежението във властта? Тези и още въпроси ще коментираме със зам.-председателя на ПГ на „БСП за България“ Жельо Бойчев. Асоциацията на българските туроператори и туристически агенти свалиха доверието си към министъра на туризма Николина Ангелкова и призоваха за оставката й. От Националния борд по туризъм, туристическите агенции излязоха в полза на водената от ведомството политика. Основателно ли е недоволството и това ли е правилният подход за решаване на проблеми в сектора? Темата коментира председателят на Българската асоциация на туристическите агенции Светла Атанасова. В минутите след 9.00 часа колегата Людмила Йоргова от Радио „Фокус“-Сливен ще ни разкаже повече за разкопките на крепостта \"Туида\", които продължават вече втора седмица. Ще ви представим и любопитен проект, реализирал се в Дупница - „Баба и внуче\", с помощта на колегата Венцеслав Илчев от Радио „Фокус“- Кюстендил. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017.10.05", "title": "Акценти в сутрешния блок „Добро утро, България“ на 6 октомври"}
{"url": "http://www.focus-news.net/news/2017/10/05/2443343/afp-nachalni-uchiteli-v-niderlandiya-izlyazoha-na-stachka.html", "text": "Начални учители в Нидерландия излязоха на стачка в четвъртък с искане за по-високи заплати и по-добри условия на работа, предава AFP. Протестиращите отказаха да работят, заради което голям брой училища не отвориха врати в четвъртък. Според тях са нужни още 900 млн. евро към бюджета на министерството на образованието, като една част от тях трябва да бъде използвана за намаляване на стреса на работното място, съобщава още агенцията. Протестиращите обявиха, че ако новото правителство не удовлетвори исканията им, смятат да организират нова стачка следващия месец.  Цанко Цолов", "date": "2017.10.05", "title": "AFP: Начални учители в Нидерландия излязоха на стачка"}
{"url": "http://www.focus-news.net/news/2017/10/05/2443344/blagoevgrad-kmetat-d-r-atanas-kambitov-i-predsedatelyat-na-obshtinskiya-savet-radoslav-taskov-vrachiha-otlichiyata-v-tseremoniyata-lichnost-na-godinata.html", "text": "Кметът на Благоевград д-р Атанас Камбитов и председателят на общинския съвет Радослав Тасков връчиха отличия на изявени хора, които имат заслуги за развитието на Благоевград по време на церемония „Личност на годината“, която се провежда в областния център по повод 105-ата годишнина от избухването на Балканската война и Освобождението на Пиринска Македония и Горна Джумая, което става факт на 5 октомври 1912 година, предаде репортер на Радио „Фокус“ – Пирин. Отличия бяха връчени в категориите: бизнес и предприемачество; здравеопазване; култура; медия; спорт; образование; хора в неравностойно положение; морал; съхранение на традициите. Специално отличие в категория „Пример за професионализъм и гражданска отговорност“ бе връчен посмъртно на полк. Пламен Пацов, който бе зам.-командир по техническата част на бригадното командване на Военно формирование 26 400-Благоевград. В същата категория призове получиха и гл. инсп. Красимир Кацаров, както и ст. инсп. Константин Палов от РД „ПБЗН“. Бяха връчени и още специални отличия от заместник-кмета по хуманитарни дейности и култура Христина Шопова в категорията: „Отличен партньор на Община Благоевград“. \r\nПо-късно кметът на Благоевград д-р Атанас Камбитов връчи и специални стипендии „5 октомври“, които са учредени през 2013 година по повод 101 години от освобождението на Горна Джумая на изявени деца от областния център в категориите наука и култура. „Тази година стипендиите са 10, но ми се иска и ще предложа на общинските съветници през следващата година броят да бъде увеличен на 50, за да помогнем на повече от децата на Благоевград“, каза още кметът Камбитов. \r\nВ рамките на сесията стана ясно, че кметът е направил предложение към Общински съвет – Благоевград да бъде учредена и стипендия на името на Христо Бараковски, който е авторът на герба на Благоевград, които да бъдат раздавани на 24 май. \r\nЗа всички официални лица, жители и гости на Благоевград бе подготвена и специална музикална програма с участието на изявени творци от областния център. \r\nОтбелязването на годишнината от Освобождението на Горна Джумая продължава с тържествен митин-заря, на който ще присъстват вицепремиерът и министър на отбраната Красимир Каракачанов; началникът на отбраната генерал-лейтенант Андрей Боцев; командирът на Сухопътните войски генерал-майор Михаил Попов.  \r\nВ края на вечерта емблемата на Благоевград, Ансабъл „Пирин“ ще изнесе празничен концерт. \r\nЛивия НИНОВА", "date": "2017.10.05", "title": "Благоевград: Кметът д-р Атанас Камбитов и председателят на общинския съвет Радослав Тасков връчиха отличията в церемонията „Личност на годината“"}
{"url": "http://www.focus-news.net/news/2017/10/05/2443345/vitsepremierat-valeri-simeonov-kakvo-znachenie-ima-koy-na-kogo-e-brat-po-vazhno-e-dali-ima-nyakakvi-nereglamentirani-otnosheniya.html", "text": "Какво значение има кой на кого е брат, по-важно е дали има някакви нерегламентирани отношения. Това каза вицепремиерът Валери Симеонов в предаването \"Още от деня\" по БНТ. \"Цялата тази дандания е абсолютна глупотевина. Не виждам защо трябваше толкова време това да бъде темата на обществото и за съжаление на почти всички медии. Какво значение има кой на кого е брат или не знам си какво? Не е ли по-важно дали има някакви нерегламентирани отношения, дали някой се е възползвал, дали някой е злоупотребил и дали тези хора, които сега напуснаха Община Хасково има с кого да ги заместят. Някой постави ли въпроса тези хора нарушили ли са по някакъв начин служебните си задължения. Оказва се, че има брилянтни характеристики. Оказа се, че всеки от тях работи поне по 20 години в бранша. Дайте понеже са роднини на Делян Добрев да ги отстреляме или да преминем към един по-мек вариант - да натоварим цялата рода на Делян Добрев на конските вагони и да ги закараме в Белене. Хайде сега да хванем на Томислав Дончев родата - това са пълни глупости. Това е връщане към социалистическото мислене, което е присъщо на най-ниско интелигентните избиратели и въобще хора с много нисък интелектуален потенциал.\r\nНе е добре с това да се занимаваме цяла седмица\", коментира Симеонов.\r\nТой заяви, че шуробаджанащината е термин от социализма и характерен за БКП и най-вече за БСП. Шуробаджанащината означава да поставиш некадърник на някаква ръководна длъжност, само защото ти е близък роднина, шурей или баджанак. По думите му в случая става въпрос за специалисти, които са с квалификация.\r\n\"Като си представя какви лъжи ръсеше Елена Йончева за оградата и трябваше да я дам на Прокуратура, за да млъкне, представям си какви лъжи ще ръси и тук. На тази жена в общи линии не трябва  да ѝ се вярва...До момента нищо от това, което е наприказвала, не е стигнало до някакъв резултат и не е доказано\", коментира Симеонов.\r\nВицепремиерът заяви, че няма роднини във властта. \"Аз съм човек, който уважава и спазва закона и се боря всички да го спазват. Каквото е имало, аз съм го написал - фирмите, с които съм свързан, са фирмите, които съм управлявал, фирмите, които съм създал. Все пак от 25 години съм в бизнеса - това са добре работещи фирми. И най-интересното е, че от 2014 г. - от формирането на 43-тото Народно събрание до сега основната фирма, с която съм свързан, е една гледана телевизия. Тази телевизия не е получила от държавата една стотинка до момента - нито за реклама. нито за европейски програми, нито за нищо. За разлика от много други провинциални и много по-ниско рейтингови телевизии. И там никой не може да ме хване.", "date": "2017.10.05", "title": "Вицепремиерът Валери Симеонов: Какво значение има кой на кого е брат, по-важно е дали има някакви нерегламентирани отношения"}
{"url": "http://www.focus-news.net/news/2017/10/05/2443346/reuters-spored-ispanskiya-finansov-ministar-nesigurnostta-v-kataloniya-blokira-investitsiite-v-regiona.html", "text": "Според испанския финансов министър Луис де Гуиндос, несигурното положение в Каталония блокира възможните инвестиции в автономния район, предава Reuters. В интервю за агенцията, министърът е заявил, че „в момента, нито един международен или национален инвеститор няма да вземе участие в нов проект, докато всичко това приключи“. Според него, референдумът за независимост и последвалите го събития, „създават несигурност, която спира всички инвестиции в Каталония“. \r\nОт агенцията напомнят, че Каталония е един от най-богатите райони на Испания, осигуряваща 20% от БВП.  Цанко Цолов", "date": "2017.10.05", "title": "Reuters: Според испанския финансов министър, несигурността в Каталония блокира инвестициите в региона"}
{"url": "http://www.focus-news.net/news/2017/10/05/2443347/veliko-tarnovo-nezryashti-za-parvi-pat-vidyaha-zabelezhitelnostite-na-balgariya-v-parka-na-miniatyurite.html", "text": "Незрящи за първи път „видяха“ българските природни и исторически забележителности в парка на миниатюрите „Търновград – духът на хилядолетна България“ във Велико Търново. Това съобщиха от пресцентъра на общинската туристическа агенция „Царевград Търнов“.  Двадесет души от центровете за социална рехабилитация и интеграция на хора със зрителни увреждания от страната посетиха новооткритата туристическа атракция и имаха възможност да се докоснат до макетите и по този начин да придобият представа как изглеждат най-значимите места и сгради в България. „Всеки ден минавам покрай Народния театър, храм-паметник „Александър Невски“ и парламента. Знам какво представляват тези сгради, но след като опипах техните макети за първи път имам възможност реално да си представя обемите и мащабите“, сподели Димитър Димитров от Центъра за хора със зрителни увреждания в София. Младият мъж бе впечатлен и от възможността в парка да се запознае с катедралата и пристанището от родната си Варна, както и да добие впечатление за мащабите на крепостта Царевец, която е сред най-големите средновековни крепости в Европа.  Представителите на центровете за социална рехабилитация и интеграция на хора със зрителни увреждания от Пловдив, София, Шумен, Русе, Сливен високо оцениха достъпната среда за хора с увреждания в парка миниБългария. По тяхна препоръка на 14 октомври 2017 г. паркът на миниатюрите във Велико Търново ще бъде посетен от група с 50 незрящи от страната.\r\nПаркът „Търновград-духът на хилядолетна България“ е разположен на площ от 11 460 кв.м. в местността „Френкхисар“  в подножието на крепостта Царевец във Велико Търново и в него са експонирани 43 макета, точни копия в мащаб 1:25 на забележителности от цяла България.", "date": "2017.10.05", "title": "Велико Търново: Незрящи за първи път „видяха“ забележителностите на България в парка на миниатюрите"}
{"url": "http://www.focus-news.net/news/2017/10/05/2443348/smolyan-spryal-e-rastezhat-na-divorastyashtite-gabi-vsledstvie-na-klimatichnite-usloviya-prodalzhitelnoto-zasushavane-i-ryazkoto-zastudyavane.html", "text": "Спрял е растежът на диворастящите гъби вследствие на климатичните условия – продължителното засушаване и рязкото застудяване. Това каза за Радио „Фокус” – Смолян Захаринка Билянова – собственик на пункт за изкупуване на гъби и билки в града. „Нито една гъбка няма предадена в пункта, нито манатарка, нито пачи крак, сърнелка или режийка, нищо няма”, каза Биланова. По думите й в момента изкупуват само пънчушка. Тя расте по стари пънове и оттам идва и името й. Букетче панчушка се изкупува на цена от 2.00 лв. и 0.70 лв. на шапка. „Спрямо други години, тази и пънчушка няма много”, каза Билянова, но допълни, че все още сезонът не е свършил и в зависимост от климатичните условия може и да тръгне есенната вълна на растеж на манатарката.\r\nДаниела БОЙКОВА", "date": "2017.10.05", "title": "Смолян: Спрял е растежът на диворастящите гъби вследствие на климатичните условия – продължителното засушаване и рязкото застудяване"}
{"url": "http://www.focus-news.net/news/2017/10/05/2443349/za-peta-poredna-godina-parva-sagbal-sveta-sofiya-organizira-informatsionna-i-profilaktichna-kampaniya-za-borba-s-raka-na-gardata-obzor.html", "text": "За пета поредна година Първа САГБАЛ „Света София“ организира информационна и профилактична кампания за борба с рака на гърдата с подкрепата на Столична община. Идеята е чрез нея повече жени да имат достъп до пълна информация за болестта и да им се даде възможност да се подложат на безплатни профилактични прегледи. В кампанията се включват 12 лечебни заведения (в София, Пловдив, Варна, Плевен и Стара Загора), а партньор е Фондация „Една от 8”, като тази година своята подкрепа към нея засвидетелстват и Националният дворец на културата, „Астра Зенека”, „Новартис” и „Вега Медикал”. Медийни партньори  на програмата са Българската национална телевизия и Радио „Фокус”.\r\n„Целта на инициативата е жените да се научат да бъдат отговорни към себе си и да посещават редовно прегледи“, каза д-р Гергана Коларова от Първа САГБАЛ „Света София” по време на пресконференция, която се проведе в сградата на Столична община.  По думите ѝоколо 3 500 жени всяка година чуват тежката диагноза „рак на гърдата“, като за над 1 200 от тях краят е трагичен. „Не са малко и жените, които не могат да си позволят прегледа във финансов аспект, заради което инициативата е изцяло благотворителна“, каза още тя.\r\nКампанията ще се провежда през целия месец, като началото бе поставено с първото мероприятие – на 1 октомври сградата на НДК светна в розово. „На 18 октомври отново на централно място в София ще пускаме балони, които ще бъдат символ на починалите жени от болестта – тази година балоните ще бъдат около 1 200. Идеята е да привлечем повече хора и да ги информираме, че предлагаме възможност за абсолютно безплатен преглед. Дано повече жени да успеят да се възползват от нея и да спасим повече човешки животи“, каза д-р Коларова.\r\nУчастие в пресконференцията взеха още Дончо Барбалов – заместник-кмет по направление „Финанси и стопанска дейност” и вр. изп. д. заместник-кмет по направление „Столично общинско здравеопазване“, Вера Николова – представител на Фондация „Една от 8”, Зоя Паунова – изпълнителен директор на АстраЗенека България, и представители на различни столични болници, които тази година се включват в кампанията.\r\nДончо Барбалов уточни, че за трета година Столична община провежда програма за скрининг на рак на млечната жлеза. По думите му в хода на програмата през първите две години са прегледани 5179 жени, констатирани са няколко случая на заболявания. 350 хил. лева са вложените средства, като през 2016 г. в кампанията се включват 8 клиники, а днес те вече са 12.\r\nБарбалов уточни, че през 2017 г. целевата група на Столична община е рекордно голяма, като обхваща почти 10 000 жени– освен тези, които работят в училищата и детските градини, тази година се включват и жените, работещи в БДЖ. „Има висок процент на заболяващи в страната, като ключово е болестта да се открие във възможно най-ранен стадий, за да може жените да се възстановят напълно и да се върнат към нормалния си начин на живот“, каза той.\r\nЗоя Паунова АстраЗенека България изказа надежда тази инициатива един ден да прерасне в национална скринигнова кампания, която да се провежда всяка година и за която да се заделят повече средства.\r\nВ кампанията тази година участват болниците Първа САГБАЛ „Света София“, Първа МБАЛ – София, Четвърта МБАЛ – София, Пета МБАЛ – София, ВМА – София, УМБАЛ „Александровска“, УМБАЛ „Света Анна“ – София, Специализираната болница за активно лечение на онкологични заболявания – София, УМБАЛ „Свети Георги“ – Пловдив, УМБАЛ „Света Марина“ – Варна, УМБАЛ „Свети Георги Странски“ – Плевен и УМБАЛ „Професор доктор Стоян Киркович“ – Стара Загора.\r\nБезплатните прегледи ще се извършват по следния график:1. ВМА – София\r\nПрегледите ще се извършват от 12 до 13.30 ч. всяка седмица от понеделник до четвъртък през месец октомври. Можете да запишете своя час за преглед на уебстраница: www.breastunit.bg2. Първа МБАЛ – София \r\nПрегледите ще се провеждат всяка сряда през месец октомври от 11 до 13 ч. Телефон за записване: 02/8059 315 \r\n*Препоръчително е да се обадите за записване по телефона в сряда.3. Пета МБАЛ – София\r\nПрегледите ще се провеждат на 20-ти октомври от 09.00 до 12.00 ч. Телефон за записване: 02/9268 1474. Четвърта МБАЛ - София\r\nПрегледите ще се извършват от началото на октомври до 13.10.2017г. вкл. - от 10,00ч. до 12,00 ч. и от 16.10.2017г. до 26.10.2017г. вкл. - от 14.00ч. до 15.00ч. \r\nТе ще се провеждат в отделение „Образна диагностика”, ет. 1, в сградата на болницата.5. УМБАЛ „Света Анна“ – София\r\nПрегледите ще се осъществят на 11, 18 и 25 октомври 2017 г., от 8,30 ч. до 14,30 ч. в Хрургичен кабинет. Записванията на тел. 02/97 59 2116. Първа САГБАЛ „Света София“ \r\nМамологичните прегледи ще се извършват всеки петък през месец октомври от 10 до 12 ч. на тел: 02/4470 219.\r\nКонсултациите с психолог всеки четвъртък от 10 до 12 ч. Телефон за записване: 02/4470 219.7. УМБАЛ „Александровска“ – София\r\nНа разположение на пациентите ще бъдат д-р Свилен Маслянков и д-р Мариела Василева от Клиника по хирургия (02/9230 540), както и всички лекари специалисти от Клиника по обща и чернодробно-панкреатична хирургия (02/9230 590).8. СБАЛОЗ – София\r\nАдрес: Младост I, бул. Андрей Сахаров\" №1, в сградата на бившата 27 - ма поликлиника.\r\nПрегледите ще се извършват на 9, 16, 23, 30 октомври от 14 ч. Телефон за записване: 02/975 35 35\r\nПсихологическите консултации ще се провеждат всеки вторник и четвъртък през месец октомври от 13 до 15 ч. в каб. 133.9. УМБАЛ „Професор доктор Стоян Киркович“ – Стара Загора \r\nПрегледите ще се извършват на 10, 12, 16, 18, 20, 23, 25, 27-ми октомври от 13:30 до 15:30 ч. Телефон за записване: 042/698 347\r\n*Препоръчително е да се обадите за записване по телефона от 8 до 10 ч. всеки работен ден. 10. УМБАЛ „Света Марина“ – Варна\r\nПрегледите ще се извършват понеделник, сряда и четвъртък на месец октомври от 14 до 15 ч. Телефон за записване: 052/30 28 5111. УМБАЛ „Свети Георги – Пловдив  \r\nПрегледите ще се извършват всеки делничен ден от 11:00 да 14:00 ч. на 11-ти етаж – Втора клиника по хирургия. Те ще се провеждат от доц. д-р Узунова и д-р Баташки. 12. УМБАЛ „Георги Странски“ – Плевен \r\nПрегледите ще се извършват от вторник до петък през месец октомври. Телефон за записване: 064/886 241\r\nКонсултациите с психолог ще се извършват всеки вторник през месец октомври от 8 до 10 ч. Телефон за записване: 064/886 241\r\nЦветилена СИМЕОНОВА", "date": "2017.10.05", "title": "За пета поредна година Първа САГБАЛ „Света София“ организира информационна и профилактична кампания за борба с рака на гърдата (ОБЗОР)"}
{"url": "http://www.focus-news.net/news/2017/10/05/2443350/dots-antoniy-galabov-politolog-obvineniyata-v-shurobadzhanashtina-imat-za-tsel-da-komprometirat-evropredsedatelstvoto.html", "text": "Обвиненията към управляващите в шуробаджанащина целят да компрометират предстоящото европредседателство. Това коментира в ефира на Радио \"Фокус\" политологът доц. Антоний Гълъбов. Той изрази опасения, че опозицията е влязла в еднопосочна улица, която води към повишаване на радикализма.\r\n„Опасявам се, че предстоящите дебати по законопроекта за противодействието на корупцията и за отнемане на незаконно придобитото имущество, както и предстоящият дебат за бюджета през следващата година, всичко това ще бъде радикализирано по начина, по който виждаме, че се случват нещата през последните няколко дни в Народното събрание. От това не печели никой. БСП не увеличава подкрепата си, а ГЕРБ не губи базисната си опора“, уточни доц. Антоний Гълъбов. Според него обаче от политическите скандали парламентарната институция губи обществено доверие.  Политологът изрази опасение, че в близките месеци ще станем свидетели на радикализиране на партийното противопоставяне.", "date": "2017.10.05", "title": "Доц. Антоний Гълъбов, политолог: Обвиненията в шуробаджанащина имат за цел да компрометират европредседателството"}
{"url": "http://www.focus-news.net/news/2017/10/05/2443351/ministar-krasimir-karakachanov-shte-se-pregovarya-za-novi-iztrebiteli-nyama-nuzhda-da-se-barza.html", "text": "Ще се преговаря за нови изтребители, няма нужда да се бърза. Това каза по време на Конференция на тема „Автомагистрала „Струма“ и перспективите за реализация на инвестиционни проекти в Югозападна България“ в Симитли министърът на отбраната Красимир Каракачанов, предаде репортер на Радио „Фокус”- Пирин. „Ще се позабави малко процесът, като може да отнеме и година. Идеята е да се мисли вариант за нов изтребител, а до края на октомври и началото на ноември ще имаме оферта колко би ни струвало да ремонтираме и модернизираме тези МиГ, които имаме. Те са хубави самолети и могат да ни вършат прекрасна работа”, каза още Каракачанов.\r\nНа конференцията министър Каракачанов честити 105-ата годишнина от освобождението на Пиринска Македония и добави, че се надява на подобна гражданска активност, за да се „освободим от робството на измислени еколози“. По думите му те спъват икономическото развитие на България. „Омръзнало ми е някакви измислени герои да търсят бялата лястовица, черният щъркел, краставата жаба и по този начин да пречат на икономическото развитие на България”, каза Каракачанов. По думите му вариантът за автомагистрала „Струма“ през Кресненското дефиле е най-бързият и максимално най-евтиният вариант. Според него няма място за излишна политика. Трябва да се обърне внимание и на Банско, защото трябва да бъде изграден втори кабинков лифт и хората не трябва да си харчат парите в чужбина. „Имаше един много добър проект, който потъна някъде, а при него имаше идея за създаване на лифтове от Кресна. По този начин ще се създаде една леглова база, а това ще създаде поминък на общините”, каза Каракачанов. Според него трябва да се  създаде поминък, който да спре заминаването на младите хора в чужбина. „Не може да се дава възможност да се изказват едни измислени герои, които си напълниха джобовете с пари, каза още Каракачанов. „Трябва ли да се поддаваме на рекета на някакви хора. Работата на едно правителство е да изгражда инфраструктурата, за да останат младите хора в България и ние трябва да създадем нормални възможности за развитие”, каза Каракачанов.\r\nЛора КАЛЧЕВА", "date": "2017.10.05", "title": "Министър Красимир Каракачанов: Ще се преговаря за нови изтребители, няма нужда да се бърза"}
{"url": "http://www.focus-news.net/news/2017/10/05/2443352/the-jerusalem-post-izrael-shte-uchastva-na-sledvashtata-evroviziya.html", "text": "Израел ще участва на следващата Евровизия, която ще се проведе в Португалия, предава The Jerusalem Post. Все още не е ясно обаче дали страната ще получи постоянен достъп до конкурса, след като миналата година стана ясно, че местната „Израелска телевизионна компания“ ще спре излъчването си. Корпорацията бе част от Европейската телевизионна компания, която организира и излъчва годишната музикална надпревара. Корпорацията, заела мястото на националната телевизия на Израел все още не е член на общоевропейската телевизионна организация, поради което не може да участва в конкурса. В четвъртък стана ясно, че Израел е одобрен за участие в следващото издание на състезанието, но все още не е ясно дали ще му бъдат предоставени постоянни права за участие.   Цанко Цолов", "date": "2017.10.05", "title": "The Jerusalem Post: Израел ще участва на следващата Евровизия"}
{"url": "http://www.focus-news.net/news/2017/10/05/2443353/sliven-interaktivna-zala-raboti-v-prirodonauchniya-muzey-v-kotel.html", "text": "Интерактивна зала работи в Природонаучния музей в Котел. Това съобщи за Радио „Фокус“ – Сливен директорът на музея Захари Стоянов. Залата е с капацитет 20 места, в нея е разположен 3D проектор. Дневно се правят четири прожекции за учениците от котленско, както и за гостите на града и общината. Първата лекция на тема „Съвременни геохимични изследвания в България“, придружена с мултимедийна презентация, бе изнесена от проф. Стефан Бояджиев, който е родом от Котел. Новата зала, наред с политехническа експозиция и розариум, е сред проектите по идея на директора на музея. Освен това, в музея има и нова политехническата експозиция, която показва развитието на физиката от 19-и век досега, както и на електрониката, химията. Експонатите в нея ще се сменят често, така че изложбата да се радва на постоянен интерес, посочи Стоянов. Природонаучният музей в Котел е втори по големина на Балканския полуостров, след този в Букурещ. Музейната експозиция разполага с над 30 000 експоната на площ от 1000 кв. м. Показани са начинът на живот и местообитанията на отделни животински видове – в среда, пресъздаваща естествената им природа.", "date": "2017.10.05", "title": "Сливен: Интерактивна зала работи в Природонаучния музей в Котел"}
{"url": "http://www.focus-news.net/news/2017/10/05/2443354/kyustendil-golyam-e-interesat-ot-strana-na-roditeli-ot-dupnitsa-kam-proekta-za-osiguryavane-na-detegledachi.html", "text": "Голям е интересът от страна на родители от Дупница към проекта за осигуряване на детегледачи. Това каза пред Радио „Фокус” – Кюстендил Наташа Илиева, директор на Дирекция „Бюро по труда” – Дупница. По думите й до края на месец октомври се приемат заявления по образец от родители, чиито деца не са приети в ясла или детска градина и имат нужда от детегледач, за да се върнат родителите на работа или да потърсят такава. С началото на приема на документи в Дупница се отчита изключително голям интерес от страна на родителите, които масово подават заявления за участие в проекта. „Само за няколко дни, след откриване на процедурата по прием на заявления, интересът от страна на родителите към проекта в Дупница е много голям. Хората масово искат информация и подават необходимите документи, с желанието да се възползват от наемането на детегледачи”, каза Наташа Илиева. Изискванията към родителите, които кандидатстват по проекта е да бъдат в отпуск по майчинство за отглеждане на дете, ако са наети по трудово или служебно правоотношение, да са безработни или самонаети лица. Средствата, които ще бъдат отпускани за самия детегледач, са минималната работна заплата и всички необходими осигуровки. Венцеслав ИЛЧЕВ", "date": "2017.10.05", "title": "Кюстендил: Голям е интересът от страна на родители от Дупница към проекта за осигуряване на детегледачи"}
{"url": "http://www.focus-news.net/news/2017/10/05/2443355/stara-zagora-vazstanoveno-dvizhenieto-po-pat-i-6-kazanlak-maglizh-v-posoka-sliven-pri-detelinata-na-kazanlak.html", "text": "Възстановено движението по път I-6 Казанлък-Мъглиж, в посока Сливен, при детелината на Казанлък. Това съобщиха от пресцентъра на Агенция \"Пътна инфраструктура\".", "date": "2017.10.05", "title": "Стара Загора: Възстановено движението по път I-6 Казанлък-Мъглиж, в посока Сливен, при детелината на Казанлък"}
{"url": "http://www.focus-news.net/news/2017/10/05/2443356/politico-donald-tramp-prizova-kongresa-da-razsledva-falshivite-novini.html", "text": "Американският президент Доналд Тръмп призова в четвъртък Конгреса да започне разследване срещу фалшивите новини, пише Politico.  Държавният глава изрази в социалната мрежа “Туитър“ своето учудване „защо толкова много от нашите новини са измислени“. Президентът попита „защо информационната комисия не провежда разследване срещу фалшивите новини в нашата страната“.\r\nИзданието припомня, че борбата срещу т.нар. фалшиви новини е част от политическата кампания на Тръмп, като последния случай на такова обвинение бе срещу телевизия, според която държавният секретар Рекс Тилърсън е нарекъл президента „слабоумен“.  Цанко Цолов", "date": "2017.10.05", "title": "Politico: Доналд Тръмп призова Конгреса да разследва фалшивите новини"}
{"url": "http://www.focus-news.net/news/2017/10/05/2443357/ministar-krasimir-karakachanov-ako-iskame-da-izgradim-silna-savremenna-balgariya-tryabva-da-reshim-nashite-problemi-i-da-otstoyavame-interesite-si.html", "text": "Ако искаме да изградим силна съвременна България, трябва да решим нашите проблеми и да отстояваме интересите си. Това каза министърът на отбраната Красимир Каракачанов, който взе участие в тържествената проверка (заря) за отбелязване на 105-ата годишнина от Освобождението на Горна Джумая и Пиринска Македония и присъединяването им към Майка България, предаде репортер на Радио \"Фокус\" - Пирин. \"5 октомври е славен ден за Благоевград. Нека помним, че свободата не идва даром\", каза още министърът. \r\nНа събитието присъстват още началникът на отбраната генерал лейтенант Андрей Боцев, командирът на Сухопътните войски генерал-майор Михаил Попов, министърът на образованието Красимир Велчев, народният представител от ПП ГЕРБ Даниела Савекилиева, областният управител Бисер Михалов, зам. областният управител Иван Стоянов, кметът на Благоевград Атанас Камбитов и заместник-кметовете на общината, председателят на Общинския съвет Радослав Тасков, представители на политически партии, институции, жители и гости на града. \r\nТържественият ритуал се провежда на площад \"Георги Измирлиев\" в областния център. В своята реч кметът Атанас Камбитов честити празника на всички и заяви, че 5 октомври е един от най-важните дати в историята на Благоевград. Камбитов призова всеки ден да мислим по минута за България, както ни е завещал полк. Петър Дървингов. \r\nПразничната програма ще продължи с концерт на ансамбъл \"Пирин\".\r\nЛивия НИНОВА", "date": "2017.10.05", "title": "Министър Красимир Каракачанов: Ако искаме да изградим силна съвременна България, трябва да решим нашите проблеми и да отстояваме интересите си"}
{"url": "http://www.focus-news.net/news/2017/10/05/2443358/mariano-rahoy-kataloniya-tryabva-da-promeni-namerenieto-si-za-da-se-izbegnat-po-golemi-zlini.html", "text": "Испанският премиер Мариано Рахой обяви в четвъртък, че каталонския лидер Карлес Пучдемон трябва да се откаже от плановете си за независимост, за да се „избегнат по-големи злини“, предава Diario Informacion. В интервю за местна медия, Рахой е заявил, че „най-доброто решение на кризата е завръщане към законността и отказ от еднолично обявяване на независимост колкото се може по-скоро, защото по този начин ще се избегнат и по-големи злини“.  Цанко Цолов", "date": "2017.10.05", "title": "Мариано Рахой: Каталония трябва да промени намерението си за да се „избегнат по-големи злини“"}
{"url": "http://www.focus-news.net/news/2017/10/05/2443359/pazardzhik-prasten-nosen-ot-vseki-voynik-ot-27-mi-pehoten-chepinski-polk-pokazva-istoricheskiyat-muzey-v-panagyurishte-na-izlozhba-posvetena-na-parvata-svetovna-voyna.html", "text": "На изложбата „Първата световна война – героизмът на българския войник“, която ще открием на 7 октомври ще покажем интересни експонати. Това каза за Радио „Фокус“ – Пазарджик Ирина Ботева, главен уредник в Исторически музей -Панагюрище и завеждащ отдел „Нова история“. „Един от тях е пръстен, който е принадлежал на всеки воин от 27-ми пехотен Чепински полк. Панагюрци, които участват във войната, са част именно от този полк. Този пръстен всъщност отличава войниците, които са от 27-ми пехотен Чепински полк. Много интересна ценност за нас е това, защото на снимките, които имаме на участници в Първата световна война, се вижда, че на ръцете на повечето войници го има този пръстен“, каза също Ботева. Тя допълни, че на повечето снимки пръстенът е на дясната ръка, на безименния пръст, където обикновено е венчалната халка. „Не мога да кажа дали това е някакъв символ, защото част от войниците вече са били семейни“, коментира Ботева.\r\nВаня НИКОЛОВА", "date": "2017.10.05", "title": "Пазарджик: Пръстен, носен от всеки войник от 27-ми пехотен Чепински полк, показва Историческият музей в Панагюрище на изложба, посветена на Първата световна война"}
{"url": "http://www.focus-news.net/news/2017/10/05/2443360/nad-1250-hektara-gorski-masivi-sa-unishtozheni-ot-koroyad-na-teritoriyata-na-velikotarnovska-i-gabrovska-oblasti-ot-nachaloto-na-godinata.html", "text": "Над 1250 хектара горски масиви са унищожени от корояд на територията на Великотърновска и Габровска области от началото на годината. Набезите, по думите на директора на Регионалната дирекция по горите инж. Николай Николов, се регистрират на територията на цялата страна. Той уточни пред Радио „Фокус“ – Велико Търново, че това е един от основните проблеми за горските стопанства у нас. „Сериозни набези има и в Рила, Пирин, Родопите. Короядът напада боровите масиви – бял и черен бор. Пораженията са сериозни. На територията на Дирекцията постоянно се извършва наблюдение и обследване на площите, засадени с бял и черен бор. От началото на годината имаме инвентаризирани близо 1250 хектара, за които са предвидени съответните санитарни сечи. Проблемът е голям, няма как да бъде преодолян с „един замах“ и за кратко време и смятам, че той ще е актуален и през следващата година“, коментира директорът. Той обясни, че освен сечта, няма друг начин за ограничаване на набезите. Освен това отбеляза, че от началото на годината в региона няма констатирани масивни горски пожари.\r\nЛуиза ТРАНЧЕВА", "date": "2017.10.05", "title": "Над 1250 хектара горски масиви са унищожени от корояд на територията на Великотърновска и Габровска области от началото на годината"}
{"url": "http://www.focus-news.net/news/2017/10/05/2443376/predstoyashti-mezhdunarodni-sabitiya-za-6-oktomvri-agentsiya-fokus.html", "text": "Шефът на каталонската полиция и други официални лица трябва да се явят пред испанския съд във връзка с референдума за независимост.\r\n*** Продължава визитата на саудитския крал Салман в руската столица. \r\n*** Президентът на Венецуела Николас Мадуро е на посещение в Турция\r\n*** Иракските военни сили започват нова офанзива срещу „Ислямска държава“.\r\n***", "date": "2017.10.05", "title": "Предстоящи международни събития за 6 октомври (Агенция „Фокус“)"}
{"url": "http://www.focus-news.net/news/2017/10/05/2443377/veliko-tarnovo-nad-215-tona-otpadatsi-ot-148-nereglamentirani-smetishta-sabraha-obshtinite-v-oblastta.html", "text": "148 нерегламентирани сметища във Великотърновска област са почистени, след предписание на Регионалната инспекция по околна среда и води. Това съобщи за Радио „Фокус“ – Велико Търново Милка Асенова, експерт по връзки с обществеността в Инспекцията. Срокът за извършване на дейностите беше 1-ви септември. Обработените райони са били в различни населени места, край пътищата, коритата на реки, чешми и автобусни спирки. „Почистена е площ от над 160 дка. Събраното количество отпадъци е повече от 215 тона. Най-много облагородени райони отчитат общините Полски Тръмбеш – 41 и Стражица – 39. Като площ, най-много декари са почистени в общините Стражица – 67 дка, Свищов – 37,5 и Павликени – 24. Най-много отпадъци – 78 тона са събрани в Горна Оряховица и с. Поликрайще. Едно сметище със 110 кг отпадъци е почистено в Сухиндол“, уточни Милка Асенова. Освен това допълни, че обобщеният анализ на РИОСВ сочи, че в останалите общини средно са почистени по 5 сметища. Община Златарица е отчела, че няма образувани нерегламентирани сметища. През септември експертите на РИОСВ извършиха проверки за изпълнение на дадените предписания и констатираха на място почистените терени, а общините Трявна и Севлиево са поставили табели, забраняващи изхвърлянето на отпадъци. Община Велико Търново все още продължава с почистванията.\r\nЛуиза ТРАНЧЕВА", "date": "2017.10.05", "title": "Велико Търново: Над 215 тона отпадъци от 148 нерегламентирани сметища събраха общините в областта"}
{"url": "http://www.focus-news.net/news/2017/10/05/2443378/blagoevgrad-otbelyaza-105-ata-godishnina-ot-izbuhvaneto-na-balkanskata-voyna-i-osvobozhdenieto-na-pirinska-makedoniya-obzor.html", "text": "С камбанен звън, издигане на националния флаг, уникална историческа възстановка „Зов за свобода“, ритуали по полагане на венци и цветя, тържествена сесия на ОбС – Благоевград, церемония „Личност на годината“, заря-проверка и концерт на Ансамбъл „Пирин“, Благоевград отбеляза 105-ата годишнина от освобождението на на Пиринска Македония, което се случва в първия ден на Балканската война. По този повод кметът д-р Атанас Камбитов заяви, че никога не трябва да забравяме, че в дни като днешния се прекланяме пред подвига на тези, които дадоха живота си, за да бъдем това, което сме днес. Според него трябва да помним цената на свободата, дадена ни с много кръв и всеки ден да мислим по минута за България, както ни завещава полк. Петър Дървингов. Той подчерта, че за Благоевград 5 октомври е като 3 март за цяла България. \r\nСамият празничен ден започна с тържествен молебен, отслужен от Неврокопския митрополит Серафим  и полагане на цветя на паметника на майор Иван Павлович Орлински, намиращ се в двора на благоевградската църква „Въведение Богородично“. Свещеници от храма отслужиха заупокойна молитва и панихида в памет на загиналите в името на свободата на Благоевград. Тържествата продължиха на пл. „Георги Измирлиев“, където бе издигнат националният флаг на Република България. На едноименния площад се извърши ритуал по полагане на венци и цветя пред паметника на Георги Измирлиев- Македончето. Непосредствено след това, шествие, предвождано от Представителния духов оркестър на Сухопътни войски премина през централната улица на Благоевград, заедно с представители на всички учебни заведения, за да спре пред паметника на Македоно-Одринското опълчение на пл. „Мите Марков“, където отслужиха ритуал по полагане на венци и цветя.\r\nЖители, гости на града и стотици деца изпълниха кв. „Вароша“, където станаха свидетели на зрелищната възстановка  „Зов за свобода“.  Художествено-историческата възстановка проследи сюжетните линии от Горноджумайското въстание, възстановка на няколко от битките, провели се по време на сблъсъка с османските сили. На тържествата присъстваха  областният управител на Благоевград Бисер Михайлов, председателят на Общински съвет Радослав Тасков, заместник- кметовете Христина Шопова, Зорница Кралева и инж. Емилия Тунева, секретарят на Община Благоевград София Янчева,  делегация от побратимения град Чаковец, начело с кмета Стйепан Ковач, делегация от украинския град Ивано-Франковск, представляван от заместник-кмета Александър Левитски, жители и гости на града.\r\nПрограмата продължи в 17:00 часа в ДТ „Никола Вапцаров“, където се проведе Тържествена сесия на Общински съвет- Благоевград и Церемония по награждаване на „Личност на годината“. По време на сесията бе взето решение Благоевградската професионална гимназия да бъде преименувана на Професионална гимназия „Ичко Бойчев“. Председателят на БЧК акад. Христо Григоров, който е и внук на легендарния български революционер, благодари за жеста и от името на своето семейство дари 5000 лева на училището. \r\nСлед края на сесията на площад Г. Измирлиев се проведе тържествена заря-проверка, на която присъства министърът на отбраната Красимир Каракачанов; началникът на отбраната генерал-лейтенант Андрей Боцев; командирът на Сухопътните войски генерал-майор Михаил Попов; министърът на образованието Красимир Велчев, народният представител от ПП ГЕРБ и областен координатор на партията Даниела Савеклиева; областният управител на Благоевград Бисер Михайлов; заместник-областният управител Иван Стоянов; кметът на Благоевград д-р Атанас Кавбитов; заместник-кметовете на общината; представители на политически партии и стотици жители и гости на областния център. В свое слово военният министър Красимир Каракачанов заяви, че 5 октомври е славен ден за Благоевград и трябва да помним, че свободата не идва даром. Той каза още, че ако искаме да изградим силна България трябва да решим проблемите си, но и да отстояваме своите интереси. Празничната програма завърши с концерт-спектакъл на Ансамбъл „Пирин“. \r\nЛивия НИНОВА", "date": "2017.10.05", "title": "Благоевград отбеляза 105-ата годишнина от избухването на Балканската война и освобождението на Пиринска Македония (ОБЗОР)"}
{"url": "http://www.focus-news.net/news/2017/10/05/2443379/varna-obshtina-dalgopol-predprie-merki-sreshtu-zamarsitelite-na-ulitsite-i-trotoarite.html", "text": "Община Дългопол предприе мерки срещу замърсителите на улиците и тротоарите. Това съобщиха за Радио „Фокус“ – Варна от Общинска администрация – Дългопол. Във връзка със зачестилите сигнали за нерегламентирано изхвърляне на растителни и други отпадъци на тротоарите, уличните платна и деретата на територията на Община Дългопол, администрацията припомня, че съгласно разпоредбите на Наредбата за условията и реда за управление на отпадъците в Община Дългопол, приета от Общински съвет – Дългопол, се забранява изхвърлянето на животински, растителни отпадъци, изкопни земни маси, строителни отпадъци на тротоарите, улиците, площите край деретата, по зелените площи, пасища, ниви, канали, трайни и горски насаждения, пътища, освен на определените за целта места. Нарушителите физически лица се наказват с глоба в размер от 50 лв. до 500 лв., а юридическите лица и едноличните търговци с имуществена санкция в размер от 100 лв. до 2000 лв. Администрацията прикани нарушителите да предприемат незабавни мерки за отстраняване на изхвърлените от тях отпадъци от тротоарите и уличните платна и призовава гражданите, свидетели на подобни нарушения, да сигнализират незабавно в Общинска администрация – Дългопол, за съставяне на Акт за установяване на административно нарушение и впоследствие издаване на Наказателно постановление.\r\nМарияна ВАЛЕНТИНОВА", "date": "2017.10.05", "title": "Варна: Община Дългопол предприе мерки срещу замърсителите на улиците и тротоарите"}
{"url": "http://www.focus-news.net/news/2017/10/05/2443380/afp-sedem-dushi-sa-zaginali-zaradi-uraganni-vetrove-v-germaniya.html", "text": "Седем души за загинали в северната част на Германия, след като силни ветрове събориха дървета и станаха причина за спиране на някои влакове, предава AFP.  Повечето жертви са шофьори, загинали след като превозното им средство бива ударено от дърво или тежък клон. Според метеорологичната служба на страната, ветровете ще продължат и през нощта. Няколко ЖП линии също са блокирани в следствие на паднали на релсите обекти. Според властите ветровете достигат до 120 километра в час.  Цанко Цолов", "date": "2017.10.05", "title": "AFP: Седем души са загинали заради ураганни ветрове в Германия"}
{"url": "http://www.focus-news.net/news/2017/10/05/2443381/narodnoto-sabranie-prie-godishniya-doklad-za-natsionalnata-sigurnost-na-balgariya-za-2016-g-obzor.html", "text": "Народното събрание прие годишния доклад за националната сигурност на България за 2016 г. „За“ доклада гласуваха 104 народни представители, „против“ - 96 и „въздържали се“ 0, с което той бе приет. В Доклада се съдържа оценка на рисковете и заплахите за националната сигурност в различни области. В него е направен извод, че спрямо 2015 г. общата престъпност намалява, като се увеличава разкриваемостта. През 2016 г. са регистрирани 103 773 престъпления, което е намаление с около 7,4% спрямо 2015 г. Разкрити са 49 460 от регистрираните престъпления, като нивото на разкриваемост се е увеличило с 8,8 пункта спрямо 2015 г. Като основен риск и заплаха за националната сигурност е изведена заплахата от терористични актове. На 11-а страница на доклада се посочва, че \"действията на Русия са източник на регионална нестабилност и заплашват основната цел за единна, свободна и мирна Европа\". Съгласно документа влошаването на отношенията на Руската федерация с НАТО и ЕС поставя пред сериозни изпитания изградената Европейска архитектура за сигурност. В рамките на дебата председателят на ПГ на ГЕРБ Цветан Цветанов коментира, че двама представители на президентската администрация са подкрепили доклада, което по думите му означава, че спекулациите на БСП са несъстоятелни. Цветанов призова БСП, ако се разграничават от държавния глава Румен Радев и думите му за евроатлантическата ориентация на България, да кажат в каква посока са. От БСП обявиха, че ще гласуват „против” доклада за националната сигурност на България за 2016 г. Лидерът на партията Корнелия Нинова обяви, че този доклад показва цялата несъстоятелност на политиките на правителството на Бойко Борисов. Сред причините, поради които БСП не подкрепи доклада бе и текстът на 11 страница, в който се посочва, че действията на Русия са източник на регионална нестабилност и заплашват основната цел за единна, свободна и мирна Европа. Народният представител от ПГ на „Обединени патриоти” Милен Михов също се включи в разискванията. Той обърна внимание, че президентството и Министерски съвет свирят в една тоналност за доклада за националната сигурност. От ДПС пък обявиха, че докладът е страшно закъснял и това е първата заплаха за националната ни сигурност. \r\nДеница КИТАНОВА", "date": "2017.10.05", "title": "Народното събрание прие годишния доклад за националната сигурност на България за 2016 г. (ОБЗОР)"}
{"url": "http://www.focus-news.net/news/2017/10/05/2443382/veliko-tarnovo-ulesnenie-na-administrativnite-plashtaniya-vavedoha-v-regionalnoto-upravlenie-po-obrazovanie.html", "text": "Улеснение на административните плащания въведоха в Регионалното управление по образование във Велико Търново, потвърдиха за Радио „Фокус“ – Велико Търново от институцията. От началото на седмицата РУО разполага с ПОС терминал, чрез който могат да се плащат дължимите такси за всички услуги. Устройството се намира в стая №6 в сградата на Регионално управление на образованието – Велико Търново. ПОС терминалът позволява извършване на парични преводи посредством дебитни или кредитни карти.\r\nЛуиза ТРАНЧЕВА", "date": "2017.10.05", "title": "Велико Търново: Улеснение на административните плащания въведоха в Регионалното управление по образование"}
{"url": "http://www.focus-news.net/news/2017/10/05/2443383/plovdiv-40-novi-peyki-sa-montirani-v-rayon-severen.html", "text": "40 нови пейки са монтирани в район „Северен” в Пловдив. Това съобщи за Радио „Фокус“ – Пловдив районният кмет инж. Ральо Ралев. По думите му местата, на които са поставени пейките, са определени предимно по молби на граждани от района, както и по преценка на районната администрация. „Пейките са на места с оформени кътове за отдих, в близост до детски площадки, градинки и междублокови пространства. Радвам се, че успяхме да уважим всички молби на гражданите“, коментира инж. Ральо Ралев. Той уточни, че пейките са поставени в пространства до булевардите „Дунав“ и „България“, както и при улиците „Петър Шилев”, „Стефан Ботев”, „Милеви скали”, „Панагюрище”, „Стоян Заимов”, „Ален мак”, „Победа”, „Барикадите”, „Борба”, също по северния бряг на река Марица. „Апелирам гражданите да пазят общинското имущество и да сигнализират, ако станат свидетели на вандалски прояви спрямо него“, каза още кметът на район „Северен“ в Пловдив.\r\nТони МИХАЙЛОВ", "date": "2017.10.05", "title": "Пловдив: 40 нови пейки са монтирани в район „Северен”"}
{"url": "http://www.focus-news.net/news/2017/10/05/2443384/reuters-ispaniya-shte-ulesni-firmite-zhelaeshti-da-premestyat-sedalishteto-si-ot-kataloniya.html", "text": "Испанското правителство ще приеме в петък закон, който да позволи на фирмите да преместят по-лесно седалището си от автономния регион в друга част на страната, предава Reuters. Според източници на агенцията, това е с цел да се подкопаят финансите на автономния регион, заради разигралата се криза, започнала след референдума за независимост.  Цанко Цолов", "date": "2017.10.05", "title": "Reuters: Испания ще улесни фирмите, желаещи да преместят седалището си от Каталония"}
{"url": "http://www.focus-news.net/news/2017/10/05/2443385/bsp-signalizira-za-shema-podobna-na-kumgeyt-tozi-pat-v-gabrovo-obzor.html", "text": "След скандала заради шуробаджанашки назначения в Хасково, от БСП съобщиха, че в последните дни в централата на партията са постъпили над 70 сигнала от цялата страна за груби нарушения по места, шуробаджанащина, кадруване, разпределяне на общински средства и обществени поръчки. Партията разкри втори \"Кумгейт\", този път в Габрово. Депутатът от БСП Кристина Сидорова заяви, че в Габрово моделът „батко и братко“ е в сила от няколко години. По думите ѝ братът на вицепремиера Томислав Дончев - Момчил Дончев е назначен лично от кмета на Габрово за управител на общинско звено „Озеленяване“ без конкурс и ясни критерии, на които трябва да отговаря, като управлява бюджет от над 1 млн. лв. \r\nОсвен това братът на областния координатор на ГЕРБ в Габрово Цветомир Михов от година и половина не работи в габровската болница, но въпреки това е част от Съвета на директорите на лечебното заведение. Съученичка на съпругата на Михов пък е назначена за областен управител на Габрово, а нейният съпруг е директор на ОДМВР – Габрово. Свекърът на областната управителка е общински съветник от ГЕРБ.\r\nСред разкритият на депутата от БСП са още това, че кръстниците на кмета на Габрово Таня Христова са председатели на ОИК и РИК в Габрово, а съпругът ѝ е юрисконсулт на Здравната каса“. Сестрата на заместник-кмета на Община Габрово пък е началник отдел в звено „Проекти и икономическо развитие“. Стоян Мирчев от БСП разкри, че след като снощи е разкрил същата схема само че в Силистра, областният председател на БСП в Силистра, е бил заплашен директно от двама общински съветници от ГЕРБ.\r\nЗаместник-председателят на ПГ на „БСП за България“ Жельо Бойчев заяви, че откакто партията му е започнала кампанията срещу шуробаджанащината на ГЕРБ, членове и симпатизанти на БСП са подложени на натиск и заплахи. Той подчерта, че БСП ще се противопостави на опита на ГЕРБ да се срасне с българската държава и ще застанат зад всеки, който подава сигнали. На въпрос дали искат от Бойко Борисов оставката на Томислав Дончев, Жельо Бойчев заяви, че премиерът е поискал да бъдат изяснени подобни случаи в страната. По думите му големият въпрос е какво ще направи оттук нататък ГЕРБ и как ще се разграничи от този феодален стил и метод на управление. Депутатът заяви, че от БСП изнасят фактите и искат политическа реакция от ГЕРБ. „В дадения случай Томислав Дончев не ги е назначавал, но счита ли той, че е нормално роднините му да бъдат назначени там“, допълни Бойчев.\r\nРеакцията от страна на ГЕРБ не закъсня. Депутатът Николай Сираков заяви, че това, което БСП са изнесли за Габрово е „претопляне на стара манджа“. По думите му на предните местни избори са били извадени същите лъжи, за което засегнатите страни са завели и спечелили дела, което доказва, че това са били лъжи. Според него извадената от опозицията информацията показва, че Габрово е част от мащабен сценарий, по който се цели очернянето на ГЕРБ и дискредитацията на партията за предстоящите местни избори. Той предположи, че ще такива сценарии ще излязат за всички градове в България. По думите на Сираков схемата работи така: „Вземат се факти, които наистина са факти, кой с кого е съученик, кой на кого е кръстник и кум. Оттам нататък се пришиват лъжи“, допълни депутатът. \r\nПредседателят на ПГ на ГЕРБ Цветан Цветанов заяви, че със сценария за Габрово БСП отмества вниманието от актуалните теми в парламента като доклада за националната сигурност и доклада за изтребителите. По думите му ако Томислав Дончев беше назначил брат си начело на общинско предприятие, докато е бил кмет на Габрово, тогава от ГЕРБ са щели да се съгласят с твърденията на БСП и да вземат отношение по случая. Цветанов каза още, че е нормално хората в ГЕРБ, които вече 10 години работят заедно, да станат приятели и да се обърнат един към друг с молбата да си кумуват. Зам.-председателят на партията заяви, че е възложена проверка за всички структури на ГЕРБ, за да не се използва това като аргумент от опонентите им. „Ако има роднински назначения някъде, които са с някакво въздействие и е нарушен законът, те трябва да бъдат изчистени“, заяви той. \r\nЦветанов заяви, че БСП подготвят сценарий за разкол между него и Бойко Борисов. Той обаче беше категоричен, че всяко едно важно решение е съгласувано с лидера на партията. „Няма абсолютно никакво разминаване между позицията на ПГ и позицията на премиера“, заяви той. „ПГ има своя живот, има и Министерски съвет, който също има своя управленски живот. Има разделение на властите“, каза още Цветан Цветанов.", "date": "2017.10.05", "title": "БСП сигнализира за схема, подобна на „Кумгейт“, този път в Габрово (ОБЗОР)"}
{"url": "http://www.focus-news.net/news/2017/10/05/2443386/kyustendil-svetovniyat-den-na-intenzivnoto-hodene-shte-bade-otbelyazan-s-masova-obikolka-v-dupnitsa.html", "text": "Световният ден на интензивното ходене ще бъде отбелязан с масова обиколка в Дупница. Това съобщи за Радио „Фокус” – Кюстендил Христо Апостолов, експерт към Община Дупница. Проявата е насрочена за 7 октомври от 11.00 часа в Градската градина. „Тогава ще бъде оповестен и самият маршрут на обиколката, но началото и финалът на проявата са именно в Градската градина на Дупница”, каза Христо Апостолов. По думите му няма възрастово ограничение за участниците и всеки е добре дошъл да се включи. За всички участници в ходенето, са осигурени награди от организаторите.\r\nВенцеслав ИЛЧЕВ", "date": "2017.10.05", "title": "Кюстендил: Световният ден на интензивното ходене ще бъде отбелязан с масова обиколка в Дупница"}
{"url": "http://www.focus-news.net/news/2017/10/05/2443387/varna-prodalzhavat-deynostite-po-izgrazhdane-na-noviya-gradski-park-v-devnya.html", "text": "В Девня продължават дейностите по изграждане и естетизация на местността Разсадника, която трябва да се превърне в модерен градски парк, съобщиха от пресцентър на Община Девня. „Съвсем скоро ще бъде завършена входната арка, която ще бъде ефектно осветена, а на „челото“ ѝ ще бъде монтиран гербът на общината“, заяви кметът Свилен Шитов, който провери на място как вървят строително-монтажните дейности.\r\nПаралелно с това в бъдещия парк започна изграждането на постамента, на който ще бъдат издигнати бюст-паметниците на шестима възрожденски революционери: Васил Левски, Христо Ботев, Георги Бенковски, Георги Раковски, Панайот Волов, капитан Петко Войвода. Идеята на кмета е бъдещият възрожденски кът да бъде открит за Деня на народните будители – 1 ноември.\r\nГотов е подстъпът към парка за инвалиди, който се намира на тротоара до изграждащата се входна арка. Всички тези дейности се финансират с общински средства и по инициатива на кмета Свилен Шитов, който наскоро откри в местността сцена за културно-масови мероприятия с пейки за публиката.\r\nДо края на годината Община Девня ще кандидатства за финансиране по Оперативна програма „Развитие на селските райони“, за да може да превърне Разсадника в модерен градски парк за отдих и развлечения. По проект той ще разполага с велоалеи, детски атракциони, спортни площадки, зона за разхождане на кучета, ефектно нощно осветление и естетически издържани огради. Свилен Шитов се надява, че до края на лятото на 2018-а година девненци ще могат да си честитят новата придобивка.", "date": "2017.10.05", "title": "Варна: Продължават дейностите по изграждане на новия градски парк в Девня"}
{"url": "http://www.focus-news.net/news/2017/10/05/2443388/reuters-sauditska-arabiya-e-razbila-kletka-na-islyamska-darzhava-v-riad.html", "text": "Саудитска Арабия е разбила клетка на „Ислямска държава“ в Риад, пише Reuters, позовавайки се на изявление от новосъздаденото Президентство за националната сигурност.\r\nСаудитските сили за сигурност са елиминирали двама членове на тази клетка при антитерористична операция. Още петима са арестувани при акции на три различни локации. Симеон Миланов", "date": "2017.10.05", "title": "Reuters: Саудитска Арабия е разбила клетка на „Ислямска държава“ в Риад"}
{"url": "http://www.focus-news.net/news/2017/10/05/2443389/tass-direktorat-na-fsb-zayavi-che-ruskite-i-amerikanski-spetssluzhbi-ne-sa-prekratili-satrudnichestvoto-v-borbata-sreshtu-terorizma.html", "text": "Спецслужбите на САЩ и Русия не са прекратили контактите с цел противодействие на тероризма, заяви директорът на ФСБ Александър Бортников, цитиран от ТАСС. \r\n„Не сме прекратявали контактите си с нашите американски партньори , въпреки съществуващите проблеми. Има директни контакти между ръководителите на спецслужбите, преди всичко с ЦРУ. Това се касае не само за сирийската проблематика, а въобще за въпросите свързани с противодействието на тероризма“, каза директорът на ФСБ.\r\n„Има такова правило – да си помагаме взаимно в случай, че има информация за възможни заплахи. От този принцип се ръководим, както ние, така и американците“, добави той.\r\nИзказванията му бяха направени по време на международна среща на ръководителите на спецслужбите, на която присъстваха 117 делегации от 76 държави. Срещата се проведе в Краснодар. Симеон Миланов", "date": "2017.10.05", "title": "ТАСС: Директорът на ФСБ заяви, че руските и американски спецслужби не са прекратили сътрудничеството в борбата срещу тероризма"}
{"url": "http://www.focus-news.net/news/2017/10/05/2443390/reuters-kiparskiyat-prezident-e-saglasen-s-predlozhenieto-na-ispaniya-da-se-otlozhi-sreshtata-na-yuzhnite-strani-chlenki-na-es.html", "text": "Кипър заяви, че е отложил среща на лидерите на южните страни-членки в ЕС, след като кипърският президент е провел разговор с испанския премиер Мариано Рахой, предава Reuters.\r\nСрещата трябваше да се проведе на 9 октомври в Никозия. Кипърският президент Никос Анастасиадес заяви, че е говорил „надълго и широко“ с испанския премиер Мариано Рахой. Той добави, че се е съгласил с испанското предложение, срещата да бъде отложена.\r\n„Президентът Анастасиадес изрази абсолютната подкрепа и солидарност на Кипър с испанския премиер и неговото правителство относно усилията, които те полагат за обединена Испания и срещу сецесионистките опити на Каталония“, заявиха в изявление от кипърското президентство. Симеон Миланов", "date": "2017.10.05", "title": "Reuters: Кипърският президент е съгласен с предложението на Испания, да се отложи срещата на южните страни-членки на ЕС"}
{"url": "http://www.focus-news.net/news/2017/10/05/2443391/afp-misiyata-na-oon-v-kolumbiya-shte-sledi-za-prilaganeto-na-primirieto-mezhdu-pravitelstvoto-i-komunisticheskite-gerili.html", "text": "Съвета за сигурност натовари мисията на ООН в Колумия със задачата, да следи за прилагането на примирието между правителството и комунистическите герили от „Националноосвободителната армия“, предава AFP.\r\nПримирието, което бе подписано миналия месец, влезе в сила в неделя. Съветът за сигурност на ООН прие единодушно британското предложение, да се изиска от колумбийското правителство разрешение за мониторинг от страна на представители на международната организация, заедно с представители на  „Националноосвободителната армия“ и Католическата църква.\r\n„Знаем, че това е само началото. Нека да направим всичко, което можем, за да подкрепим правителството в Колумбия и Националноосвободителната армия в усилията им“, заяви британският посланик в ООН Матю Райкрофт. Симеон Миланов", "date": "2017.10.05", "title": "AFP: Мисията на ООН в Колумбия ще следи за прилагането на примирието между правителството и комунистическите герили"}
{"url": "http://www.focus-news.net/news/2017/10/05/2443392/politicoeu-nachalnikat-na-germanskoto-vanshno-razuznavane-zayavi-che-evropa-nyama-nuzhda-ot-obshta-razuznavatelna-sluzhba.html", "text": "Германски представители на сектора за сигурност отхвърлиха идеята за създаване на европейска разузнавателна агенция, която бе предложена от някои европейски политици, включително и Еманюел Макрон, предава Politico.eu.\r\n„Не се нуждаем от европейска разузнавателна агенция или друга европейска разузнавателна институция“, заяви началникът на германското външно разузнаване Бруно Кал.\r\n„Разузнаването се организира по-добре на национално ниво“, заяви той пред разузнавателната комисия на Бундестага.\r\nТой добави, че вече има Център за разузнаване към Европейския съюз.\r\nНачалникът на германското вътрешно разузнаване Ханс-Георг Маасен също подчерта, че е против общоевропейска разузнавателна агенция.\r\n„Също съм против създаването на подобна институция. Ако го направим, ще създадем бюрократични двойни структури, както на европейско, така и на национално ниво. Тази двойственост ще намали значително ефективността ни“, каза той. Симеон Миланов", "date": "2017.10.05", "title": "Politico.eu: Началникът на германското външно разузнаване заяви, че Европа няма нужда от обща разузнавателна служба"}
{"url": "http://www.focus-news.net/news/2017/10/05/2443393/reuters-sauditska-arabiya-zayavi-che-e-podpisala-memorandum-za-zakupuvaneto-na-pvo-sistemi-ts-400-ot-rusiya.html", "text": "Руският президент Владимир Путин бе домакин на саудитския крал Салман, предава Reuters. Срещата им бе важна, тъй като може да се окаже ключова за цените на петрола, както и бъдещето на конфликта в Сирия, твърдят експерти.\r\nКрал Салман е първият саудитски монарх, който посещава Русия. Саудитският владетел и делегацията му се съгласиха на няколко съвместни инвестиционни споразумения на стойност няколко милиарда долара с Русия.\r\nОт саудитска страна заявиха, че са подписали меморандум за закупуването на ПВО системи Ц-400 от Русия. Това е рязък завой в политиката на кралството, което по традиция купува оръжие основно от САЩ и Великобритания.\r\nВ края на срещата им, Владимир Путин прие поканата на крал Салман да посети Саудитска Арабия. Симеон Миланов", "date": "2017.10.05", "title": "Reuters: Саудитска Арабия заяви, че е подписала меморандум за закупуването на ПВО системи Ц-400 от Русия"}
