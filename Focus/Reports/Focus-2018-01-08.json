{"url": "http://www.focus-news.net/news/2018/01/08/2474942/sport-stanimir-stoilov-prepodpisa-s-astana-tsska-zapochna-podgotovka-s-trima-novi-futbolisti-a-barselona-privleche-ofitsialno-felipe-koutinyo.html", "text": "Българският треньор Станимир Стоилов подписа нов договор с казахстанския шампион Астана и остава начело на клуба. През декември Стоилов заяви, че смята да напусне позицията си след като успя да доведе тима до четири поредни шампионски титли, но от ръководството на Астана разкриха в понеделник, че българинът е променил решението си. Под ръководството на бившия наставник на българския национален отбор, Астана стана първият казахстански отбор, който достигна до кръга на директните елиминации в Лига Европа, като следващият месец ще играе ще срещу Спортинг Лисабон.ЦСКА започна подготовката си за пролетния полусезон на българското първенство с тренировка на клубната база в Панчарево, в която взеха участие трима нови футболисти. Това са холандецът Роланд Алберг, атакуващ полузащитник, дошъл от Филаделфия Юниън, колумбиецът Жан Карлос Бланко, нападател, пристигнал от Ла Екуидад и кариоката Джеферсън от бразилския гранд Интернасионал (Порто Алегре), който трябва да замести Антон Недялков на левия фланг на защитата на отбора. Утре тримата трябва да преминат медицински тестове и след това ще бъдат представени официално. В понеделник се разбра също, че ръководството на ЦСКА е освободило нападателят Кевин Кубемба.Футболистът на британския Ливърпул Филипе Коутиньо подписа официално договора за трансфера му в Барселона. Каталунският клуб плати за бразилския национал сумата от 146 милиона паунда, но неговият дебют за клуба ще бъде забавен, тъй като към момента Коутиньо се възстановява от контузия в бедрото.", "date": "2018.01.08", "title": "Спорт: Станимир Стоилов преподписа с Астана, ЦСКА започна подготовка с трима нови футболисти, а Барселона привлече официално Фелипе Коутиньо"}
{"url": "http://www.focus-news.net/news/2018/01/08/2474908/varna-novite-15-avtobusa-za-gradskiya-transport-se-ochakva-da-pristignat-do-mart.html", "text": "Новите 15 автобуса за градския транспорт във Варна се очаква да пристигнат до месец март. Това каза в интервю за Радио „Фокус“ – Варна инж. Злати Златев, изпълнителен директор на „Градски транспорт”. Той отбеляза, че договорът за новите автобуси е сключен миналата година. „Извършено е авансово плащане и до 40 дни след авансовото плащане поляците, с които сме сключили договора, трябва да покажат прототип на новите автобуси. Веднага след одобрение започва и производството им“, каза инж. Злати Златев. Обществената поръчка за новите автобуси се финансира по Оперативна програма „Региони в растеж“ и е част от втората фаза на проекта за интегриран градски транспорт на Варна.\r\nИнж. Злати Златев отбеляза, че автобусите и тролейбусите във Варна са в готовност за работа при зимни условия. „Основният проблем винаги е бил с по- старите автобуси, тъй като те имат печки, които подгряват антифриза при първоначално запалване, който от своя страна отоплява парната система на автобуса. До по-миналата година имахме липса на 16 електронни устройства, които поддържат тази температура, но ги закупихме и през 2017-та година всички са изправни. Отоплението в автобусите е решено на сто процента, имаме и достатъчно антифриз на склад“, каза инж. Златев. Той припомни, че наскоро е ремонтирана сервизната база. Ремонт е извършен и в други помещения.\r\nМарияна ВАЛЕНТИНОВА", "date": "2018.01.08", "title": "Варна: Новите 15 автобуса за градския транспорт се очаква да пристигнат до март"}
{"url": "http://www.focus-news.net/news/2018/01/08/2474909/sliven-darzhavata-prehvarli-imoti-na-obshtina-tvarditsa-za-ukrepvane-na-svlachishte.html", "text": "Кметът на община Твърдица Атанас Атанасов сключи договор с областния управител на Сливен Чавдар Божурски за безвъзмездно прехвърляне на собствеността върху два имота, частна държавна собственост. Те са с площ от 1600 и 500 кв.м. и се намират от двете страни на път  ІV-53034 при км.9+500 до с. Бяла паланка. Това съобщиха от Областна администрация - Сливен. Целта на прехвърлянето е Община Твърдица да изгради инженерно съоръжение по проект за укрепване на свлачище, което попада в обхвата на имотите.\r\nСвлачището до с. Бяла паланка е образувано преди 15 години и е вписано в регистъра на Министерството на регионалното развитие и благоустройството на 10 май 2005 година. Било е изследвано на два пъти от „Геозащита“ – Варна. През пролетта на 2015 г. се е активирало в резултат на проливни дъждове. През март 2016 г. е пропаднала  част от пътя между с.Бяла паланка и с.Градско. Това е довело до стесняването му в района на пропадането. Движението не е спирано, пътят е използваем. Необходимо е да бъде извършено укрепване на компрометирания участък с дължина около 80 метра, за да се предотвратят бъдещи рискове.", "date": "2018.01.08", "title": "Сливен: Държавата прехвърли имоти на община Твърдица за укрепване на свлачище"}
{"url": "http://www.focus-news.net/news/2018/01/08/2474910/varna-72-godishen-peshehodets-e-zaginal-pri-paten-intsident-na-patya-varna-burgas.html", "text": "72-годишен пешеходец е загинал при пътен инцидент на пътя Варна-Бургас. Това съобщиха от ОДМВР-Варна, предаде кореспондентът на Радио \"Фокус\" - Варна. Около 17.40 днес на главен път Варна-Бургас в посока Бяла, на около 300 м след разклона за с. Дюлино, 59-годишен водач на миркобус е блъснал пешеходец, който се е движел в обхвата на пътя. Блъснатият 72-годишен мъж от с. Кичево е загинал на място. Изясняват се причините довели до инцидента. Взетата алкохолна проба на водача на микробуса е била отрицателна. На място се извършват процесуално-следствени действия. Предстои образуването на досъдебно производство по случая. \r\nМарияна ВАЛЕНТИНОВА", "date": "2018.01.08", "title": "Варна: 72-годишен пешеходец е загинал при пътен инцидент на пътя Варна-Бургас"}
{"url": "http://www.focus-news.net/news/2018/01/08/2474911/press-24-makedoniya-s-osem-kurshuma-ubiha-nay-golemiya-biznesmen-v-balgariya.html", "text": "В София днес (понеделник – бел. прев.) бе убит български бизнесмен, 49-годишният Петър Христов, съобщава македонската медия Press 24. \r\nХристов е убит в квартала Манастриски ливади някъде след 10:00 часа, съгласно данни от българското вътрешно министерство. Според неофициална информация, убиецът е изстрелял осем куршума от пистолет с малък калибър, като само един от изстрелите е уцелил жертвата. Впоследствие органите на реда са блокирали мястото докато разследват инцидента. Нападателят се издирва. : Цанко Цолов", "date": "2018.01.08", "title": "“Press 24” (Македония): С осем куршума убиха най-големия бизнесмен в България"}
{"url": "http://www.focus-news.net/news/2018/01/08/2474912/dvama-mazhe-sa-zadarzhani-pri-operatsiya-sreshtu-trafika-na-hora-s-tsel-prosiya.html", "text": "Двама мъже са задържани при операция срещу трафика на хора с цел просия. Това съобщиха от пресцентъра на МВР. Паралелни полицейски действия са предприети на 5 декември 2017 г. от български и шведски полицейски служители в рамките на мащабната операция за противодействие на  трафика на хора с цел просия. Планираните предварително полицейски действия са проведени с подкрепата на Европол. Мащабната операция  е осъществена едновременно на територията на административните райони Кроноберг и Калмар, Швеция и в България. В Швеция са били задържани 10 лица, а в България - двама, за един е издадена Европейска заповед за арест. Шведските власти са изразили благодарност за осъщественото сътрудничество с България по повод успешно проведените действия.", "date": "2018.01.08", "title": "Двама мъже са задържани при операция срещу трафика на хора с цел просия"}
{"url": "http://www.focus-news.net/news/2018/01/08/2474913/silistra-kmetitsata-na-s-shumentsi-shte-nosi-narodna-nosiya-vseki-ponedelnik-v-ramkite-na-balgarskoto-evropredsedatelstvo.html", "text": "Кметицата на с. Шуменци ще носи народна носия всеки понеделник в рамките на Българското европредседателство. „За мен не е необичайно да съм с носия, използвам всеки празничен момент, за да облека традиционно фолклорно облекло, например храмовите празници в селата Шуменци и Варненци, на Бабинден, а сега всеки понеделник ще ходя на работа с носия, като посвещавам това на Българското европредседателство“, каза за Радио „Фокус“- Шумен Калинка Михайлова, кмет на тутраканското село. Тя посочи, че с това не търси показност, а начин да представи българското по най-добрия начин – чрез красотата и богатството на фолклора. „В рамките на Българското председателство нека покажем и на Европа, и на света, най-доброто от културното си богатство, да покажем красотата, стойността и позитивизма на българските фолклорни традиции, и нека не се стори пресилено на хората, но обличането на народна носия носи особено чувство, особено вълнение, носи българщината, зарежда с позитивизъм“, каза Калинка Михайлова. Тя посочи, че притежава немалка колекция от автентично народно облекло. Част от носиите са преселски и са предавани от поколение на поколение в семейството и, други са събирани, получила е няколко комплекта и като подарък. „Всичко започна, когато преди време на сметището в село Ряхово открихме захвърлени носии, а това е недопустимо“, каза Калинка Михайлова. Тя добави, че днес сред дрехите, които пази в ракли, има традиционни премени от различни региони - тракийски, капански, хърцойски, северняшки, но голямата ѝ любов остават преселските носии.\r\nИвелина ИВАНОВА", "date": "2018.01.08", "title": "Силистра: Кметицата на с. Шуменци ще носи народна носия всеки понеделник в рамките на Българското европредседателство"}
{"url": "http://www.focus-news.net/news/2018/01/08/2474914/the-jerusalem-post-sled-zabavyane-beliyat-dom-obyavi-ofitsialnata-data-za-vizitata-na-mayk-pens-v-blizkiya-iztok.html", "text": "Американският вицепрезидент Майк Пенс ще посети Египет, Йордания и Израел в периода от 20 до 23 януари, след като първоначалната дата за визитата му бе отложена, пише The Jerusalem Post. Пенс, който е виден поддръжник на решението на американския президент да обяви Ерусалим за израелска столица, ще посети Египет на 20 януари, Йордания на 21 и Израел в периода 22-23 януари. Очаква се също така вицепрезидентът да посети Западната стена на Ерусалим (известна още като Стена на Плача – бел. прев.) и държи реч пред израелския парламент.  \r\n„По настояване на президента Доналд Тръмп, вицепрезидентът ще посети Близкия изток за да потвърди нашия ангажимент да работим със съюзниците на САЩ в района с цел да се победи екстремизма, който заплашва бъдещите поколения“, това заяви говорителката на Пенс Алиса Фара, като добави още, че вицепрезидентът ще обсъди с президента на Египет Абдел Фатах ас Сиси, кралят на Йордания Абдула втори и премиера на Израел Бенямин Нетаняху „начини за общи действия в борбата срещу тероризма“ и „подобряването на националната сигурност“. \r\nПътуването на Пенс бе насрочено за средата на декември, но вицепрезидентът го отложи за да присъства на гласуването на новата данъчна реформа в САЩ, която е определяна като една от най-големите победи на Тръмп към момента.  : Цанко Цолов", "date": "2018.01.08", "title": "The Jerusalem Post: След забавяне, Белият дом обяви официалната дата за визитата на Майк Пенс в Близкия изток"}
{"url": "http://www.focus-news.net/news/2018/01/08/2474915/pazardzhik-istoricheskiyat-muzey-v-grada-predstavya-izlozhbata-za-svobodata-na-otechestvoto.html", "text": "В залата за временни изложби на Регионален исторически музей – Пазарджик на 10 януари от 17.00 часа ще бъде открита изложбата „За свободата на Отечеството”, която поставя началото на музейните изяви, посветени на 140-ата годишнина от Освобождението на Пазарджик от османска власт. Това съобщи за Радио „Фокус“ – Пазарджик директорът на музея Борис Хаджийски. Изложбата предлага на посетителя нетрадиционен поглед към едно от най-значимите събития в националната ни история – възстановяването на самостоятелната Българска държава в хода на войната между Русия и Османската империя през 1877-1878 г. „За първи път в изложбената зала на РИМ-Пазарджик се представят копията на две български светини – бойните знамена на Българското опълчение – легендарното Самарско знаме и знамето на Четвърта опълченска дружина, известно като Горнооряховското знаме. Българските светини са предоставени от Национален военноисторически музей и ще бъдат експонирани в изложбата само в периода от 10 до 24 януари 2018 година“, уточни Хаджийски. Той допълни, че акцент в изложбата са оригинални фотографии, лични документи, въоръжение, възпоменателни отличия на участниците в Българското опълчение от Пазарджишкия регион, сражавали се за освобождението на България, оригинални документи на първите строители на освободения град. „От богатите фондове на музея са изложени рядко срещани цветни литографии и печатни репродукции, издадени в Москва по време на войната, които илюстрират момент от пребиваването на император Александър ІІ отвъд река Дунав, документират образите на владетелите на европейските държави по време на войната, на генералите Гурко и Скобелев, представят върхови моменти от военните действия – защитата на връх Шипка, боевете при Стара Загора и Плевен, предаването на Осман паша при Плевен, сражението при Одрин. В оригинал са експонирани първите документи – ръкописи на освободения Пазарджик – протоколи от първите избори за градска управа (21–22 януари 1878 г.), молба от жителите на Пазарджик, отправена до княз Николай Николаевич, да им бъде изпратен управител на града (14 януари 1878 г.), празничното слово на първия кмет на Пазарджик – Иван Чунчев, по повод подписването на Санстефанския мирен договор и други. Атмосферата на първите свободни дни в Пазарджик, съхранена в паметта на пазарджичани, е представена с ръкописи на учителя Михаил Кръстев и на Димитър Горчев. Историческият разказ в изложбата се допълва и от специално изработени 12 цветни тематични табла“, каза също Хаджийски.  Изложбата „За свободата на Отечеството” ще бъде отворена за посещение от 10 януари до 20 февруари 2018 г. с работното време на музея.\r\nВаня НИКОЛОВА", "date": "2018.01.08", "title": "Пазарджик: Историческият музей в града представя изложбата „За свободата на Отечеството”"}
{"url": "http://www.focus-news.net/news/2018/01/08/2474916/predstoyashti-mezhdunarodni-sabitiya-za-9-yanuari-agentsiya-fokus.html", "text": "Представители на Северна и Южна Корея ще проведат първата среща на високо равнище от две години насам. Първо заседание на британското правителство след промените, извършени от премиера Тереза Мей. Министър-председателят на Полша Матеуш Моравецки ще обяви промени в кабинета на страната преди да отпътува за Брюксел за среща с председателя на Европейската комисия Жан-Клод Юнкер.  Продължават преговорите за формиране на коалиция в Германия.  Втори ден от визитата на френския президент Еманюел Макрон в Китай.", "date": "2018.01.08", "title": "Предстоящи международни събития за 9 януари (Агенция „Фокус“)"}
{"url": "http://www.focus-news.net/news/2018/01/08/2474917/ombudsmanat-maya-manolova-izvoyuva-pensii-za-169-minyori-obzor.html", "text": "Омбудсманът Мая Манолова извоюва пенсии за 169 миньори, които не могат да се пенсионират след вдигане на възрастта за пенсиониране, тъй като са работили във вече закрити рудници. По инициатива на омбудсмана Мая Манолова днес в Министерски съвет се проведе среща на 20 миньори от Бобов дол с министър-председателя Бойко Борисов, финансовия министър Владислав Горанов, социалния министър Бисер Петков и управителя на НОИ Ивайло Иванов по повод проблема, който подземните работници имат с ранното си пенсиониране. До миналата година това бе възможно, при положение, че са налице три предпоставки – да се закрие (ликвидира) рудникът или да се намали обемът на работа; миньорът да има 90 точки и поне 10 години подземен стаж, като в досегашния текст се е предполагало, че той ще се пенсионира в момента, в който навърши 45 години и 6 месеца. Това обясни на брифинг след срещата омбудсманът Мая Манолова. По думите ѝ с промяната, която се е направила внезапно в парламента в края на миналата година обаче тази социална привилегия им е била отнета абсолютно несправедливо. Манолова поясни, че това са били заварени случаи, които не са уредени в закона, но благодарение на премиера Бойко Борисов и на финансовия министър Владислав Горанов се е дало възможност да се търси решение в подзаконови методически указания за прилагането на закона. Според нея така поне проблемът на тези 169 подземни работници, които са заварено положение от миналата година, ще бъде решен.\r\nМая Манолова подчерта, че ще инициира законодателни промени за ранното пенсиониране на миньорите, които ще бъдат съкратени през тази и през следващите години, така че да се върне старото положение и те да имат право на социалната привилегия. По-късно през деня от пресофиса на омбудсмана уточниха, че законопроектът е бил внесен в Народното събрание.\r\nОт своя страна миньорите благодариха специално на министър-председателя Бойко Борисов, на правителството и на омбудсмана за решаването на техния проблем. Те напомниха още, че благодарение на това правителство се вдигат и размерите на пенсиите. \r\nМинистърът на финансите Владислав Горанов посочи, че разбирането на правителството е, че миньорите трябва да запазят правата си такива, каквито са. \r\nФинансовият министър уточни, че с Мая Манолова ще продължат да анализират дали преструктурирането на рудодобива трябва да се решава като тема през социалното осигуряване, но това е дебат за близките седмици. „Става въпрос за 169 души, но всеки български гражданин, който има осигурителни права, е важен. Виждате, че понякога с 20 души се защитават далеч по-маловажни каузи. В случая тези 169 български граждани са достатъчно голяма група хора, за да стигнат до вниманието на правителството и на премиера, разбира се със звучното участие на омбудсмана на Р България“, коментира още Владислав Горанов. \r\nЛюба АЛЕКСИЕВА", "date": "2018.01.08", "title": "Омбудсманът Мая Манолова извоюва пенсии за 169 миньори (ОБЗОР)"}
{"url": "http://www.focus-news.net/news/2018/01/08/2474918/plovdiv-zapochna-razdavaneto-na-bezplatnite-vinetni-stikeri-za-invalidi.html", "text": "Започна раздаването на безплатните винетни стикери за инвалиди в Пловдив. Това съобщи за Радио „Фокус”- Пловдив директорът на Дирекция „Социално подпомагане” Надя Танева. По думите ѝ до настоящия момент в дирекцията са приети 7700 заявления. Миналата година през целия месец януари са били подадени общо 12 000 заявления. Очаква се и тази година бройката да бъде около тази. „Няма промяна в правилата за отпускане на винетни стикери, срокът е целогодишен. По-различното е, че винетката ще важи от датата на закупуването ѝ”, каза Танева. В момента в дирекцията има много струпвания по гишетата. Затова се приканват хората да са търпеливи и ако имат време да отидат да си вземат винетката в края на месеца.\r\nЦветана ТОНЧЕВА", "date": "2018.01.08", "title": "Пловдив: Започна раздаването на безплатните винетни стикери за инвалиди"}
{"url": "http://www.focus-news.net/news/2018/01/08/2474919/prof-nikolay-radulov-ekspert-po-natsionalna-sigurnost-ubiystvoto-na-biznesmena-petar-hristov-e-porednoto-za-prerazpredelenie-na-biznes-teritorii.html", "text": "Убийството на бизнесмена Петър Христов е поредното за преразпределение на бизнес територии, докато това на моделиера Александър Антов, извършено на 9 януари 2016 година, бе знаково за процеса, как ще се преразпределя вече натрупаният легализиран, съществуващ и уважаван капитал преди спирането на еврофондовете през 2020 година. Това коментира в интервю за Радио „Фокус“ проф. Николай Радулов, водещ експерт по национална сигурност по повод нарасналата интензивност на престъпления, с които изпратихме 2017 и посрещнахме новата 2018 година. Експертът по национална сигурност допълни, че дори във всяко от тези криминални проявления стрелящите да не са целили държавата – те я улучват, защото тя бива дискредитирана от случващото се.\r\n„Сега с намаляване на евросредствата, защото те не са безкрайни, ще има преразпределение на съществуващите пари. Средствата, с които ще могат да оперират такъв тип хора, ще бъдат доста ограничени в рамките на държавния бюджет и битката за всяка поръчка ще бъде много люта. Така че, познавайки нашата действителност и виждайки как МВР се разглобява на съставните си части, според мен най-лошото още не е дошло. „Първият изстрел“ по този капитал беше по моделиера Антов – КРИБ тогава даде ултиматум на правителството да разкрие убиеца, съответните служби декларираха, че са по следите му, но нищо не се случи – нито КРИБ продължи с протестите си, нито убиецът беше намерен. И едно друго съмнение, което съществува в хората – сегашният закон за борба с корупцията изглежда като инструмент за преразпределяне на средствата“, коментира проф. Николай Радулов. Той подчерта, че големият проблем на криминалните и специалните служби у нас е липсата на агентура. Експертът по национална сигурност опроверга данните, че през последните години агентурата се е удвоила и дори утроила, като уточни, че всъщност се е разпределила върху два пъти по-малко хора. Проф. Радулов изтъкна набиращата сила опасност обществото да се радикализира в резултат от безсилието на МВР да събере доказателства в такива криминални случаи.", "date": "2018.01.08", "title": "Проф. Николай Радулов, експерт по национална сигурност: Убийството на бизнесмена Петър Христов е поредното за преразпределение на бизнес територии"}
{"url": "http://www.focus-news.net/news/2018/01/08/2474920/sport-barselona-ima-interes-kam-antoan-grizman.html", "text": "Барселона има интерес към нападателя на Атлетико Мадрид Антоан Гризман, съобщава SkySports. Каталунският тим може да се опита да подпише договор с германския футболист по време на летния трансферен прозорец тази година. Към момента от Барселона или Атлетико (Мадрид) не са коментирали тази информация.", "date": "2018.01.08", "title": "Спорт: Барселона има интерес към Антоан Гризман"}
{"url": "http://www.focus-news.net/news/2018/01/08/2474921/dimitar-margaritov-kzp-predstoyat-oshte-promeni-v-sferata-na-digitalniya-pazar-v-polza-na-potrebitelite.html", "text": "2018 г. ще е годината на възприемането на нови правила в полза на европейския потребител, които ще бъдат във фокуса и на разискваните въпроси по време на Българското председателство на Съвета на Европейския съюз. Това заяви председателят на Комисията за защита на потребителите (КЗП) Димитър Маргаритов в „Бизнес темите” по ТВ „Европа”, съобщиха от пресцентъра на КЗП. \r\nМаргаритов припомни, че през миналата година бе прието и предстои да бъде въведено свободното ползване на абонаментни планове за различно цифрово съдържание по време на пътуване в Европейския съюз при същите условия, както в националната страна. „Различни платформи за предоставяне на кино, спортни предавания, образователни програми и т.н. ще могат свободно да бъдат използвани вече на базата на националните абонаменти без допълнителни такси в рамките на всички държави в ЕС”, поясни Маргаритов. „Това е много адекватна реакция на европейските институции на наблюдаваното години наред т.нар. интелектуално пиратство. Вече стана ясно, че не е необходимо да има толкова категорични забрани и някакви високи възнаграждения и такси за използването на определено цифрово съдържание. Предвид начина, по който вече се комуникира, по-добре е човек да си плати абонамента, който да не е чак толкова висок и да може да има достъп навсякъде, вместо тук да го ползва, а там да пиратства”, коментира той.  \r\nТези промени идват след отпадането на таксите за роуминг в средата на миналата година. Според председателя на КЗП това е безспорно голямо достижение в полза на потребителите, което е отнело повече от десет години на европейските институции. Но през този период са намалели с около 90% разходите, които в момента европейският потребител прави при пътуване, когато разговаря и използва мобилни данни през телекомуникационните си устройства. \r\nМаргаритов цитира данни от проучване на Евробарометър, според което над 70% от европейските потребители са информирани за новите регламенти, което е довело до значително повишаване на потреблението. Около два пъти са се увеличили потребителите, които ползват мобилни данни в роуминг в рамките на ЕС, както и тези, които до този момент не са го правили, но са започнали. \r\nПредседателят на КЗП изрази убеждението си, че ще бъдат положени всички усилия страните от Западните Балкани да се присъединят към свободната от роуминг зона, като подчерта, че част от тези процеси вече са в ход. „След като е възможно в Европейския съюз, не би трябвало да има никаква пречка да се случи и в други държави, които са в Европа – нито технологични, нито от друго естество”, каза той. \r\n„Отпадането на геоблокирането е друга голяма потребителска тема, която ще бъде във фокуса и на разискваните въпроси по време на Българското председателство на ЕС, която е и тема на нашия еврокомисар”, каза още Маргаритов. „Отваря една голяма възможност в онлайн търговията и то основно в полза на потребителите. Това означава, че ще можете да пазарувате много по-свободно от сайтове на територията на различни държави от ЕС, без да може да ви бъде отказвано това или да бъдете пренасочвани към други подобни сайтове, в които финансовите условия за извършване на сделки са по-неизгодни”, обясни той. Предвижда се паралелно с това да бъдат променени и правилата, които важат за определянето на цените на пощенските и куриерските услуги. „Тези въпроси са пряко свързани, защото това има смисъл, когато има и еднакви правила при осъществяването на доставките, които са може би най-важният съпътстващ елемент”, добави председателят. \r\nЗатягането на контрола вече е факт. Има приет нов регламент, който ще се прилага успоредно с новите регламенти от май тази година по отношение засилената защита на личните данни на потребителите. По отношение на контрола се предвижда националните правоприлагащи органи да имат засилени правомощия, включително да блокират съдържание на определени онлайн магазини, които са хванати в нарушение и санкционирани, но не се променили своето противозаконно поведение.      \r\nВ рамките на Българското председателство на ЕС в края на април КЗП ще организира събитие, на което ще бъдат поканени всички аналогични институции от държавите от ЕС и от съседните страни, като основният акцент е поставен върху единния цифров пазар.", "date": "2018.01.08", "title": "Димитър Маргаритов, КЗП: Предстоят още промени в сферата на дигиталния пазар в полза на потребителите"}
{"url": "http://www.focus-news.net/news/2018/01/08/2474922/reuters-albaniya-uvolni-nachalnika-na-politsiyata.html", "text": "Албания уволни началника на националната полиция Хаки Чако в понеделник като отговор на международния натиск да се предприемат мерки против разпространението на канабис в страната, съобщава Reuters. \r\nЕвропейският съюз намекна за възможността да бъдат започнати преговори за членство на Албания, така че е необходимо Тирана да се съсредоточи в борбата срещу корупцията и организираната престъпност, което включва и разпространеното отглеждане на канабис. \r\nАгенцията съобщава още, че Тирана не е посочила официалните причини за уволнението, като към момента се търси заместник. : Цанко Цолов", "date": "2018.01.08", "title": "Reuters: Албания уволни началника на полицията"}
{"url": "http://www.focus-news.net/news/2018/01/08/2474585/pregled-na-osnovnite-temi-svetovniya-pechat-agentsiya-fokus.html", "text": "Директорът на ЦРУ Майк Помпео отхвърли присъствието на „дълбока държава“ в собствената му агенция, защитавайки агентите си като „патриоти от най-чиста и висша класа“, пише  The Hill.\r\nПо време на телевизионно интервю Помпео отрече слуховете, че  част от служителите на ЦРУ искат тайно да подкопаят правителството на президента на САЩ Доналд Тръмп. „Това са професионалисти, които жертват много, за да служат на Америка. Те са патриоти от най-чиста и висша класа“, заяви той. \r\nПо-рано тази седмица Тръмп заяви, че има „дълбока държава“ в министерството на правосъдието, работещо срещу него и правителството му, едновременно с това защитавайки политическия му опонент Хилари Клинтън. \r\n***\r\nДиректорът на Централното разузнавателно бюро (ЦРУ)  Майк Помпео защити президента на САЩ на фона на съмненията за умствената му годност, предизвикани от спорната книга на Майкъл Улф „Огън и ярост: В Белия дом на Доналд Тръмп“, пише изданието Washington Examiner.\r\nВ книгата, чието официално представяне се състоя по-рано тази седмица, авторът Улф твърди, че „100 процента“ от хората, близки до Тръмп, смятат, че той е „неспособен“ да върши работата си като държавен глава на вероятно най-могъщата държава в света. \r\nДоклад по-рано през седмицата разкри, че членове на Демократическата партия са провели среща с психиатър, за да разпитат за психическото здраве на 45-тия президент на САЩ. \r\n„Тези изявления са абсурдни\", категоричен бе Помпео. „Само чиста фантазия... Президентът е ангажиран, той разбира сложността, той задава много сериозни въпроси на нашия екип в ЦРУ, за да можем да предоставим всякаква информация, от която се нуждае, за да вземе добре информирано политически решения\", увери директорът на разузнаването. \r\nСъгласно думите му, единствените хора, които поставят под съмнение способността на Тръмп да ръководи страната, са онези, които все още не са приели, че той е лидерът в Белия дом.\r\n„Напълно годен е. Това е просто един смешен въпрос, който идва от хора,, които все още не са приели факта, че Тръмп е президент на САЩ. Съжалявам за тях“, коментира Помпео пред местни медии. \r\n***\r\nПрез 2017 г. от територията на Ивицата Газа към Израел са изстреляни общо 35 снаряда – два пъти повече, отколкото са били регистрирани през предходните две години, отбелязва вестник The Jerusalem Post.\r\nСпоред статистиката, публикувана в неделя от Израелските сили за отбрана, през изминалата година се наблюдава най-сериозният връх в насилието между Израел и терористичните групировки в Ивицата Газа, като „Хамас“ и „Палестинския ислямски джихад“ (ПИД) след края на операция „Защитен ръб\" през 2014 г.\r\nПо-голямата част от снарядите са изстреляни след края на октомври, след като израелската армия откри и унищожи трансграничен тунел, и след като държавният глава на САЩ Доналд Тръмп призна Ерусалим за столица на държавата. \r\nПо-голямата част от снарядите са паднали на необитаема територия, около 10 са поразили жилищни райони или са прихваните от системата за противоракетна отбрана на Израел, поясняват от редакцията. \r\n***\r\n Рекордът за най-висока температура в Сидни не бе счупен, но все пак в неделя, 7 януари, термометрите отчетоха внушителните 47,3 градуса по Целзий, отбелязва вестник The Sidney Morning Herald.\r\nЗаради горещата вълна, която обхвана австралийския град и прилежащите му райони, властите издадоха пълна забрана за паленето на огън. Отменен бе и международен тенис турнир. \r\nВисоките температури обаче изглежда повлияха на работоспособността на служителите в Националната метеорологичната служба, откъдето погрешно съобщиха, че е надминат рекордът за най-горещ ден в Сидни от 1939 г., когато в града са отчетени 47,8 градуса по Целзий. И все пак според данни от Обсерваторията „Хил“, неделният ден в Сидни е бил най-горещият за последните пет години. \r\n***\r\nВ неделя, 7 януари, в Турция почетоха паметта на отоманските войници, загинали в битката за Саръкамъш от Първата световна война, съобщава вестник Hurriyet.\r\nХиляди граждани на Турция се включиха в марш в източната провинция Карс, откъдето през 1914 г. стартира злополучната операция срещу руската армия. По този начин бе отбелязана 103-та годишнината от операцията, в която близо 90 хил. отомански войници измръзват до смърт в планините.\r\nСъбитието премина под мотото „Турция марширува редом с мъчениците“. Участниците в него извървява 4,5-километрова пътека до паметника, издигнат в памет на жертвите на операцията. Министърът на младежта и спорта Ашкин Бак и министърът на транспорта, морските въпроси и комуникации Ахмет Арслан бяха сред официалните лица, които взеха участие в похода.\r\n***", "date": "2018.01.08", "title": "Преглед на основните теми световния  печат (Агенция \"Фокус\")"}
{"url": "http://www.focus-news.net/news/2018/01/08/2474586/predstoyashti-sabitiya-v-stranata-za-8-yanuari-agentsiya-fokus.html", "text": "***\r\nПредседателят на Народното събрание Цвета Караянчева ще участва в честванията по повод 140-ата годишнина от Освобождението на Казанлък. В 17.00 часа Караянчева ще присъства на тържествената заря-проверка и ще произнесе слово. Преди това председателят на парламента ще приеме строя и ще поздрави почетния караул от представителни части на 61-ва Стрямска механизирана бригада. \r\n***\r\nОт 09.30 часа ІІ състав на Специализирания наказателен съд ще гледа делото срещу Емил М., Лазарин Л., Едуард П. и др. за приготовление за убийство по чл. 115 чл. 116 НК. \r\n***\r\nОт 12.00 часа ще бъде осветено Родилното отделение на УМБАЛ „СВ. Анна“. \r\n***\r\nОт 13.00 часа в Националния пресклуб на БТА, Софийската стокова борса ще даде пресконференция на тема „Годишен обзор на борсовата търговия в България - движение на цените и тенденции“.\r\n***\r\nОт 13.30 часа ХІ състав на Специализирания наказателен съд ще се гледа делото срещу Николай И. – производство за определяне на общо наказание по 1л. 23-27 НК.\r\n***\r\nОт 14.00 часа ХIІІ състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група. \r\n***\r\nОт 19.00 часа в Конферентната зала на Софийския университет „Св. Климент Охридски“ ще бъде отбелязана 70-годишнината от приемането на Конституцията на Република Италия.\r\n***\r\nОт 11.00 часа на ул. „Иван Михайлов“ 1 ще се проведе пресконференция на Сдружение Югозападни общини.\r\n***\r\nОт 12.00 часа в Заседателната зала на Община Бургас кметът Димитър Николов и неговите заместници ще представят общата рамка на проектобюджета за настоящата 2018 година.\r\n***\r\nОт 10.00 до 19.00 в офиса на ПП ГЕРБ в Бяла Слатина, народният представител Красен Кръстев ще има приемен ден за граждани. \r\n***\r\nОт 10.00 часа във формированията на Военноморските сили ще се състоят военни ритуали по повод тържествено откриване на новата учебна 2018 година.\r\n*** \r\nОт 12.00 часа в ДКЦ „Чайка“ ще бъде отбелязан Денят на родилната помощ (Бабинден).\r\n***\r\nОт 13.00 часа в  централата на ГС на БСП на ул. „Македония” 33 - Иван Иванов, народен представител от ПГ „БСП за България“, член на парламентарните комисии по регионална политика, благоустройство и местно самоуправление и по транспорт, информационни технологии и съобщения ще приема граждани.\r\n***\r\nОт 14.00 часа в зала 816 във Факултета по Фармация към Медицински университет – Варна проф. д-р Христина Групчева ще представи първото обучение в България на специализанти по очни болести със симулатори за диагностика и хирургия в офталмологията. \r\n***\r\nОт 17.00 часа в Младежки дом – Врацаще се състои лекция на тема „Европейската наука – достъпна за всеки“.\r\n***\r\nОт 11.30 часа в Художествената галерия ще се състои работилничка за въображение „Приказни герои от глина“. \r\n***\r\nВ регионална библиотека „Дора Габе“ ще бъде представена изложба на библиотечни документи по повод 115 години от рождението на Христо П. Капитанов /1903–1971/, добруджански поет, журналист и общественик и 120 години от рождението на Яни Калиакренски /1898–1944/, добруджански журналист и писател, обществен, културен и театрален деец, редактор.\r\n***\r\nОт 16.00 часа в сградата на Община град Добрич в Голямата заседателна зала – етаж 2 ще се проведе публично обсъждане на проектобюджета.\r\n***\r\nОт 11.00 часа с поднасяне на цветя пред паметната плоча на Пулевата къща в Карлово ще започнат събитията по повод 140 години от освобождението на града от османска власт. В 11.20 часа ще потегли шествие, което ще премине през улиците „Васил Левски“ и „Ген. Карцов“. В 11.40 часа ще бъдат поднесени венци и цветя пред паметника на ген. Павел Карцов в Карлово. Пред паметника ще се състои и военен церемониал.\r\n***\r\nОт 17.00 часа в клуба на Съюза на офицерите и сержантите от запаса и резерва ще бъдат отбелязани 170 години от рождението на Христо Ботев.\r\n***\r\nОт 16.30 до 18.00 часа в офиса на ПП ГЕРБ на ул. „Обединение“ №16, ет. 4, народните представители д-р Даниела Дариткова и д-р Красимир Събев ще проведат приемен ден.\r\n***\r\nОт 10.30 часа в заседателната зала на Общината ще се проведе традиционна пресконференция. \r\n***\r\nОт 13.30 часа в зала 1 на Районен съд-Пловдив ще се гледа делото срещу трите жени, представяли се за “ходжи” и извършвали дейност по “гадателство” и ”разваляне на магии”.", "date": "2018.01.08", "title": "Предстоящи събития в страната за 8 януари (Агенция „Фокус”)"}
{"url": "http://www.focus-news.net/news/2018/01/08/2474587/deutsche-welle-partiyata-na-ubitiya-bivsh-prezident-na-yemen-izbra-nov-predsedatel.html", "text": "Партията на народния конгрес на Йемен на убития бивш президент на страната Али Абдула Салех назначи за нов председател  Садек Амин Абу Раас, предава  Deutsche Welle.\r\nСалех основава Партията на народния конгрес през 1982 г. и я води до Арабската пролет през 2012 г., когато бива свален  и заместен от своя заместник Абд Рабу Мансур Хади. По време на продължилото си 30 години управление Салех води военни кампании срещу шиитите-хути в страната. След като е свален той формира изненадващ съюз с тях и успява да поеме контрол над столицата Сана през 2014 г. по време на гражданската война в Йемен.\r\nПрез 2017 г. той обяви, че разваля съюза с хутите и че ще подкрепи Мансур Хади. Салех бе убит няколко дни по-късно от тях край столицата на Йемен. Виктор Турмаков", "date": "2018.01.08", "title": "Deutsche Welle: Партията на убития бивш президент на Йемен избра нов председател"}
{"url": "http://www.focus-news.net/news/2018/01/08/2474588/vatslav-klaus-bivsh-prezident-na-chehiya-myusyulmanskata-migratsiya-mozhe-da-unishtozhi-evropa.html", "text": "Според бившия чешки президент Вацлав Клаус продължаващата масова миграция на мюсюлмани към Европа може да я унищожи, затова и „тя трябва да намери сили в себе си, за да ги отхвърли“ , пише унгарският вестник Magyar Hirlap, позовавайки се на чешки медии.\r\n„Ако продължаваме да поддържаме миграцията на хора с чужда култура, ще допринесем за унищожаването на Европа“, заяви Клаус.  Бившият президент допълни, че мюсюлманската култура не е „родена в Европа“ .\r\nЕдновременно с това той отхвърли като „път към ада“ предложението на френския президент Еманюел Макрон за задълбочаване на европейската интеграция. \r\n„Чехия се нуждае от силно правителство и президент, които да се справят с проблемите. Искам да имаме президент и правителство, които да са чешки на първо място и едва след това европейски“, допълни Клаус. \r\nСледващия петък и събота в Чехия ще се проведат президентски избори. Не се очаква никой от деветимата кандидати да получи повече от 50% от гласовете на първи тур, като най-вероятно две седмици по-късно ще се проведе балотаж.  Виктор Турмаков", "date": "2018.01.08", "title": "Вацлав Клаус, бивш президент на Чехия: Мюсюлманската миграция може да унищожи Европа"}
{"url": "http://www.focus-news.net/news/2018/01/08/2474589/afp-letishteto-v-nyu-york-e-navodneno-zaradi-spukana-ot-studovete-traba.html", "text": "Четвърти терминал на главното летище на Ню Йорк „Джон Кенеди“ е наводнен от спукала се от студа тръба, предава  AFP. Източното крайбрежие на САЩ в момента бележи отрицателни температурни рекорди, като редица полети на летищата в него са отложени или отменени. \r\nВода е започнала да тече от тавана по пристигащите, като терминалът е бил наводнен в последствие.  Заради лошото време на летището са отменени 94 полета, като според управата му „това се дължи на извънредно студеното и бурно време, създаващо наслагваща се серия от  проблеми за авиолиниите и за операторите на терминалите“.  Виктор Турмаков", "date": "2018.01.08", "title": "AFP: Летището в Ню Йорк е наводнено заради спукана от студовете тръба"}
{"url": "http://www.focus-news.net/news/2018/01/08/2474590/balgariya-komentari-v-svetovnite-medii-agentsiya-fokus.html", "text": "Президентът на Турция Реджеп Таийп Ердоган ще преоткрие реставрираната 120-годишна българска църква в Истанбул на 7 януари. Според съобщението от пресслужбата на турското президентство, българският премиер Бойко Борисов също ще присъства на церемонията, пише турското издание Hurryiet.\r\nПравославната църква, известна като Св. Стефан, се намира в историческия квартал Балат, край брега на Златния Рог.\r\nПрез последните 7 години тя бе подложена на цялостна реставрация чрез проект за съвместно финансиране между общинските власти на Истанбул и българското правителство. \r\nВ изказване пред Anadolu Agency в навечерието на визитата си, българският премиер Бойко Борисов заяви, че преоткриването на Българската \"Желязна\" църква е доказателство, че между християнските и мюсюлманските страни може да има приятелство, взаиморазбирателство и добра воля.\r\n„Мисля, че това се случи благодарение на добрата воля и общият дух, който се опитваме да изградим на Балканите“, заяви Борисов.\r\nОбщина Истанбул отдели за възстановяването на църквата 4 милиона долара, а българското правителство добави 253 хиляди долара.\r\nНа принципа на реципрочност, българското правителство даде позволение на Турция да ремонтира Петъчната джамия в Пловдив.\r\n***\r\n Министър-председателят на Япония Шинзо Абе ще посети България, Румъния, Сърбия и балтийските страни Естония, Латвия и Литва следващата седмица, като това ще са първите визити на японски премиер в тези държави, пише японското електронно издание Japan Today.\r\n“Ще разширя границите на японската дипломация, докато потвърждавам близката координация с международната общност по корейския въпрос и други теми от световния дневен ред“, заяви Абе по време на среща между коалиционните партньори в японското правителство – Либерално-демократичната партия и Комейто.\r\nОбиколката на японския премиер ще се проведе в периода 12-17 януари.\r\nТой трябваше да посети Япония по време на европейския си тур през юли миналата година, но проливните дъждове, които паднаха на големия югозападен японски остров Кюшу, го накараха да прекъсне обиколката.\r\nНа 1 януари, България стана ротационен председател на Съвета на Европейския съюз за следващите шест месеца.\r\n***\r\n Лидерите на Турция и България Реджеп Таийп Ердоган и Бойко Борисов ще преоткрият църквата Св. Стефан в Истанбул след седемгодишна реставрация, в жест на хармония в често турболентните взаимоотношения между двете съседки, предава AFP.\r\nБългарската православна църква в Балат, исторически квартал край брега на Златния Рог в Истанбул, където традиционно са живели християни и евреи, е построена през 1898 година, след като оригиналната дървена конструкция изгаря по време на пожар.\r\n***\r\n В неделя, 7 януари, в Истанбул бе открита отново реставрираната българска църква „Свети Стефан“, известна и като Желязната църква. На церемонията присъстваха държавният глава на Турция Реджеп Тайип Ердоган и българският министър-председател Бойко Борисов, предава скопският телевизионен канал A1 On.\r\nТурският президент подчерта, че възстановяването на историческата Желязна църква изпраща важно послание към международната общност.\r\nДържавата е длъжна да гарантира, че всеки може свободно да изпълнява религиозни обреди, заяви Ердоган, като добави, че Турция е подкрепила възстановяването на над пет хиляди артефакта през последните 15 години.\r\nНа свой ред премиерът на югоизточната ни съседка Бинали Йълдъръм отбеляза, че откриването на църквата е най-добрият пример за религиозна толерантност, която Турция показва към другите религии, а Борисов призова за подобряване на отношенията между Анкара и Брюксел.\r\nРеставрацията на Желязната църква продължи седем години по проект, съфинансиран от Община Истанбул и правителството на България.\r\n***\r\nНад 120 хил. българи са посрещнали новата, 2018 година в чужбина, като по-голямата част от тях са избрали да прекарат празника в съседните Сърбия, Гърция и Македония, пише белградското издание Blic.\r\nПредставителите на туристическия бранш в България са категорични, че изборът на съгражданите им се базира на добрата храна, музиката, възможностите за развлечение и ниските цени, които предлагат съседните държави. Най-популярни са били пакетите с две или три нощувки и връщане в България на 1 януари. Цените им са варирали между 150 и 175 евро с включен транспорт, \r\nБългария също е била популярна дестинация за Коледните и Новогодишните празници, като съгласно приведените данни около 350 хил. наши сънародници са направили резервации в родните курорти. От редакцията подчертават, че благодарение на евтините самолетни билети десетки хиляди чужденци са посрещнали празниците в България, където цените са тридневни пакети с включена празнична вечери са били в диапазона 150-250 евро. \r\nПрез 2017 г. България е посетена от над 8,5 млн. чужденци, с 7,3% повече от миналата година, сочат данни на Националния статистически институт, цитирани от Blic. \r\n***\r\nСтрумица и Благоевград ще се представят с обща туристическа оферта, предава скопската електронна медия \"24 Вести\".\r\nВ Югозападна България и Югоизточна Македония ще бъдат създадени т.нар. туристически \"възли\" - проект, чиято цел е привличане на посетители за дългосрочен престой в трансграничния регион и развиването на алтернативен туризъм. Инициативата е на екологичното сдружение \"Планетум\" от македонския град Струмица и Благоевградския регион на България, и се осъществява със съдействието на представители на туристическия бранш на двете страни и с помощта на Европейския съюз, \r\nСъвместната туристическа оферта на двата региона ще бъде достъпна на интернет платформа, така че гостите, които посещават Югозападна България, да получат информация за това какви природни забележителности може да бъдат видени в югоизточната част на съседна Македония. С изключение на Дойран, в тази част на югозападната ни съседка туристите пребивават само за еднодневни разходки до водопади и отделни исторически паметници. \r\n***", "date": "2018.01.08", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2018/01/08/2474591/otkriha-trupa-na-izdirvaniya-za-shestornoto-ubiystvo-v-novi-iskar-rosen-angelov-obzor.html", "text": "Откриха трупа на 56-годишния Росен Ангелов, обвинен задочно в шесторното убийство в Нови Искър.  Това стана ясно на брифинг на главния секретар на МВР старши комисар Младен Маринов, който съобщи, че на 7 януари около 14.00 часа в изоставена къща в Луково е намерено тялото на мъж с огнестрелна рана в слепоочието. Полицията  предполага, че това е тялото на Росен Ангелов, тъй като отговаря на описанието на издирваното лице. Това обаче трябва да бъде потвърдено от  експертиза. Не е ясно кога точно е настъпила смъртта. В ръката на намереното тяло имало пистолет. \r\nЦелта на операцията по издирването на Ангелов, която се извършва от няколко дни,  е била първо да се гарантира сигурността на гражданите, убиецът да бъде притиснат и да няма възможност да се придвижва свободно, като междувременно е извършено претърсване дом по дом. По разпореждане на премиера Бойко Борисов в издирването се включиха всички сили, включително и на Българската армия. Жертвите. \r\nНа 2 януари 2018г. патрули от Второ РУ-СДВР извършват проверка на къща в Нови Искър, след като в столичната полиция е получен сигнал от мъж, който е съобщил за свои роднини, с които не може да се свърже, а обичайно са в редовен контакт. В къщата полицаите се натъкват на телата на 41-годишния Неделчо Юнаков, 19-годишния Георги Юнаков – син на Неделчо; 72-годишната Еленка Бурджиева; 16-годишната Нанси Иванова – внучка на Еленка; 18-годишния Боби Иванов – приятел на Нанси. Огледът на криминалистите установява, че кучето на семейството също е убито. За издирване е обявена 44-годишната Кети Кюхова - майка на Нанси, която е живяла на съпружески начала с Неделчо и автомобил БМВ Х 5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари, а до тях разследващите са насочени от обучено следово куче. Кога е извършено шесторното убийство?\r\nПо данни на следствието всичките шест убийства са извършени в нощта на 31 декември срещу 1 януари. Аутопсиите на телата показват, че всички са убити с по няколко изстрела, като в главата на всеки е извършен по един контролен изстрел. Според полицията първа е убита Кети Кюхова извън къщата. В помещението на първия етаж в къщата в Нови Искър са убити Неделчо и Георги, след това баба Еленка. Междувременно Нанси и приятелят й Боби са се качили на втория етаж и са се опитали да се скрият, но убиецът е претърсил всяко едно помещение и е убил всички, намиращи се в къщата.  Росен Ангелов е направил опити за заличаване на следите и е размествал телата.Какво е оръжието?\r\nВсичките 6 жертви са убити с огнестрелно оръжие, което все още не е намерено. Не е ясно дали оръжието, с което се е самоубил Ангелов – пистолет „Барета“, е същото, с което са убити 6-те жертви в Нови Искър. Предстои извършване на експертиза.Имал ли е Росен Ангелов съучастници в шесторното убийство и каква е връзката му с Кети Кюхова? \r\nОт доказателствата е установено, че Ангелов е действал сам и не е имал съучастник. Росен Ангелов е имал интимна връзка с Кети Кюхова шест месеца преди убийството. Мотивът е личен и е свързан именно с интимни отношения и връзка с Кети. Проявявал е и ревност към мъжа, с когото тя е живеела на семейни начала. От свидетелски показания е станало ясно, че Ангелов е знаел за проблем във връзката на Кюхова с мъжа, с когото е живяла - убитият Неделчо Юнаков. Майката на Кети е била наясно с тази връзка. Кой е Росен Желев Ангелов – „горският човек“?\r\nИнформацията за Ангелов, която бе оповестена пред медиите е, че той е изключително опасен, склонен е към насилствени действия. Прякорът на Ангелов е „горският човек“. По време на огледите в къщата, която е обитавал в с. Луково бяха открити части от ръчни гранати и запалки.  По сведения на разследващите лицето е търсело начин да се снабди с огнестрелно оръжие. Росен Ангелов е обявен за общодържавно издирване от 2009 г. През 1984 г. е бил в затвора две години и половина за кражба. През 1999 г. - 7 години за изнасилване, бил е пуснат предсрочно през 2002 г. Срещу него се водят няколко досъдебни производства, които не са приключили, тъй като не е бил намерен - за кражба през 2004 г.; за вещно укривателство през същата година; за обсебване през 2005 г.; за кражба на ток през 2007 г., а през 2009 г. за блудство в село Луково с 12-годишно момиче. По това време Росен Ангелов е получил ефективна присъда от 8 години, но е изчезнал преди да влезе в затвора. От 2009 г.  той е бил без документи, работа и собственост и е имал изключително тесен кръг от хора около себе си. Издържал се е чрез дребни суми от свои познати и е помагал на Кети в извършването на нейни дейности. \r\nВъв връзка с шесторното убийство в Нови Искър Росен е имал преднина, защото деянието е извършено на 31 декември през нощта, а на 2 януари са били открити телата на убитите. Какъв е психопрофилът на Росен Ангелов?\r\nСпоред изготвения му от разследващите психопрофил, Росен Желев Ангелов е хитър, лукав, прикрит. Със завишено самочувствие, стреми се да налага на околните своите мисли и чувства, което го прави конфликтен, претенциозен, склонен към маниерничене и позьорство. Интригант. Високо ниво на интелигентност. Адаптирал се е бързо към затвора. Притежава упоритост и същевременна автономност да възприема понякога своеволно и предизвикателно поведение. Това води до латентна конфликтност, наличие на прикритост. Желание за спокойствие, наличие на възбудимост, вътрешна раздразнителност. Опитва се да прави добро впечатление, но възприема и най-малката вероятност за неуспех като разстройваща с наличие на дистантност в отношенията си с другите, на вътрешна мнителност и недоверчивост, водеща до нисък праг на социална зрялост. Затова въпреки споменатото желание да прави добро впечатление, невинаги има ресурси да го поддържа. Споменатата автономност също оказва влияние на дистантността на лицето. \r\nДеница КИТАНОВА", "date": "2018.01.08", "title": "Откриха трупа на издирвания за шесторното убийство в Нови Искър Росен Ангелов (ОБЗОР)"}
{"url": "http://www.focus-news.net/news/2018/01/08/2474592/the-guardian-naydzhal-farazh-tvardi-che-e-glasat-na-174-mln-britantsi-glasuvali-za-brekzit.html", "text": "Бившият председател на Партията на независимостта на Великобритания Найджъл Фараж се представя за гласа на 17,4-те милиона британци, гласували за излизането от ЕС по време на референдума за Брекзит и ще се срещне с главния преговарящ на Съюза Мишел Барние, пише  The Guardian.\r\nПолитикът-евроскептик ще се срещне с Барние в централата на Европейската комисия в понеделник сутринта. Той заяви, че ЕС не се вслушва в гласувалите за Брекзит 17,4 млн. души и допълни, че миграцията е основният фактор, довел хората до избирателните урни. \r\n„Просто не смятам, че Барние е чул хората, които са се опълчили на политическата система“, заяви Фараж. Той също така се обяви срещу двугодишния преходен период след Брекзит, по време на който страната ще спазва правилата на ЕС, но без право да участва при вземането на решения. \r\n„Не сме гласували за подобен период, не сме гласували да плащаме членска вноска за две години, но има някои големи въпроси, по които сме гласували“, допълни той и обеща да зададе на Барние три въпроса , изпратени от британските гласоподаватели. Той даде ясно да се разбере, че миграцията ще бъде една от основните теми.\r\n„Ще говорим за търговията, но и за големите въпроси, заради които гласувахме да излезем от Съюза. Има една причина, накарала хората да гласуват за първи път в живота си – въпросът за миграцията на отворените врати“, допълни Фараж.  Виктор Турмаков", "date": "2018.01.08", "title": "The Guardian: Найджъл Фараж твърди, че е гласът на 17,4 млн. британци, гласували за Брекзит"}
{"url": "http://www.focus-news.net/news/2018/01/08/2474593/hr-makmastar-savetnik-v-beliya-dom-rusiya-izvarshva-namesa-na-izborite-v-meksiko.html", "text": "Високопоставеният съветник в Белия дом Х. Р. МакМастър заяви, че руското правителство е стартирало кампания, за да повлияе на президентските избори в Мексико от тази година и да всее раздор в страната, предава  Reuters.\r\n„Виждаме усилия да се поляризират демократичните общества и общностите в тях да се настроят една срещу друга“, заяви МакМастър. „Вече се виждат първоначалните белези за това на мексиканските президентски избори“, допълни той, но не уточни как точно руснаците влияят на изборите. Съветникът на президента Доналд Тръмп допълни, че правителството на САЩ е загрижено от това, че Русия използва кибер-инструменти, за да прокарва дезинформация и пропаганда. \r\nПрез юли в Мексико ще се проведат президентски избори. Според социологическите проучвания фаворит е левият кмет на столицата Мексико Андрес Мануел Лопез Обрадор. Той е смятан за фаворит на Кремъл, предвид начина по който руските медии го изобразяват в положителна светлина. \r\nСпоред мексиканските политически коментатори има малко причини за страх от руска намеса на изборите. „Вашингтон не дава твърди доказателства за това“, смята местният политолог Марко Сансино. „Това са просто спекулации за момента“, допълни той.  Виктор Турмаков", "date": "2018.01.08", "title": "Х.Р. МакМастър, съветник в Белия дом: Русия извършва намеса на изборите в Мексико"}
{"url": "http://www.focus-news.net/news/2018/01/08/2474594/the-independent-tereza-mey-zayavi-che-ne-e-zagrizhena-ot-psihicheskoto-sastoyanie-na-donald-tramp.html", "text": "Британският министър-председател Тереза Мей отхвърли притесненията относно психическото състояние на президента на САЩ Доналд Тръмп, заявявайки, че в него вижда мъж, вземащ решения „в най-добрите интереси на САЩ“, пише  The Independent.\r\nНа въпрос дали смята притесненията дали президентът е годен да изпълнява функциите си, за сериозни, тя отговори с просто „не“. „Общувала съм с него. Виждам човек, който взема решения в най-добри интереси за САЩ“, заяви тя. \r\nТя също така заяви, че той ще посети скоро Великобритания, но не уточни кога.  Виктор Турмаков", "date": "2018.01.08", "title": "The Independent: Тереза Мей заяви, че не е загрижена от психическото състояние на Доналд Тръмп"}
{"url": "http://www.focus-news.net/news/2018/01/08/2474595/zhelyaznata-tsarkva-v-istanbul-otnovo-otvori-vrati-obzor.html", "text": "120 години след освещаването й църквата „Свети Стефан“ в Истанбул, известна като Желязната църква, отново отвори врати. Българската желязна църква „Св. Стефан” в Истанбул е един от най-значимите български паметници на архитектурата и културата. Тя е осветена на 8 септември 1898 година от Екзарх Йосиф. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма „Вагнер”, а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината – 12,50 метра. Основните строително-ремонтни и реставрационни дейности започнаха през 2011 г., след получаване на разрешение от турската държава предвид факта, че църквата е исторически паметник, част от културно-историческото наследство на страната. Храмът бе затворен за богослужение поради сериозни проблеми в носещата конструкция вследствие на корозия. За реставрацията са вложени общо около 16 млн. турски лири (приблизително 3,5 млн. евро), от които България е предоставила целево два транша за 200 000 и 190 000 евро. Отделно от това от 1992 г. българската държава ежегодно отделя средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно.Официалното й откриване след реставрацията се състоя в присъствието на премиера Бойко Борисов, Негово Светейшество Българския Патриарх и Софийски митрополит Неофит, главния мюфтия на мюсюлманите в България Мустафа Хаджи, вицепремиера и министър на външните работи Екатерина Захариева, министъра на културата Боил Банов, президента на Турция Реджеп Тайип Ердоган, турският министър-председател Бинали Йълдъръм, кметът на Истанбул Мевлют Уйсал и още много официални лица и гости от двете страни. При откриването на храма литургия бе отслужена от вселенския патриарх Вартоломей и българския патриарх Неофит. В словото си патриарх Неофит заяви: „Особено благодарим на република Турция, която в лицето на Община Истанбул щедро подкрепи сложните реставрационни дейности и направи възможното в годината, когато се изпълват 120 години от въздигането на този храм, той да заблести по нов начин, укрепен и величествен, в който отново да могат да се стичат богослужения и поклонения, многобройни посетители, както от нашата страна, така и от целия свят“. Премиерът Борисов подари на църквата обковано Евангелие. Наши сънародници от България и Турция, дошли за откриването на храма, изиграха хоро пред него, развявайки български и турски знамена. Според българския премиер Борисов възстановяването на храма „Св. Стефан” в Истанбул е прекрасно доказателство за добросъседството ни с Турция. \"Символиката на днешния ден е символика към Европа - през 2018г. сме длъжни да направим отношенията на ЕС и Турция такива, каквито бяха само преди няколко години\", подчерта той. \"Това е действително голям ден, но и много добра инвестиция в бъдещето. Да покажем на цяла Европа, на християнския свят, че може да се подобрят отношенията с най-големия ни съсед. Колкото и да сме малки, ще се опитам да допринесем за това разбирателство\", каза премиерът Борисов. \"Това е действително голям ден, но и много добра инвестиция в бъдещето. Да покажем на цяла Европа, на християнския свят, че може да се подобрят отношенията с най-големия ни съсед. Колкото и да сме малки, ще се опитам да допринесем за това разбирателство\", допълни Борисов. Турският му колега Бинали Йълдъръм отбеляза от своя страна, че днес не се дава живот просто на едно историческо наследство, а се дава философско изражение и послание за толерантност. Според него днес в Европа по отношение на религиозните вярвания няма необходимата толерантност и все повече се отстъпва място на чувствата, които разедидиняват. \"Следваме целта си за членство в ЕС и председателството на България ще ускори този процес\", заяви още Йълдъръм. Според турския президент Реджеп Ердоган лошите спомени от историята не би трябвало да хвърлят сянка върху надеждата и възможността да живеем заедно. \"Вярваме, че общият проект за реставрация на църквата „Св. Стефан” в Истанбул, който осъществихме заедно с българските власти, ще бъде пример и вдъхновение и за други проекти\", посочи още той. Ердоган отбеляза в словото си, че днешното събитие е много важно послание към международната общност в контекста на българското европредседателство. „С това Истанбул показва, че различните религии и култури живеят заедно в този град и още един път ние показваме това на целия свят”, подчерта турския президент.\r\nЦветилена СИМЕОНОВА", "date": "2018.01.08", "title": "Желязната църква в Истанбул отново отвори врати (ОБЗОР)"}
{"url": "http://www.focus-news.net/news/2018/01/08/2474596/beliyat-dom-prezidentite-na-sasht-i-na-frantsiya-sa-obsadili-iran-i-severna-koreya.html", "text": "Президентът на САЩ Доналд Тръмп и неговият френски колега Еманюел Макрон са провели телефонен разговор, по време на който са обсъдили ситуацията около протестите в Иран и положението на Корейския полуостров, предава Reuters.\r\nПо данни на Белия дом цел на разговора е била да се „подчертае“ решителността на САЩ, Южна Корея и на международната общност да се постигне ядрено разоръжаване на Северна Корея. \r\n„Президентите също така се разбраха, че широкоразпространените демонстрации в Иран са белег, че иранският режим не може да задоволява нуждите на собствения си народ, а вместо това отклонява националното богатство, за да спонсорира терористи в чужбина“, пише в официално заявление на Белия дом.  Виктор Турмаков", "date": "2018.01.08", "title": "Белият дом: Президентите  на САЩ и на Франция са обсъдили Иран и Северна Корея"}
{"url": "http://www.focus-news.net/news/2018/01/08/2474597/london-evening-standard-spored-dzhulian-king-velikobritaniya-ne-e-gotova-za-targovskite-pregovori-sled-brekzit.html", "text": "Британският еврокомисар Джулиан Кинг, който отговаря за сигурността, предупреди, че министър-председателят Тереза Мей няма как да води търговски преговори, докато правителството ѝ не „изясни какво иска от Брекзит“, пише  London Evening Standard.\r\n„Все още не сме достигнали до преговорите относно бъдещите отношения. Надявам се да достигнем до тях скоро, това ще зависи от това дали Великобритания ще бъде ясна какво иска в различните сфери“, заяви Кинг. „Това ще зависи и от това дали 27-те оставащи страни членки на ЕС ще бъдат ясни по тези въпроси“, допълни той.\r\nЕвропейският комисар заяви, че сигурността трябва да бъде част от бъдещите отношения независимо от това какъв ще бъде резултатът от търговските преговори по Брекзит. „Сигурността е една от темите, които, независимо от случващото се в широката дискусия по излизането, имат споделен интерес да се намери начин сътрудничеството да продължи колкото се може по-близко“, допълни той. Виктор Турмаков", "date": "2018.01.08", "title": "London Evening Standard: Според Джулиан Кинг Великобритания не е готова за търговските преговори след Брекзит"}
{"url": "http://www.focus-news.net/news/2018/01/08/2474598/reuters-siriyskata-armiya-e-razbila-obsadata-okolo-svoya-voenna-baza-kray-damask.html", "text": "Сирийската армия е разбила обсадата около своя военна база източно от Дамаск, обградена от силите на опозицията, предава  Reuters.\r\nМиналата неделя бунтовниците, най-вече членове на ислямистката групировка „Ахрар аш Шам“,  заеха части от Управлението на военните транспортни средства на сирийската армия в град Хараста в областта Източна Гута. \r\nСирийската армия, подкрепена от руската авиация, извърши контранастъпление, за да разбие обсадата и да спаси близо 200 войници, извършващи отпор срещу нападенията.  Виктор Турмаков", "date": "2018.01.08", "title": "Reuters: Сирийската армия е разбила обсадата около своя военна база край Дамаск"}
{"url": "http://www.focus-news.net/news/2018/01/08/2474599/the-daily-express-spored-britanski-deputat-konservator-pravitelstvoto-tryabva-da-se-obedini-i-da-prestane-da-bade-plaho-na-pregovorite-za-brekzit.html", "text": "Според британския депутат-консерватор Джейкъб Рийс-Мог министър-председателят Тереза Мей и финансовият министър Филип Хамънд трябва да загърбят различията си и допълни, че правителството на страната е твърде плахо що се отнася до преговорите за Брекзит, пише   The Daily Express.\r\nСпоред депутата Мей и Хамънд  „трябва да подобрят работните си отношения, особено по Брекзит“. Той допълни, че няма как правителството да си върши добре работата, освен ако двамата му най-важни членове не са на една вълна.  \r\n„Правителството е твърде плахо на преговорите за Брекзит. Твърде колебливо. Това трябва да се промени. Брекзит е възможност да си върнем контрола над държавата, да вземаме решения в полза на британския народ. Цялата правителствена машина трябва да се насочи към ползите от Брекзит“, допълни Рийс-Мог.\r\n„Затова е и необходимо министър-председателят и финансовият министър да подобрят работните си отношения и да се застъпят за едни и същи политики. Нито едно правителство не работи, когато тези позиции не са обединени“ ,допълни той.  Виктор Турмаков", "date": "2018.01.08", "title": "The Daily Express: Според британски депутат-консерватор правителството трябва да се обедини и да престане да бъде плахо на преговорите за Брекзит"}
{"url": "http://www.focus-news.net/news/2018/01/08/2474600/pregled-na-osnovnite-temi-v-britanskiya-pechat-agentsiya-fokus.html", "text": "Британският еврокомисар Джулиан Кинг, който отговаря за сигурността, предупреди, че министър-председателят Тереза Мей няма как да води търговски преговори, докато правителството ѝ не „изясни какво иска от Брекзит“, пише  London Evening Standard.\r\n„Все още не сме достигнали до преговорите относно бъдещите отношения. Надявам се да достигнем до тях скоро, това ще зависи от това дали Великобритания ще бъде ясна какво иска в различните сфери“, заяви Кинг. „Това ще зависи и от това дали 27-те оставащи страни членки на ЕС ще бъдат ясни по тези въпроси“, допълни той.\r\nЕвропейският комисар заяви, че сигурността трябва да бъде част от бъдещите отношения независимо от това какъв ще бъде резултатът от търговските преговори по Брекзит. „Сигурността е една от темите, които, независимо от случващото се в широката дискусия по излизането, имат споделен интерес да се намери начин сътрудничеството да продължи колкото се може по-близко“, допълни той.\r\n***\r\nСпоред британския депутат-консерватор Джейкъб Рийс-Мог министър-председателят Тереза Мей и финансовият министър Филип Хамънд трябва да загърбят различията си и допълни, че правителството на страната е твърде плахо що се отнася до преговорите за Брекзит, пише   The Daily Express.\r\nСпоред депутата Мей и Хамънд  „трябва да подобрят работните си отношения, особено по Брекзит“. Той допълни, че няма как правителството да си върши добре работата, освен ако двамата му най-важни членове не са на една вълна.  \r\n„Правителството е твърде плахо на преговорите за Брекзит. Твърде колебливо. Това трябва да се промени. Брекзит е възможност да си върнем контрола над държавата, да вземаме решения в полза на британския народ. Цялата правителствена машина трябва да се насочи към ползите от Брекзит“, допълни Рийс-Мог.\r\n„Затова е и необходимо министър-председателят и финансовият министър да подобрят работните си отношения и да се застъпят за едни и същи политики. Нито едно правителство не работи, когато тези позиции не са обединени“ ,допълни той. \r\n***\r\nББританският министър-председател Тереза Мей отхвърли притесненията относно психическото състояние на президента на САЩ Доналд Тръмп, заявявайки, че в него вижда мъж, вземащ решения „в най-добрите интереси на САЩ“, пише  The Independent.\r\nНа въпрос дали смята притесненията дали президентът е годен да изпълнява функциите си, за сериозни, тя отговори с просто „не“. „Общувала съм с него. Виждам човек, който взема решения в най-добри интереси за САЩ“, заяви тя. \r\nТя също така заяви, че той ще посети скоро Великобритания, но не уточни кога. \r\n***\r\nБившият председател на Партията на независимостта на Великобритания Найджъл Фараж се представя за гласа на 17,4-те милиона британци, гласували за излизането от ЕС по време на референдума за Брекзит и ще се срещне с главния преговарящ на Съюза Мишел Барние, пише  The Guardian.\r\nПолитикът-евроскептик ще се срещне с Барние в централата на Европейската комисия в понеделник сутринта. Той заяви, че ЕС не се вслушва в гласувалите за Брекзит 17,4 млн. души и допълни, че миграцията е основният фактор, довел хората до избирателните урни. \r\n„Просто не смятам, че Барние е чул хората, които са се опълчили на политическата система“, заяви Фараж. Той също така се обяви срещу двугодишния преходен период след Брекзит, по време на който страната ще спазва правилата на ЕС, но без право да участва при вземането на решения. \r\n„Не сме гласували за подобен период, не сме гласували да плащаме членска вноска за две години, но има някои големи въпроси, по които сме гласували“, допълни той и обеща да зададе на Барние три въпроса , изпратени от британските гласоподаватели. Той даде ясно да се разбере, че миграцията ще бъде една от основните теми.\r\n„Ще говорим за търговията, но и за големите въпроси, заради които гласувахме да излезем от Съюза. Има една причина, накарала хората да гласуват за първи път в живота си – въпросът за миграцията на отворените врати“, допълни Фараж. \r\n***", "date": "2018.01.08", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/01/08/2474601/vzglyad-siriyskata-armiya-e-zagubila-za-nyakolko-denonoshtiya-pet-brigadni-generala.html", "text": "Сирийската правителствена армия е загубила в боевете край град Хараста пет генерала за последната седмица, пише  Взгляд.\r\nПрез последните дни край Хараста са загинали бригаден генерал Хайдер Хасан с прякор „Гепарда“, който е бил тежко ранен в боевете за базата за военни превозни средства в града. Ибрахим Юнус Дабрах, Хабиб Махрез Юнис, командир на „Палестинската освободителна армия и Али Диопа, командир на 138-и танков батальон на сирийската републиканска гвардия са също загинали.\r\nХараста е разположена недалеч от Дамаск. На 2 януари сирийската правителствена армия установи  контрол на височините Тулюл ал Хумур край града след като приключи операцията срещу терористите в западните предградия на Дамаск. Виктор Турмаков", "date": "2018.01.08", "title": "Взгляд: Сирийската армия е загубила за няколко денонощия пет бригадни генерала"}
{"url": "http://www.focus-news.net/news/2018/01/08/2474602/tass-siriyskata-armiya-priblizhava-voenno-letishte-abu-duhur-v-yuzhnata-chast-na-provintsiya-idlib.html", "text": "Сирийската армия при поддръжката на отрядите на народното опълчение е отвоювала от терористите град Санджар в югоизточната част на провинция Идлиб. Според местните медии армията е овладяла покрайнините на военното летище „Абу Духур“ и е на 17 км от този обект, контролът над който бе загубен през 2014 г., предава ТАСС.\r\nОжесточените боеве с „Джебхат ан Нусра“ и „Ахрар аш Шам“ продължават вече повече от месец в северозападната провинция на Сирия. През този период армията и опълчението са ликвидирали повече от 600 терористи и са освободили 87 селища. \r\nСпоред сирийския депутат Ахмед Хасан Хилял сирийската армия е освободила голяма част от населените места без един изстрел. „Жителите приветстваха бойците от сирийската армия“, заяви той. Народният представител подчерта, че „по-голямата част от населението на Идлиб иска сключване на споразумение за примирие. Според него три четвърти от въоръжените групировки в Идлиб са съставени от наемници и формирования, отстъпили в провинцията от други региони. „На хората им омръзна присъствието на чужденци и искат да се върнат към мирния живот“, допълни Хилял.\r\nМеждувременно източно от Дамаск елитните части на сирийската армия са разбили обсадата над военната база в разположения в близост до столицата град Хараста, която бе по-рано обкръжена от терористите. По време на проведената операция противникът е изтласкан в дълбините на региона Източна Гута. В момента войската настъпва към градовете Ербин и Мисраба.  Виктор Турмаков", "date": "2018.01.08", "title": "ТАСС: Сирийската армия приближава военно летище „Абу Духур“ в южната част на провинция Идлиб"}
{"url": "http://www.focus-news.net/news/2018/01/08/2474603/izvestiya-ramzan-kadirov-obvini-sasht-che-sazdavat-goreshti-tochki-okolo-rusiya.html", "text": "Президентът на руската Чеченска република Рамзан Кадиров обвини САЩ, че създават „горещи точки“ около Русия и призова да се сложи край на „военното безумие“ на Вашингтон, пише  Известия.\r\n„Вече не са нужни потвърждения на намеренията на САЩ да потопи във война целия Близък изток. САЩ се нуждаят от горещи точки около Русия. Всичко, което се случва около страната ни е инициирано от САЩ“, написа Кадиров на профила си в социалната мрежа „Телеграм“. \r\nСпоред него властите във Вашингтон „са прокарали своите пипала на зло“, поддържайки сирийската опозиция, признавайки Ерусалим за столица на Израел и разпалвайки гражданска война в Иран. Той също така допълни, че САЩ водят „разрушителна политика“ по отношение на Украйна, Грузия, Ирак и Либия.  Виктор Турмаков", "date": "2018.01.08", "title": "Известия: Рамзан Кадиров обвини САЩ, че създават „горещи точки“ около Русия"}
{"url": "http://www.focus-news.net/news/2018/01/08/2474604/interfaks-samolet-na-vms-na-sasht-e-provel-razuznavatelen-polet-kray-krim.html", "text": "Патрулен самолет на военноморските сили на САЩ „Бойнг“ П-8А „Посейдон“ е провел оперативно разузнаване над водите на Черно море край бреговете на Крим, предава Интерфакс.\r\nЛетателният апарат с бордови номер 168432 е излетял в неделя от военна база „Сигонелла“ в Сицилия. Първоначално самолетът е извършил полет в международното въздушно пространство южно от Одеса и западно от Евпатория, а след това е направил няколко кръга западно от Севастопол, след което е полетял в посока към Новоросийск, преди да се върне обратно. Виктор Турмаков", "date": "2018.01.08", "title": "Интерфакс: Самолет на ВМС на САЩ е провел разузнавателен полет край Крим"}
{"url": "http://www.focus-news.net/news/2018/01/08/2474605/rossiyskaya-gazeta-v-gornata-kamara-na-ruskiya-parlament-zayaviha-che-stranata-mozhe-da-izleze-ot-sto.html", "text": "Първият заместник-председател на икономическия комитет на Съвета на Руската федерация Сергей Калашников съобщи, че страната може да излезе от Световната търговска организация, ако искът на ЕС тя  да му изплати 1,39 млрд. евро заради ограниченията за вноса на свинско бъде удовлетворен, пише   Российская газета.\r\n„При удовлетворяване на иска на Евросъюза ние, навярно, ще ограничим участието си в СТО. Възможно дори и напълно“, заяви руският сенатор. Той допълни, че европейците първи са нарушили правилата на организацията, провеждайки политика на санкции срещу Русия. \r\nПо-рано руската делегация уведоми директора на органа за разрешаване на спорове в СТО за несъгласие с претенциите на ЕС относно свинското месо. Съюзът настоява, че Русия не изпълнява препоръките и арбитражните решения на СТО и възнамерява да иска от Русия 1,39 млрд. евро. Виктор Турмаков", "date": "2018.01.08", "title": "Российская газета: В горната камара на руския парламент заявиха, че страната може да излезе от СТО"}
{"url": "http://www.focus-news.net/news/2018/01/08/2474606/regnum-advokat-oproverga-sluhovete-che-bivshiyat-prezident-na-iran-e-arestuvan.html", "text": "Адвокатът на бившия президент на Иран Махмуд Ахмадинеджад Адел Хейдари опроверга слуховете, че неговият клиент е арестуван, предава  Regnum.\r\nКоментирайки публикациите в арабските медии, че бившият президент е задържан, Хейдари заяви, че тази информация не съответства на истината.\r\n На 7 януари в издавания на арабски език лондонски вестник „Ал Кудс ал Араби“ се появиха данни, че Ахмадинеджад е задържан в Шираз по заповед на върховния  ръководител на страната Аятолах Али Хаменей заради предполагаемата му подкрепа към демонстрантите на протеклите в Иран протести.  Виктор Турмаков", "date": "2018.01.08", "title": "Regnum: Адвокат опроверга слуховете, че бившият президент на Иран е арестуван"}
{"url": "http://www.focus-news.net/news/2018/01/08/2474607/pravda-67-pretendenti-planirat-da-uchastvat-na-prezidentskite-izbori-v-rusiya.html", "text": "Директорът на ЦИК на Русия Ела Памфилова заяви, че до момента 67 претенденти са изразили желание да участват на президентските избори в Русия, които ще се проведат през март тази година, пише   Правда.\r\n„След 2012 г. Русия максимално либерализира своето изборно законодателство. Като следствие е опростена регистрацията на президентските избори“, заяви Памфилова. „На 7 януари вече 67 претенденти са изявили желание да участват – представители на 21 партии и 46 на инициативни комитети “, допълни тя. Виктор Турмаков", "date": "2018.01.08", "title": "Правда: 67 претенденти планират да участват на президентските избори в Русия"}
{"url": "http://www.focus-news.net/news/2018/01/08/2474608/ria-novosti-iranskiyat-vanshen-ministar-shte-bade-pokanen-v-es-za-obsazhdane-na-protestite-v-stranata.html", "text": "Външният министър на Германия Зигмар Габриел заяви по време на интервю пред местни медии, че неговият ирански колега Мохамад Джавад Зариф ще бъде поканен в ЕС за обсъждане на провежданите в страната протести, предава РИА Новости.\r\n„Ние се уговорихме с върховния представител на ЕС по въпросите на външните работи и политиката на сигурност Федерика Могерини да поканим министъра на външните работи на Иран през следващата седмица“, заяви Габриел.\r\nТой допълни, че Германия се застъпва за свободата на събиранията в Иран.  Виктор Турмаков", "date": "2018.01.08", "title": "РИА Новости: Иранският  външен министър ще бъде поканен в ЕС за обсъждане на протестите в страната"}
{"url": "http://www.focus-news.net/news/2018/01/08/2474609/pregled-na-osnovnite-temi-v-ruskiya-pechat-agentsiya-fokus.html", "text": "Директорът на ЦИК на Русия Ела Памфилова заяви, че до момента 67 претенденти са изразили желание да участват на президентските избори в Русия, които ще се проведат през март тази година, пише   Правда.\r\n„След 2012 г. Русия максимално либерализира своето изборно законодателство. Като следствие е опростена регистрацията на президентските избори“, заяви Памфилова. „На 7 януари вече 67 претенденти са изявили желание да участват – представители на 21 партии и 46 на инициативни комитети “, допълни тя.\r\n***\r\nПървият заместник-председател на икономическия комитет на Съвета на Руската федерация Сергей Калашников съобщи, че страната може да излезе от Световната търговска организация, ако искът на ЕС тя  да му изплати 1,39 млрд. евро заради ограниченията за вноса на свинско бъде удовлетворен, пише   Российская газета.\r\n„При удовлетворяване на иска на Евросъюза ние, навярно, ще ограничим участието си в СТО. Възможно дори и напълно“, заяви руският сенатор. Той допълни, че европейците първи са нарушили правилата на организацията, провеждайки политика на санкции срещу Русия. \r\nПо-рано руската делегация уведоми директора на органа за разрешаване на спорове в СТО за несъгласие с претенциите на ЕС относно свинското месо. Съюзът настоява, че Русия не изпълнява препоръките и арбитражните решения на СТО и възнамерява да иска от Русия 1,39 млрд. евро.\r\n***\r\nПрезидентът на руската Чеченска република Рамзан Кадиров обвини САЩ, че създават „горещи точки“ около Русия и призова да се сложи край на „военното безумие“ на Вашингтон, пише  Известия.\r\n„Вече не са нужни потвърждения на намеренията на САЩ да потопи във война целия Близък изток. САЩ се нуждаят от горещи точки около Русия. Всичко, което се случва около страната ни е инициирано от САЩ“, написа Кадиров на профила си в социалната мрежа „Телеграм“. \r\nСпоред него властите във Вашингтон „са прокарали своите пипала на зло“, поддържайки сирийската опозиция, признавайки Ерусалим за столица на Израел и разпалвайки гражданска война в Иран. Той също така допълни, че САЩ водят „разрушителна политика“ по отношение на Украйна, Грузия, Ирак и Либия. \r\n***\r\nСирийската правителствена армия е загубила в боевете край град Хараста пет генерала за последната седмица, пише  Взгляд.\r\nПрез последните дни край Хараста са загинали бригаден генерал Хайдер Хасан с прякор „Гепарда“, който е бил тежко ранен в боевете за базата за военни превозни средства в града. Ибрахим Юнус Дабрах, Хабиб Махрез Юнис, командир на „Палестинската освободителна армия и Али Диопа, командир на 138-и танков батальон на сирийската републиканска гвардия са също загинали.\r\nХараста е разположена недалеч от Дамаск. На 2 януари сирийската правителствена армия установи  контрол на височините Тулюл ал Хумур край града след като приключи операцията срещу терористите в западните предградия на Дамаск.\r\n***", "date": "2018.01.08", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/01/08/2474610/tass-mezhdukoreyskite-pregovori-v-pogranichnata-zona-shte-zapochnat-sutrinta-na-9-yanuari.html", "text": "Преговорите между Южна Корея и КНДР в граничното селище Пханмунджом ще започнат във вторник от 10 сутринта местно време (3:00 часа сутринта българско), предава  ТАСС.\r\nПо данни на южнокорейското министерство на обединението се очаква, че основна тема на първите от декември 2012 г. междукорейски преговори ще бъде възможното участие на севернокорейски спортисти на Зимните олимпийски игри в Пьончан в Южна Корея.  Виктор Турмаков", "date": "2018.01.08", "title": "ТАСС: Междукорейските преговори в пограничната зона ще започнат сутринта на 9 януари"}
{"url": "http://www.focus-news.net/news/2018/01/08/2474611/fox-news-malayziyskata-opozitsiya-izlachi-92-godishniya-mahatir-mohamad-za-kandidat-premier.html", "text": "Малайзийската опозиция определи 92-годишният бивш министър-председател на страната Махатир Мохамад за кандидат-премиер на скорошните парламентарни избори в страната, предаде  Fox News. \r\nСъставеният от четири партии „Съюз на надеждата“ демонстрира единство преди изборите, които трябва да се проведат през август. Министър-председателят на страната Наджиб Разак се бори  в момента срещу последствията от корупционни скандали. \r\nСпоред местния политолог Ван Сайфул Ван Джан на опозицията ѝ предстои трудна борба заради промените в границите на избирателните райони и силната подкрепа за правителството от селските общности на Малайзия.  Виктор Турмаков", "date": "2018.01.08", "title": "Fox News: Малайзийската опозиция излъчи 92-годишния Махатир Мохамад  за кандидат-премиер"}
{"url": "http://www.focus-news.net/news/2018/01/08/2474612/pregled-na-mezhdunarodnite-novini-do-6-chasa-agentsiya-fokus.html", "text": "Работните екипи на Съюза (ХДС/ХСС) и Германската социалдемократическа партия (ГСДП) постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин.\r\nВ рамките на първия от общо шестте кръга на сондажите, представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори. \r\nПървият кръг от разговорите за съставяне на новото германско правителство се провежда в централата на германските социалдемократи в Берлин. В рамките на следващата седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nНеделната среща между партийните и фракционните лидери на трите партии започна в ранните следобедни часове, като след приключването й 14-те работни групи трябва да представят конкретен план за хода на преговорите. \r\nПредварителните сондажи, които бяха подновени след колапса на възможната „ямайска“ коалиция, започнаха в условията на огромен натиск върху участващите партии. Предварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\n*** Според бившия чешки президент Вацлав Клаус продължаващата масова миграция на мюсюлмани към Европа може да я унищожи, затова и „тя трябва да намери сили в себе си, за да ги отхвърли“ .\r\n„Ако продължаваме да поддържаме миграцията на хора с чужда култура, ще допринесем за унищожаването на Европа“, заяви Клаус.  Бившият президент допълни, че мюсюлманската култура не е „родена в Европа“ .\r\nЕдновременно с това той отхвърли като „път към ада“ предложението на френския президент Еманюел Макрон за задълбочаване на европейската интеграция. \r\n„Чехия се нуждае от силно правителство и президент, които да се справят с проблемите. Искам да имаме президент и правителство, които да са чешки на първо място и едва след това европейски“, допълни Клаус. \r\nСледващия петък и събота в Чехия ще се проведат президентски избори. Не се очаква никой от деветимата кандидати да получи повече от 50% от гласовете на първи тур, като най-вероятно две седмици по-късно ще се проведе балотаж. \r\n***   По данни на базираната в Лондон Сирийска обсерватория за правата на човека най-малко 18 души са загинали и десетки са ранени, включително и цивилни, при експлозия в сирийската северозападна провинция Идлиб.\r\nПо данни на организацията взривът е избухнал в централата на малка бунтовническа фракция. Все още не е известно естеството на атаката.\r\n„На място са пристигнали линейки и спасителни екипи и в момента се води операция по изваждане на затрупаните изпод руините на взривената къща и съседните сгради“, съобщава Обсерваторията. \r\nПровинция Идлиб е основен бастион на сирийската опозиция, разположен край границата на държавата с Турция. В момента тя е единствената в страната напълно под контрола на силите, борещи се срещу президента Башар Асад. \r\n*** Иранските власти въведоха забрана за изучаване на английски език в началните училища.\r\nВърховният лидер на Иран Али Хаменей заяви, че ранното обучение по английски език проправя пътя за „културна инвазия\" на Запада в Иран. Малко по-късно председателят на Държавния съвет за висше образование Мехди Навид-Адам обяви в телевизионно обръщение, че часовете по английски език в началните училища са „против законите“ на Иран, като добави, че английският вече не е част от учебната програма за най-малките. В гимназията изучаването му няма да бъде забранено. \r\nСъгласно думите на Навид-Адам, оттук насетне в началните училища обучението на децата ще бъде фокусирано върху изучаването на фарси и иранската култура.\r\nПромените идват само броени дни след смазването на антиправителствените протести в страната, които според властите в Техеран са организирани с помощта на външни сили, включително САЩ и Великобритания.\r\n*** Самолет на водената от Саудитска Арабия регионална коалиция се разби на територията в Йемен.\r\nПо данни на местни медии изтребителят е свален от шиитските бунтовници, като се пояснява, че машината е „Юрофайтър Торнадо“, британско производство. \r\nСаудитският телевизионен канал Al Arabiya предаде, че двамата пилоти са оцелели след инцидента. \r\nДруги подробности към момента не се привеждат.\r\n***  Директорът на ЦРУ Майк Помпео заяви, че е загрижен от продължаващите усилия от страна на Русия и на други държави да  подкопаят  изборите в САЩ, включително и насрочените за тази година и добави, че подобна намеса не е нещо ново.\r\n„Мнозина искат да подкопаят западната демокрация“, заяви Помпео по време на телевизионно интервю. Той допълни, че основното внимание на Вашингтон е обърнато към руската намеса, но същевременно „обхватът трябва да се разшири“. \r\nДиректорът на ЦРУ заяви, че разузнавателните агенции на САЩ се борят срещу възможността изборите за Конгрес тази година да бъдат атакувани. Той не уточни детайли, но заяви, че руската намеса е продължавала десетилетия.  Според него националната сигурност на САЩ „е решена да запази американските избори сигурни, в безопасност и демократични“. „Ще действаме срещу руснаците или който и да е, заплашващ резултатите“, увери Помпео. \r\n***  Преговорите между Южна Корея и КНДР в граничното селище Пханмунджом ще започнат във вторник от 10 сутринта местно време (3:00 часа сутринта българско), предава  ТАСС.\r\nПо данни на южнокорейското министерство на обединението се очаква, че основна тема на първите от декември 2012 г. междукорейски преговори ще бъде възможното участие на севернокорейски спортисти на Зимните олимпийски игри в Пьончан в Южна Корея. \r\n***", "date": "2018.01.08", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/01/08/2474613/interfaks-gastata-magla-paralizira-letishteto-v-tbilisi.html", "text": "Гъста мъгла отмени всички полети през нощта на международното летище в грузинската столица, предава  Интерфакс.\r\n„В момента заради мъглата са отменени 10 планирани полета, а още няколко са задържани както на излитане, така и на кацане“, съобщава администрацията на летището. Не са могли да пристигнат в Тбилиси полетите от Анкара и Истанбул, а също така от Техеран, Алма Ата, Тел Авив, Киев, Доха и Баку. Задържани са полетите от Москва, Минск, Дубай, Мюнхен и Рига. \r\nОт администрацията на летището уверяват, че чак до сутринта няма да има полети към и от обекта.   Виктор Турмаков", "date": "2018.01.08", "title": "Интерфакс: Гъстата мъгла парализира летището в Тбилиси"}
{"url": "http://www.focus-news.net/news/2018/01/08/2474614/abc-news-spored-postoyanniya-predstavitel-na-sasht-v-oon-svetovnite-lideri-sledyat-poslaniyata-na-donald-tramp-v-tuitar.html", "text": "Постоянният представител на САЩ в ООН Ники Хейли заяви, че лидерите на много страни постоянно четат публикациите на президента Доналд Тръмп в социалната мрежа „Туитър“, опитвайки се да разберат логиката му, предава  ABC News.\r\nХейли бе питана в ефир колко често световните политици и дипломати четат профила на Тръмп. Според нея „туитовете“ на президента не само, че не са игнорирани, а дори напротив – четат се постоянно.\r\nСъщевременно дипломатът не се съгласи, че американският президент изглежда твърде непредсказуем. Хейли поясни, че на ръководителите на другите страни е неизвестно какво ще предприемат САЩ в близко време. Затова и им се налага да бъдат внимателни и да обръщат внимание как ще се държат с Вашингтон. „Такъв подход е напълно разумен“.  Виктор Турмаков", "date": "2018.01.08", "title": "ABC News: Според постоянния представител на САЩ в ООН световните лидери следят посланията на Доналд Тръмп в „Туитър“."}
{"url": "http://www.focus-news.net/news/2018/01/08/2474615/asia-times-pochitatelite-na-promenite-na-rezhima-tryabva-da-znayat-che-demokratsiyata-ne-garantira-mir.html", "text": "\"Демокрациите не воюват една срещу друга\", обяви тогавашният президент на САЩ Джордж У. Буш, докато очертаваше визията си за мира в Близкия изток след подкрепяната от САЩ свята на режима в Ирак и докато се водеха усилия за разпространяването на демокрацията в региона и по останалата част на света, коментира изданието Asia Times.\r\n\"Пораждането на демокрацията в Близкия изток трябва да бъде фокус на американската политика за следващите десетилетия\", заяви Буш по време на своя реч през ноември 2003 г. Той настоя, че свалянето на авторитарните режими от власт и провеждането на свободни избори в страните от Близкия изток ще бъде най-ефективният начин за установяване на дългосрочна политическа стабилност и да създаде основите за мир в региона. \r\n\"Това, че западните държави в течение на 60 години даваха извинения и се нагаждаха към липсата на свобода в Близкия изток, не направи нищо за сигурността ни, защото в дългосрочен план стабилността не може да се закупи за сметката на свободата\", обясни президентът, обявявайки, че сега Вашингтон ще води \"глобална демократична революция\". \r\nБуш подкрепяше в речта си това, което политолозите наричат \"Теория на демократичния мир\". Според нея, както твърди нейният основен пропонент Рудолф Румел \"демокрацията е лечение за политическото или колективното насилие от всеки тип\". \r\nСледователно, според тази теория, демократичните лидери са въздържани от съпротивата на собствените си народи да приемат цената и смъртта на войната. Междувременно демократичната култура на преговори и помирение, плюс препятствията пред предприемането на бързо действие, също са в полза на мира. \r\nПо един начин Теорията на демократичния мир се превърна в теоретична основа, за голяма част от американската външна политика след края на Студената война. Американските водачи и политолози предложиха САЩ да влезе в контакт с авторитарните режими като тези в Китай и в Русия не само като начин да се послужи на икономическите интереси на Вашингтон. Това трябваше също така да ги окуражи да станат по-свободни и демократични общества, които да живеят в мир с останалата част на света. \r\nНезависимо дали ставаше дума за Китай, Русия или Близкия изток, икономическото и дипломатическо ангажиране със САЩ трябваше да доведе до политически и икономически реформи, защото разширяващата се средна класа щеше да настоява за демократична промяна. Това на свой ред щеше да доведе евентуално до по-мирна външна политика на въпросните страни. Самозалъгване  \r\nЗа жалост тази външнополитическа прогноза е доказано самозалъгване. Програмата на Буш за Близкия изток и подкрепата, която неговият наследник Барак Обама предоставяна на антиправителствените движения, свързани с Арабската пролет, доведоха до провеждането на свободни избори в Ирак, Палестина и Египет, но накрая качиха на власт радикални ислямистки групировки и подпалиха религиозни и междуетнически граждански войни, довели до още повече нестабилност и конфликти в Близкия изток.\r\nПлановете за демократизиране на Ирак и на Близкият изток създадоха стратегическо бедствие, което нарани интересите на САЩ в региона и междувременно засилиха влиянието на радикалните, насилствени и антиамерикански играчи, пред които иракският Саддам Хюсеин и либийският Муамар Кадафи изглеждат като приятелски демократи. \r\nМеждувременно, американските контакти с Русия и с Китай засилиха тяхната икономика, но със сигурност не ги трансформираха във функциониращи демократични системи и от там в съюзници на САЩ.\r\nНещо повече, американската програма за засилването на свободата, било то чрез използването на военна сила, както в случая с Близкия изток, или чрез дипломатически и икономически контакти в случая с Китай и Русия, доведе до ръста на силите на национализма и до идването на власт на авторитарни режими, които са враждебни към ценностите на демокрацията и мира и които се съпротивляват на американския натиск за либерализиране на техните политически системи. Преосмисляне на политиката \r\nПриемането на реалността, което настоящият президента на САЩ направи в своята Стратегия за национална сигурност, издадена в края на миналата година, ще изисква \"преосмисляне на политиките през последните две десетилетия, основани на приемането, че общуването с противниците и включването им в международните институции и в глобалната търговия ще ги превърне в благи актьори и партньори, на които може да се разчита\". В документа се признава, че в повечето случаи \"тази предпоставка се оказа фалшива\". И наистина е така.\r\nФактически, кандидатът Доналд Тръмп прекара по-голямата част от избирателната си кампания, за да громи политиката на Обама спрямо Иран и особено Ядреното споразумение, което неговият предшественик сключи с Иран, за да отвори Техеран дипломатически. \r\nИ наистина, освен че настояваше, че споразумението с Иран е важно за националната сигурност, Обама, повтаряйки Теорията за демократичния мир, предполагаше, че контактите на САЩ с Иран ще доведат до политически и икономически изменения в страната. \r\nОбама предполагаше, че избирането на реформиста Хасан Роухани като президент на Иран, \"бележи, че сред иранския народ има желание за присъединяване към международната общност, както и към глобалната икономика\", както той каза по време на интервю от 2015 г.\r\n\"Гледайки на Иран през последните няколко години, смятам, че тези сили в Иран, които искат да излязат от твърдата рамка, в която бяха дълго време, сега ще имат възможност да  поемат в различна посока\", заяви Обама. Иранският проблем\r\nТези и подобни изказвания бяха разкритикувани от кандидат-президента Доналд Тръмп и от неговите съветници като поредните примери за политическата наивност на Барак Обама в политическо отношение. Те контрастираха с по-реалисткия начин за действие на новия президент в общуването с ислямската република. \r\nЦентралните интереси в националната сигурност на САЩ определят стратегията на САЩ към Иран, както и към Китай, Русия и Ирак. Няма значение дали тези държави маршируват към демокрацията или нарушават човешките права Това, което има значение е доколко техните интереси съвпадат с тези на Вашингтон. \r\nЗатова е и донякъде иронично, че на фона на антиправителствените улични протести в Иран, президентът Тръмп и постоянният представител на САЩ в ООН Ники Хейли, станаха апологети за политическите изменения в Иран и обитателят на Белия дом постоянно \"туитваше\" своята подкрепа към демонстрантите. \r\nВ контраст с протестите на \"Зеленото движение\" в Иран през 2009 г. и демократичните сили, събрали се в Техеран и в другите градски центрове, настоящите протести в Иран са предизвикани най-вече от гнева заради икономическите условия в някои провинции в страната, а не от искания за политически реформи. \r\nПри всеки случай, не е ясно дали падането на режима в Техеран и провеждането на свободни избори задължително ще помогне на интересите на САЩ дългосрочно. Това може всъщност да качи на власт светско националистическо правителство, което също така теократичния си предшественик да се бори за утвърждаването на иранската стратегическа икономическа сила в региона, включително и чрез придобиване на ядрени оръжия. \r\nЗатова и Вашингтон трябва да избягва пряката или непряката намеса в настоящата политическа драма в Иран. Той трябва да се въздържа от създаването на нова смяна на режима в Близкия изток с нова кампания за насърчаване на свободата. \r\nВместо това правителството на Тръмп трябва да остави иранците да пишат собствената си политическа история, която да отразява собствените има надежди, а не американското самозалъгване, докато същевременно направи така, че стратегическите интереси на САЩ са защитени при всеки развиващ се случай.  Виктор Турмаков", "date": "2018.01.08", "title": "Asia Times: Почитателите на промените на режима трябва да знаят, че демокрацията не гарантира мир"}
{"url": "http://www.focus-news.net/news/2018/01/08/2474616/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени.\r\nНамалена видимост поради мъгла: \r\n- до 10 м в района на Нова Загора /обл. Сливен/;\r\n- до 50 м в районите на Българене /обл. Плевен/ и Д. Богров и Враждебна /обл. София/;\r\n- до 100 м в районите на Деветак и Пода /обл. Бургас/, Гулянци и Муселиево /обл. Плевен/, Твърдица /обл. Сливен/, ССТ /обл. София/ и АМ Тракия в района на с. Богданово /обл. Ст. Загора/;\r\n- до 200 м в районите на Средец и Драганци /обл. Бургас/, Раднево и Гълъбово /обл. Ст. Загора/ и гр. Сливен.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 15.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.08", "title": "Актуална пътна обстановка"}
{"url": "http://www.focus-news.net/news/2018/01/08/2474617/predstoyashti-mezhdunarodni-sabitiya-za-8-yanuari-agentsiya-fokus.html", "text": "Германия навлиза в решаваща седмица от междупартийни сондажи за съставяне на новото федерално правителство.\r\n*** Правителствените сили на Дамаск продължават офанзивата си в контролираните от джихадистите територии в провинция Идлиб.\r\n*** Председателят на ЕК Жан-Клод Юнкер ще открие среща на високо равнище за обсъждане на финансовата рамка на бюджета на Общността след 2020 г.\r\n*** Бившият председател на партията ЮКИП Найджъл Фараж ще се срещне с главния преговарящ от името на ЕС по въпросите за Брекзит – Мишел Барние.\r\n***", "date": "2018.01.08", "title": "Предстоящи международни събития за 8 януари  ( Агенция „Фокус“ )"}
{"url": "http://www.focus-news.net/news/2018/01/08/2474618/predstoyashti-sabitiya-v-stranata-za-8-yanuari-agentsiya-fokus.html", "text": "***\r\nПредседателят на Народното събрание Цвета Караянчева ще участва в честванията по повод 140-ата годишнина от Освобождението на Казанлък. В 17.00 часа Караянчева ще присъства на тържествената заря-проверка и ще произнесе слово. Преди това председателят на парламента ще приеме строя и ще поздрави почетния караул от представителни части на 61-ва Стрямска механизирана бригада. \r\n***\r\nОт 09.30 часа ІІ състав на Специализирания наказателен съд ще гледа делото срещу Емил М., Лазарин Л., Едуард П. и др. за приготовление за убийство по чл. 115 чл. 116 НК. \r\n***\r\nОт 12.00 часа ще бъде осветено Родилното отделение на УМБАЛ „СВ. Анна“. \r\n***\r\nОт 13.00 часа в Националния пресклуб на БТА Софийската стокова борса ще даде пресконференция на тема „Годишен обзор на борсовата търговия в България - движение на цените и тенденции“.\r\n***\r\nОт 13.30 часа ХІ състав на Специализирания наказателен съд ще се гледа делото срещу Николай И. – производство за определяне на общо наказание по 1л. 23-27 НК.\r\n***\r\nОт 14.00 часа ХIІІ състав на Специализирания наказателен съд ще гледа делото срещу Али Л., Величко Д., Екрем М. и Гочо Г. за организиране и ръководене на организирана престъпна група. \r\n***\r\nОт 19.00 часа в Конферентната зала на Софийския университет „Св. Климент Охридски“ ще бъде отбелязана 70-годишнината от приемането на Конституцията на Република Италия.\r\n***\r\nОт 11.00 часа на ул. „Иван Михайлов“ 1 ще се проведе пресконференция на Сдружение Югозападни общини.\r\n***\r\nОт 12.00 часа в Заседателната зала на Община Бургас кметът Димитър Николов и неговите заместници ще представят общата рамка на проектобюджета за настоящата 2018 година.\r\n***\r\nОт 10.00 до 19.00 в офиса на ПП ГЕРБ в Бяла Слатина, народният представител Красен Кръстев ще има приемен ден за граждани. \r\n***\r\nОт 10.00 часа във формированията на Военноморските сили ще се състоят военни ритуали по повод тържествено откриване на новата учебна 2018 година.\r\n*** \r\nОт 12.00 часа в ДКЦ „Чайка“ ще бъде отбелязан Денят на родилната помощ (Бабинден).\r\n***\r\nОт 13.00 часа в  централата на ГС на БСП на ул. „Македония” 33 - Иван Иванов, народен представител от ПГ „БСП за България“, член на парламентарните комисии по регионална политика, благоустройство и местно самоуправление и по транспорт, информационни технологии и съобщения ще приема граждани.\r\n***\r\nОт 14.00 часа в зала 816 във Факултета по Фармация към Медицински университет – Варна проф. д-р Христина Групчева ще представи първото обучение в България на специализанти по очни болести със симулатори за диагностика и хирургия в офталмологията. \r\n***\r\nОт 17.00 часа в Младежки дом – Врацаще се състои лекция на тема „Европейската наука – достъпна за всеки“.\r\n***\r\nОт 11.30 часа в Художествената галерия ще се състои работилничка за въображение „Приказни герои от глина“. \r\n***\r\nВ регионална библиотека „Дора Габе“ ще бъде представена изложба на библиотечни документи по повод 115 години от рождението на Христо П. Капитанов /1903–1971/, добруджански поет, журналист и общественик и 120 години от рождението на Яни Калиакренски /1898–1944/, добруджански журналист и писател, обществен, културен и театрален деец, редактор.\r\n***\r\nОт 16.00 часа в сградата на Община град Добрич в Голямата заседателна зала – етаж 2 ще се проведе публично обсъждане на проектобюджета.\r\n***\r\nОт 11.00 часа с поднасяне на цветя пред паметната плоча на Пулевата къща в Карлово ще започнат събитията по повод 140 години от освобождението на града от османска власт. В 11.20 часа ще потегли шествие, което ще премине през улиците „Васил Левски“ и „Ген. Карцов“. В 11.40 часа ще бъдат поднесени венци и цветя пред паметника на ген. Павел Карцов в Карлово. Пред паметника ще се състои и военен церемониал.\r\n***\r\nОт 17.00 часа в клуба на Съюза на офицерите и сержантите от запаса и резерва ще бъдат отбелязани 170 години от рождението на Христо Ботев.\r\n***\r\nОт 16.30 до 18.00 часа в офиса на ПП ГЕРБ на ул. „Обединение“ 16, ет. 4, народните представители д-р Даниела Дариткова и д-р Красимир Събев ще проведат приемен ден.\r\n***\r\nОт 10.30 часа в заседателната зала на Общината ще се проведе традиционна пресконференция. \r\n***\r\nОт 13.30 часа в зала 1 на Районен съд - Пловдив ще се гледа делото срещу трите жени, представяли се за “ходжи” и извършвали дейност по “гадателство” и ”разваляне на магии”.", "date": "2018.01.08", "title": "Предстоящи събития в страната за 8 януари (Агенция „Фокус”)"}
{"url": "http://www.focus-news.net/news/2018/01/08/2474619/nimh-na-mesta-v-nizinite-i-kotlovinite-shte-ima-trayni-magli-s-maksimalni-temperaturi-6-9-v-ostanalata-chast-ot-stranata-temperaturite-shte-dostigat-10-15.html", "text": "Днес ще преобладава слънчево и почти тихо време. От запад високата и средна облачност ще се увеличава, ще е без валежи. На места в низините и котловините ще има трайни мъгли и там ще е по-хладно, с максимални температури 6°-9°, в останалата част от страната температурите ще достигат 10°-15°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология към БАН. \r\nНад Черноморието ще преобладава  слънчево време. На места в сутрешните часове ще има мъгла или ниска облачност. По-късно през деня ще се появи висока облачност. Вятърът ще слаб от югоизток. Максималните температури ще са 10°-11°. Температура на морската вода е 9°-10°. Вълнението на морето ще бъде 1-2 бала.\r\nНад планините ще е предимно слънчево, с разкъсана средна и висока облачност. По билата ще духа до умерен югозападен вятър. Максималната температура на височина 1200 метра ще е около 12°, на 2000 метра – около 6°.", "date": "2018.01.08", "title": "НИМХ: На места в низините и котловините ще има трайни мъгли с максимални температури 6°-9°, в останалата част от страната температурите ще достигат 10°-15°"}
{"url": "http://www.focus-news.net/news/2018/01/08/2474620/predsedatelyat-na-narodnoto-sabranie-tsveta-karayancheva-shte-uchastva-v-chestvaniyata-po-povod-140-godini-ot-osvobozhdenieto-na-kazanlak.html", "text": "Председателят на Народното събрание Цвета Караянчева ще участва днес в честванията по повод 140-ата годишнина от Освобождението на град Казанлък, съобщиха от пресцентъра на Народното събрание. В 17.00 часа председателят на парламента ще присъства на тържествената заря-проверка и ще произнесе слово. Преди това Цвета Караянчева ще приеме строя и ще поздрави почетния караул от представителни части на 61-ва Стрямска механизирана бригада.", "date": "2018.01.08", "title": "Председателят на Народното събрание Цвета Караянчева ще участва в честванията по повод 140 години от Освобождението на Казанлък"}
{"url": "http://www.focus-news.net/news/2018/01/08/2474621/aktsenti-v-sutreshniya-blok-dobro-utro-balgariya-na-radio-fokus.html", "text": "Председателство под знака на протести. Ще засилят ли натиска опозиционните партии в присъствието на евролидерите? Очаквайте с анализ политолога Борис Попиванов. Може ли България да даде тласък на диалога между ЕС и Турция, след като Анкара и София демонстрираха единство на откриването на реставрираната българска църква „Св. Стефан“ в Истанбул? По темата ще разговаряме с Ангел Ангелов, директор на дирекция „Югоизточна Европа“ в МВнР. Колко от нас прибягват до бързи кредити, за да попълнят бюджета след празниците и за какво да внимаваме, когато теглим такива? Това ще попитаме председателят на КЗП Димитър Маргаритов. Меката зима тази година се отразява неблагоприятно на пчелните семейства в Родопите. Очакват ли загуби производителите на мед и пчелни продукти ще научим от кореспондента ни в Смолян Нели Гергьовска? Редица инициативи по повод навършването на 800 години от възцаряването на Иван Асен II ще бъдат организирани в Асеновград. Подробностите ще научим от Тони Михайлов от Радио „Фокус“-Пловдив. Две лунни и 3 слънчеви затъмнения се очакват през 2018 година. От къде и как ще могат да бъдат наблюдавани ще ни разкаже  на финала на предаването Марияна Валентинова. \r\nТези и още теми в  „Добро утро, България“ от 6.00 до 10.00 часа с водещ Евелин Цанева.", "date": "2018.01.08", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2018/01/08/2474622/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На българо-турската граница, на ГКПП \"Капитан Андреево\" и ГКПП \"Лесово\", трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.01.08", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/01/08/2474623/stara-zagora-s-tarzhestven-vodosvet-v-kazanlak-shte-zapochnat-praznichnite-proyavi-po-povod-140-godini-ot-osvobozhdenieto-na-grada-ot-tursko-robstvo.html", "text": "С поредица от събития в Казанлък днес ще бъдат отбелязани 140 години от Освобождението на града от турско робство. Това каза за Радио „Фокус“ началник на кабинета на кмета Срабра Касева. Тядобави, че честванията ще започнат в 10.00 часа на централния площад „Севтополис“, където ще се проведат тържествен ритуал по издигане на националния, европейския и общинския флагове и тържествен водосвет за благоденствието на Казанлък. В 10.30 часа от площад Севтополис ще тръгне литийно шествие до Девическия манастир \"Въведение Богородично\", където в 11.00 часа ще бъде отслужена Панихида в памет на загиналите герои за Освобождението на Казанлък.\r\nСъбитията по повод годишнината ще продължат от 16.00 часа на площада зад Папазовата къща, където ще бъде представена възстановката „От война към мир: 140 години от Освобождението на Казанлък“ в изпълнение на актьори от Общински театър „Любомир Кабакчиев“ и представители на РК “23-ти Пехотен Шипченски полк“ към НД “Традиция“.\r\nНепосредствено след освобождението на Казанлък на 8 януари в Папазовата къща под домакинството на заможните братя търговци на розово масло Димитър и Ботьо Папазови се разполага Главната квартира на руската армия, където се водят първите преговори за прекратяване на военните действия по време на Руско-турската освободителна война и именно в тази къща в Казанлък са изработени условията на бъдещия мирен договор, подписан в последствие на 3 март 1878 г. в Сан Стефано.Макар преговорите в Казанлък през януари 1878 г. да завършват без успех точно те поставят главните изисквания на бъдещия мирен Санстефански документ. \r\nСъбитията по отбелязване на 140 години от Освобождението на Казанлък ще продължат в 17.00 часа, когато на булевард „Алексанър Батенберг“ до площад “Севтополис“ ще се проведе тържествена заря-проверка, а в 17.30 ще започне народно веселие. Организатор на честванията е Община Казанлък. Програмата, посветена на 140 години от Освобождението на Казанлък, ще продължи и на 9 януари. В 18.00 часа в Художествената галерия ще бъде открита изложба с репродукции на картини от известни руски художници, организирана от Национално движение „Русофили“.\r\nСлавяна ГАЙДАРОВА", "date": "2018.01.08", "title": "Стара Загора: С тържествен водосвет в Казанлък ще започнат празничните прояви по повод 140 години от Освобождението на града от турско робство"}
{"url": "http://www.focus-news.net/news/2018/01/08/2474624/afp-emanyuel-makron-zapochva-ofitsialnoto-si-poseshtenie-v-kitay.html", "text": "Президентът на Франция Еманюел Макрон започва официалното си посещение в Китай в началната точка на древния Път на коприната Сиан – белег на уважение към неговия китайски колега Си Дзинпин, опитващ се да съживи известния търговски път, предава  AFP.\r\n„Китайската инициатива „Един пояс, един път“ представлява реална възможност да се изграждат мостове между страните и цивилизациите, както са правили древните пътища на коприната“, заяви Макрон пред китайски медии. „Вярвам, че е важно Китай и Европа да засилят сътрудничеството си по инициативата. Франция е готова да играе роля в това“, допълни той.\r\nСъщевременно президентът на Франция предупреди, че инициативата трябва да се проведе в „рамките на балансираното партньорство“. \r\nПо време на посещението си в Сиан Макрон ще изнесе реч, посветена на китайско-френските отношения. Той ще посочи „стратегическото партньорство с Пекин“ по въпросите, свързани с тероризма и климатичните изменения.  Виктор Турмаков", "date": "2018.01.08", "title": "AFP: Еманюел Макрон започва официалното си посещение в Китай"}
{"url": "http://www.focus-news.net/news/2018/01/08/2474625/denyat-8-yanuari-v-balgarskata-istoriya.html", "text": "2013г.\r\nЕвростат поставя България на последно място по „иновативна активност“ в Европейския съюз. Само 27% от предприятията в индустрията и услугите са внедрили иновативна технология или са създали иновативен продукт.\r\n1997 г.\r\nДемократичната левица номинира за премиер в оставащия двегодишен парламентарен мандат Николай Добрев – министър на вътрешните работи в кабинета в оставка на Жан Виденов.\r\nНиколай Кирилов Добрев е български политик, партиен и държавен деец. Роден е на 19 октомври 1947 г. в гр. Гоце Делчев. Завършва специалност \"Геофизика\" във Висшия минно-геоложки институт (1970 г.). Заема различни ръководни постове в ДКМС, включително секретар на ЦК (1979-1986 г.). Член е на Висшия съвет (от 1991 г.) и Изпълнителното Бюро на БСП (от 1994 г.). Депутат е в ХХХVI, ХХХVII и ХХХVIII Народно събрание. Министър е на вътрешните работи (1996-1997 г.). На 28 януари 1997 г. получава указ да състави ново правителство, но връща мандата си на 4 февруари 1997 г., намирайки национално отговорно решение за управлението на България в кризисен за гражданския мир момент. Умира на 17 април 1999 г. в София.\r\nВ периода януари – началото на февруари, 1997 г. България изпада в дълбока политическа и финансова криза. Големите градове са обхванати от протести, блокирани са пътища и улици, страната изпада в хаос. В началото на февруари България е изправена пред хиперинфлация, след като за по-малко от два месеца цената на един щатски долар достига до 3000 лв. от 500 лв. в началото на годината. Унищожени са спестяванията на огромното мнозинство от българите, но са стопени дълговете на т.нар. кредитни милионери, взели пари от банките, без да имат намерение да ги връщат.\r\n1996 г.\r\nСтартира масовата приватизация.\r\n1993 г.\r\nГлавният прокурор Иван Татарчев иска снемането на депутатския имунитет на Александър Лилов заради започналото следствие за предоставянето от страна на Българската комунистическа партия (БКП) на безвъзмездни помощи за страните от Третия свят. На 19 януари същата година парламентът одобрява това искане.\r\n1971 г.\r\nЗапочва да излиза в. \"Антени\" - седмичник за политика и култура.\r\n1949 г.\r\nОт 8 до 9 януари България участва в създаването на Съвета за икономическа взаимопомощ (СИВ) в Москва. Съобщението за образуването му е публикувано на 25 януари. Съветът за икономическа взаимопомощ е междуправителствен съюз (съкратено СИВ), учреден през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. Доминиран е от СССР. Системно подчинява икономиката на политиката и интересите на Съветския съюз. Разпуснат е през 1991 г.\r\n1904 г.\r\nВ периода 8 – 13 януари се учредява Федерация на македоно-одринските благотворителни братства в София.\r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.).\r\n1878 г.\r\nВ хода на Руско-турската освободителна война (1877-1878 г.) главната квартира на руската армия се премества от с. Бохот, Плевенско, в Ловеч. В хода на Руско-турската освободителна война (1877-1878 г.) Лявата колона на Южния отряд, командвана от ген. Николай Святополк-Мирски, влиза в бой при с. Шейново. Освободен е Казанлък. Турските части отстъпват от Сопот и Карлово.\r\nНа 31 юли 1877 г. руското командване сформира Южен отряд начело с генерал Фьодор Радецки. Задачата на отряда е да отбранява старопланинските проходи.\r\nФьодор Фьодорович Радецки е руски военен деец, генерал (от 1877 г.). Роден е през 1820 г. През 1845 г. завършва военно инженерно училище, през 1849 г. – Николаевската академия на Генералния щаб. Участва в Руско-турската освободителна война като командир на VIII-ми армейски корпус; сражава се при Шипка, Шейново и Одрин. След войната е командващ на войските на Киевския военен окръг и член на Държавния съвет (от 1889 г.). Умира през 1890 г.\r\nНиколай Иванович Святополк-Мирски е руски военачалник, генерал от кавалерията (1880 г.). Роден е през 1833 г. Започва военната си служба в Кавказ. Отличава се по време на Кримската война (1853-1956 г.). В Руско-турската освободителна война (1877-1878 г.) е командир на 9-та пехотна дивизия и на отделни временно формирани отряди. През юли 1877 г. като командир на Габровския отряд овладява Шипченския проход и действа с дивизията си в Южна България. По време на шипченските боеве през август 1877 г. охранява Хаинбоаз. През януари 1878 г. е командир на лявата колона, която минава Стара планина през Хаинбоаз и атакува Шейново от изток; участва в обкръжаването и пленяването на армията на Вейсел паша. В това сражение руските войски за пръв път използват разгръщането в предбоен ред в колони и след това в стрелкова верига по време на атака от движение. През 1881 г. е назначен за атаман на Донските казашки войски. Член е на Държавния съвет (от 1898 г.). Умира през 1898 г.\r\n1873 г.\r\nПровежда се шестият разпит на Васил Левски. Същия ден специалната комисия изпраща за одобрение от великия везир в Цариград присъдата на членовете на Революционния комитет в с. Голям извор, Тетевенско, които са участвали в обира при Арабаконак.На тази дата са родени:\r\n1942 г.\r\nРоден е Ангел Иванов Марин, български генерал-майор Ангел Иванов Марин – български генерал-майор (1991 г.), вицепрезидент на Република България (от 2001 г.). Завършва специалност “Земна артилерия” и “Радиоелектронна техника” във Висше военно-артилерийско училище – град Шумен (1965 г.) и специалност “Командно-щабна и оперативно-тактическа подготовка” във Военно артилерийската академия в Ленинград (1978 г.). Заема длъжностите началник на разчет, командир на стартов взвод и на стартова батарея в ракетни войски (1965-1974 г.). Командир е на ракетен дивизион (1978-1980 г.) и на артилерийски полк (1982-1984 г.) в Стара Загора. Началник е на ракетни войски и артилерия на II-ра дивизия в Стара Загора (1984-1987 г.). Командващ е ракетни войски и артилерия на III-та армия в Сливен (1987-1990 г.). Командващ е ракетни войски и артилерия на сухопътни войски в Българската армия (1990-1998 г.). Уволнен е поради несъгласие с начина на провеждане на реформата в армията (1998 г.).\r\n1942 г.\r\nРодена е Валя Младенова Балканска, българска народна певица\r\nВаля Младенова Балканска – българска народна певица. Солистка e в Държавен ансамбъл за народни песни и танци \"Родопа\", Смолян (от 1960 г.). Репертоарът й включва автентични родопски песни: \"Излел е Делю хайдутин\" (чийто запис е изпратен с междупланетна станция в Космоса), \"Девойко, болно ли ти е”, \"Шар планино\", \"Триста са пушки пукнали\", \"Хайдути не се молеха\" и др. Носител е на орден \"Стара планина\" (2002 г.).\r\n1936 г.\r\nРоден е Георги Христов Данаилов, български писател. Георги Христов Данаилов – български писател и филмов сценарист. Завършва химия. Председател е на Агенцията за българите в чужбина към Министерски съвет на Република България, инициатор е и е създател на списание \"Ек\" (1992-1995 г.). Сценарист е на: \"Деца играят вън\" (ТВ, 1973 г.), \"При никого\" (1975 г.), \"Хирурзи\" (1977 г.), \"Почти любовна история\" (1980 г., съавтор), \"Мъжка песен\" (ТВ, 1981 г.), \"Спирка по желание\" (ТВ, 1983 г.), \"В името на народа\" (ТВ, 1984 г.), \"Забравете този случай\" (1985 г.), \"За къде пътувате?\" (1986 г.), \"А сега накъде?\" (1988 г.), \"Време разделно\" (1988 г., в съавторство), \"Лагерът\" (1990 г., съавтор), \"Любовта е немирна птица\" (1990 г., съавтор), \"Карнавалът\" (1990 г.), \"Преспанските камбани\" (1993 г.), на документалния филм \"Жив документ\" (1990 г.). Съчинения: \"Деца играят вън. Повест за деца\" (1970 г.); \"Убийството на Моцарт. Размисли за възпитанието\" (1982 г.; 1986 г.), \"До Чикаго и назад – сто години по-късно. Пътепис\" (1990 г.; 1992 г.), \"Доколкото си спомням\" (част 1-3, 2000-2002 г.) и др.На тази дата умират:\r\n2000 г.\r\nУмира Стефан Савов, български политик\r\n1938 г.\r\nУмира Иван Петров Кепов, български журналист. Иван Петров Кепов - български журналист, историк, общественик. Роден е на 29 март 1870 г. в с. Бобошево, Кюстендилско. Завършва педагогическо училище в Кюстендил (1889 г.) и история във Висшето училище (дн. СУ) в София през 1892 г. Работи като учител в Берковица, Варна, Враца, Дупница, в Дирекцията по прехраната и в тютюнева фабрика до 1928 г. Редактира и издава (от 1901 г.) в-к “Изгрев”, редактира сп. “Младежка библиотека” (1904-1907 г.), редактор на “Учителски вестник” (1907-1915 г.). Участва в македонското освободително движение и в основаването на Радикалдемократическата партия заедно с Н. Цанов и Т. Г. Влайков (1903 г.), заема длъжности в учителските съюзи и в Министерството на просветата. Включва се в националноосвободителното движение на българите от Македония и Одринска Тракия. Участва и в учителското профсъюзно движение, от 1907 г. до 1915 г. редактира печатния орган на учителския съюз в. \"Учителски вестник\" (1903-1934 г.). Издава учебници по обща и българска история и книги с историческо съдържание - \"Христоматия по българска история\", \"Въстанието в Перущица през 1876 г.\", \"Минало и сегашно на Бобошево\" и др. Автор е на научни и научнопопулярни исторически трудове, разкази, преводи, на учебници по стара, обща и нова история. През последните години от живота си се занимава изключително с книжовна дейност.\r\n1937 г.\r\nУмира Борис Иванов Дякович, български археолог. Борис Иванов Дякович - български археолог, библиотековед. Роден е на 28 февруари 1868 г. в Болград, Бесарабия. Дядо му - Ал. Узунов, е сред създателите на българската гимназия в Болград; майка му Евдокия Дякович притежава артистичен и певчески талант, наградена е от руската императрица с голям бронзов медальон за изкуство. Баща му Иван Дякович е награден с \"Георгиевски кръст\" на руската армия заради героизъм по време на Руско-турската война и е включен в свитата на княз Дондуков-Корсаков. Борис Дяковоч получава начално образование в Болград. Учи в гимназия в София, но завършва Пловдивската класическа гимназия (1890 г.). Учи 5 семестъра в Юридическия факултет на Новорусийския университет в Одеса (1891-1893 г.); със стипендия на МНП заминава за Прага, където 1 година учи в Немския университет (1894 г.); в Сорбоната в Париж следва класическа история и археология (1895-1898 г.); посещава лекции в Колеж дьо Франс и в Лувъра. Под ръководството на проф. Калигнан и Потие изучава антично изкуство, история, култура, архитектура и скулптура във Франция и Италия. Проучва разкопките на Помпей. Уредник на Етнографски отдел в Народния музей (1898 г.) и заместник-директор на НБ в София (1900 г.); директор на НБ в Пловдив (1901-1932 г.), към която създава и археологически музей (1910 г.). Сред учредителите е на ББИ (1918 г.); на Пловдивско археологическо дружество (1923 г.; негов първи почетен член, 1937 г.). В периода 1901-1906 г. реформира дейността на НБ в Пловдив (на балканската изложба в Лондон през 1907 г. получава златен медал). Участва в подготовката на \"Закон за народното просвещение\" (1909 г.); автор е на раздела за културни институции (музеи и библиотеки); създава нов правилник за НБ в Пловдив (1919 г.). Сътрудничи на сп. \"Книжовник\" (1910 г.) и сп. \"Читалище\" (1911 г.), където публикува статии. Като първия български учен археолог прави важни разкопки и открития из страната. Съчинения: \"Исторически преглед на НБ и музея в Пловдив до Съединението\" (1907 г.), \"Народни библиотеки и читалища в Пловдивски окръг\" (1908 г.) и др.\r\n1924 г.\r\nВ един и същи ден се ражда и умира Стефан Савов, председател на Демократическата партия и председател на ХХХVІ Народно събрание. Стефан Димитров Сафов е български юрист, преводач, политик. Роден е на 8 януари 1924 г. в София. Завършва право в Софийски университет “Св. Климент Охридски” (1948 г.). Сътрудничи на вестник “Мир” (1938-1942 г.), на в-к “Демокрация” (от 1989 г.). Осъден е от Народния съд на 15 години затвор. Многократно е репресиран и изселван (до 1989 г.); политически затворник е в с. Босна. Превежда 30 книги от испански и латиноамерикански автори (1966-1990 г.): Асорин, Педро де Аларкон, Мигел Астуриас, Мария Матуте, Хосе Камило Села, Мигел Делибес, Ромуго Галиегос, Пабло Неруда, Хуан Карлос Онети и др. Председател е на Асоциацията на испанистите в България; член е на Управителния съвет на Съюза на преводачите. Председател е на Демократическата партия (1990 г.). Член е на Ротъри клуб. Носител е на две награди от Съюза на българските преводачи за преводи на А. Карпентиер и П. Неруда. Депутат е в VII Велико народно събрание и в ХХXVI, ХХXVII и ХХXVIII Народно събрание. Умира през 2000 година.\r\n1914 г.\r\nУмира Димитър Петров Моллов, български лекар. Димитър Петров Моллов - български лекар, общественик и държавник, действащ член на БАН (1884 г.). Роден е на 26 декември 1845 г. в Елена. Завършва медицина в Москва; асистент на руския хирург проф. В. А. Басов; д-р по медицина от Московския университет (1876 г.). Участва в Сръбско-турската (1876 г.) и Руско-турската война (1877-1878 г.). В България е назначен за губернски лекар във Видин (1877-1878 г.). Депутат е в Учредителното НС в Търново (1879 г.). Един от организаторите на държавното здравеопазване след Освобождението, съставя първия здравен закон в България (1879 г.), председател е на първия Висш медицински съвет (1879 г.), инициатор за създаване на Държавната химическа лаборатория и на Александровска болница. Главен лекар на София (1882 г.), министър на народното просвещение (1883-1887 г.). Участник в Сръбско-българската война (1885 г.). Последователен русофил, деен член на Народната партия след 1894 г. Кмет на София (1895-1896 г.). Участва в редакцията на сп. “Медицински напредък”, “Български лекар” и др. Председател е на Природо-математическия клон на БАН (1911-1913 г.). Трудове: “Временни правила за устройство на медицинската част в България” (1879 г.), “Домашен лекар” (1895 г.).За изготвянето на историческата справка на Агенция “Фокус” са използвани следните източници:", "date": "2018.01.08", "title": "Денят 8 януари в българската история"}
{"url": "http://www.focus-news.net/news/2018/01/08/2474626/burgas-kmetat-dimitar-nikolov-shte-predstavi-obshtata-ramka-na-proektobyudzheta-za-nastoyashtata-2018-godina.html", "text": "В 12.00 часа в Заседателната зала на Община Бургас кметът Димитър Николов и неговите заместници ще представят общата рамка на проектобюджета за настоящата 2018 година. Това съобщиха от пресцентъра на Община Бургас.", "date": "2018.01.08", "title": "Бургас: Кметът Димитър Николов ще представи общата рамка на проектобюджета за настоящата 2018 година"}
{"url": "http://www.focus-news.net/news/2018/01/08/2474627/brussels-times-obekti-sa-belgiyskata-armiya-sa-vidimi-na-google-earth-vapreki-preduprezhdeniyata-na-vlastite.html", "text": "Базата на белгийските ВВС „Клайне Брогел“ е видима на „Google Earth“, заедно с всичките изтребители Ф-16 в нея,  въпреки предупрежденията на министъра на отбраната Стефан Вандепут към корпорацията „Гуугъл“ изображенията на сайта да бъдат замъглени, пише  Brussels Times. \r\n„Хора с лоши намерения лесно мога да подготвят атака“, смята военният синдикат на белгийската армия ACMP-CGPM. „Благодарение на „Гуугъл“ те могат да разберат  разположението на базата“, добавят от организацията.\r\nМинистърът на отбраната съобщи, че групата е премахнала образите на пътищата около летището на „Google Street View“, въпреки това, понеже не стои зад сателитните снимки в \"Google Earth\", тя не може да ги замъгли.   Виктор Турмаков", "date": "2018.01.08", "title": "Brussels Times:  Обекти са белгийската армия са видими на „Google Earth“ въпреки предупрежденията на властите"}
{"url": "http://www.focus-news.net/news/2018/01/08/2474628/sport-notingam-detronira-arsenal-v-turnira-za-kupata-na-angliya.html", "text": "Нотингам Форест поднесе изненадата в третия кръг на турнира за Купата на Англия. Заемащият едва 14-а позиция в Чемпиъншип Нотингам Форест детронира носителя на трофея Арсенал с 4:2. Така Нотингам продължи напред, след като стана първият тим от по-долна дивизия, който вкарва 4 гола срещу Арсенал за Купата, след Хъл Сити преди 110 години. Арсенал отпадна за първи път под ръководството на Арсен Венгер в третия кръг на турнира. Венцислав Драгоманов", "date": "2018.01.08", "title": "Спорт: Нотингам детронира Арсенал в турнира за Купата на Англия"}
{"url": "http://www.focus-news.net/news/2018/01/08/2474629/dobrich-v-obshtinata-shte-se-provede-publichno-obsazhdane-na-proektobyudzheta-za-2018-g.html", "text": "В в Голямата заседателна зала на Общината днес ще се проведе публично обсъждане на проектобюджета за 2018 г. Това съобщиха от пресцентъра на Община Добрич. Събитието ще се проведе от 16.00 часа. За постъпилите становища и предложения от публичното обсъждане ще бъде съставен протокол, който ще се приложи като неразделна част от проекта на общинския бюджет при внасянето му за разглеждане от Общински съвет.", "date": "2018.01.08", "title": "Добрич: В Общината ще се проведе публично обсъждане на проектобюджета за 2018 г."}
{"url": "http://www.focus-news.net/news/2018/01/08/2474630/denyat-8-yanuari-v-svetovnata-istoriya.html", "text": "2016 г.\r\nМексиканският флот възвръща избягалият наркобарон Хоакин Гусман, известен също като \"El Chapo\", в Лос Mochis, Синалоа.\r\n2015 г.\r\nВ Шри Ланка се провеждат президентски избори.\r\n2015 г.\r\nУчени откриват антибиотика теиксобактин, принадлежащ на нов клас антибиотици, който би могъл да реши проблема на нарастващата резистентност към лекарствата.\r\n2014г.\r\nПровежда се референдум за нова конституция на Египет.\r\n2012г.\r\nПрезидентът на САЩ Барак Обама обявява края на доктрината за „победа на два фронта“, с което САЩ ще спести към 500 милиарда долара през следващите 10 години. Белият дом предвижда съкращаване на американските сили в Европа и увеличаване на частите в Азиатско-гихоокеанския регион. Дори и в новия си вид бюджетът на въоръжените сили на САЩ надхвърля сумата на военните бюджети на 10-те страни, които харчат най-много средства за отбрана.\r\n2012г.\r\nИран обявява, че е започнал обогатяване на уран в новото си подземно съоръжение „Фордо“, добре защитено от възможни въздушни удари.\r\n2011г.\r\nЧили признава независима и суверенна държава Палестина.\r\n2009г.\r\nКим Чен Ир издава директива за назначаването на сина си Ким Чен Ун за лидер на Корейската работническа партия /КРП/.Също така Ким Чен Ир определя Ким Чен Ун за свой наследник.\r\n2008г.\r\nВойската на Северен Судан напуска Южен Судан.\r\n1993 г.\r\nВ САЩ са издадени пощенски марки с изображение на Елвис Пресли. Марките са пуснати в тираж 500 милиона екземпляра. Това е световен рекорд.\r\n1990 г.\r\nКанада встъпва в Организацията на Американските Държави.\r\nОрганизацията е създадена на 30 април 1948 г. на 9-та Интерамериканска конференция в Богота, Колумбия на базата на Панамериканския съюз, който съществува от 1889 г. В Организацията на Американските Държави членуват: Аржентина, Барбадос, Боливия, Бразилия, Венецуела, Хаити, Гватемала, Хондурас, Доминиканска Република, Колумбия, Коста-Рика, Мексико, Никарагуа, Панама, Парагвай, Перу, Салвадор, САЩ, Тринидад и Тобаго, Уругвай, Чили, Еквадор, Ямайка. До 1962 г. Куба като член на ОАГ взима участие в работата й. На Генералната асамблея на ОАГ през април 1971 г. е учреден институт на постоянни наблюдатели, каквито стават редица страни от Западна Европа, Канада, Япония и Израел.\r\n1989 г.\r\nВъв Великобритания Боинг 737, летящ от Лондон до Йоркшир, се разбива на магистрала М1 близо до близкото летище Източен Мидландс. Загиват 46 души.\r\n1979 г.\r\nСтотици Червени кхмери напускат Камбоджа след поражението им от Виетнамските войски. Виетнамските войски превземат столицата на Камбоджа Пном Пен и свалят от власт режима на Пол Пот и Червените кхмери на 7 януари 1979 г.\r\nЧервените кхмери, организирани от Пол Пот в джунглите на Камбоджа през 1960 г., подготвят радикална комунистическа революция, чрез която да премахнат западните влияния в Камбоджа и да установят аграрно комунистическо управление. През април 1975 г. кхмерите превземат столицата Пном Пен, свалят от власт проамериканския режим и провъзгласяват ново правителство начело с Пол Пот. Между 1975 г. и 1978 г. около 2 млн. камбоджанци умират от принудителен труд, глад и екзекуции. През 1978 г. Виетнамските войски навлизат в Камбоджа и в началото на 1979 г. завладяват столицата. Установява се ново умерено комунистическо правителство, а Червените кхмери заедно с техния водач се изтеглят обратно в джунглите.\r\nПрез 1985 г. Пол Пот официално се оттегля, но остава лидер на кхмерите, които продължават своята партизанска война. През 1997 г. в резултат на вътрешни разногласия в организацията, той е отстранен от лидерската позиция. Осъден e на доживотен затвор от “народния трибунал”, Пол Пот казва по-късно в интервю: “Моята съвест е чиста”. Надеждите на международната общност Пол Пот да бъде изправен на съд, където да отговаря за престъпленията си срещу човечеството не се оправдават. Лидерът на Червените кхмери умира под домашен арест през 1998 г.\r\n1977 г.\r\nВъв вагон на московското метро избухва взрив. Пострадалите са 44 души, 7 от които загиват. След две години по това дело са осъдени на смърт С. Затикян, А Степанян и З. Багдасарян.\r\n1966 г.\r\nАмериканските войски започват най-голямото настъпление в Южен Виетнам.\r\nПод председателството на Хо Ши Мин Северен Виетнам започва от 1958 г. периодични нахлувания с партизански части в Южен Виетнам, като в сраженията се включват и военни части на САЩ (на страната на Южен Виетнам). САЩ постоянно увеличават военното си присъствие там, като през 1969 г. броят на войниците е 550 000. След северновиетнамска офанзива през 1972 г. започва изтегляне на американските войски, което завършва окончателно през 1973 г.\r\n1940 г.\r\nВ Англия се въвеждат купони за захар.\r\n1931 г.\r\nРимският папа Пий XI издава енциклика срещу разводите и каквито и да било форми на контрол върху раждаемостта.\r\n1921 г.\r\nВъв Франция е обявено, че рентгенът може да се използва за установяване на възрастта на картините.\r\n1918 г.\r\nВ края на Първата световна война американският президент Удроу Уилсън отправя своите четиринадесет предложения за мир. Тяхната цел е да се гарантира създаването на справедлив и дълъг мир след победата на съюзниците през Първата световна война. Четиринадесетте предложения са част от речта на президента на общото събрание на американския Конгрес на 8 януари 1918 г. Те намират реализация в Лигата на нациите, основана след Парижката мирна конференция (1919 г.).\r\n1912 г.\r\nОснован е Африканският Национален Конгрес в Блумфонтейн, Южна Африка.\r\nКонгресът е социално-демократична политическа партия. Тя е управляваща партия в правителството на Южна Африка от 1994 г. Основана е с цел да увеличи правата на чернокожото население в страната. Неин първи президент е Джон Дюб.\r\n1908 г.\r\nПостроена е първата линия от Нюйоркското метро, свързвала Манхатън с континента.\r\n1900 г.\r\nПрезидентът на САЩ Уилям Маккинли обявява военно положение в Аляска.\r\n1889 г.\r\nАмериканският изобретател Херман Холерит патентова електронната броячна машина. Херман Холерит създава система за кодиране на информацията чрез серии от перфорирани дупки. Тази система се оказва полезна за статистическата работа и важна за развитието на дигиталния компютър. Машината на Холерит е използвана през 1890 г. при преброяване на населението в САЩ.\r\n1867 г.\r\nГражданите от афро-американски произход във Вашингтон получават право да гласуват след като Конгресът отхвърля наложеното от президента Андрю Джонсънвето.\r\n1863 г.\r\nЕйбрахам Линкълн пише отворено писмо в защита на отмяната на робството.\r\nЕйбрахам Линкълн е американски политик, 16-и президент на САЩ (1860-1865 г.), републиканец. Роден е на 12 февруари 1809 г. в Ходжънвил, Кентъки. Началник на пощенско бюро в Ню Сейлъм (1833 г.). Избран е за депутат през 1834 г., ръководител на партията на вигите. Обявява се против робството и срещу Мексиканската война (1846 г.). Печели огромна популярност в американските щати, които обикаля, разпространявайки идеите си. Един от основателите на Републиканската партия (1854 г.). По време на президентския му мандат Северът печели Гражданската война срещу Юга. Слага край на сепаратизма в Американския съюз. През 1864 г. е преизбран за президент. Няколко дни по-късно е убит от сектанта Дж. У. Буут, който стреля срещу него с вика: \"Отмъстих за Юга!\". Умира на 15 април 1865 г. във Вашингтон.\r\n1846 г.\r\nВестник “Српске новине” пише: “Според Сиприан Роберт /френски славист/, българите заемат голямата част от Европейска Турция и наброяват 4,5 милиона. Те се разпростират в Тракия, Румелия и Македония до Морея, така че в тези земи по-голямата част от селата обитават българите, а градовете - гърците.”\r\n1815 г.\r\nВ Нови Орлеан се състои последното англо-американско сражение.\r\nРешителното сражение се води призори, когато английският генерал Пакенам дава начало на фронтална атака. Става истинско клане, като генералът е убит заедно с най-важните си генерали. Над 2000 английски войници са убити, ранени или изчезнали. Американците имат 13 убити и 58 ранени войници. Англичаните се оттеглят, като отплават на 18 януари. Мирният договор е бил вече сключен, когато се води битката, но все още никой в Америка не знаел това.\r\n1813 г.\r\nНаполеоновата войска напуска Русия. Поражението на Наполеон във войната срещу Русия, започнала през 1812 г., слага началото на гибелта на неговата империя.\r\n1784 г.\r\nМежду Русия и Турция се сключва акт за присъединяването на Крим и Кубан към Русия. С това Османската империя признава своето поражение в борбата за тези територии.\r\n1709 г.\r\nВ Русия е пуснат първият граждански календар.\r\n1598 г.\r\nЕвреите са прогонени от Генуа. Евреите са народ, живеещ в различни страни по света – 14 милиона (към 1983 г.). Евреите са основното население на Палестина до първите векове след Христа, а по-късно се разселват. През 1937 г. наброяват около 17 милиона души. През II-рата световна война фашистите избиват около 6 милиона. През 1948 г. се образува еврейската държава Израел. Евреите използват предимно езика на народите, сред които живеят; част от тях говорят на идиш и иврит. Официален език в Израел е иврит.На тази дата са родени:\r\n1947 г.\r\nРоден е Дейвид Бауи, поп певец. Дейвид Бауи, псевдоним на Дейвид Робърс Джонс – поп-певец, китарист, саксофонист, киноактьор. В началото на 70-те години се утвърждава в стила глитър-рок. Певец № 1 на Англия за 1981 г. Участва в: \"Абсолютно начинаещи\" (1986 г.) и др. спектакли на Бродуей. Изнася благотворителни спектакли: Live Aids (1985 г.). Творчеството му оказва влияние върху музиката на \"Секс Пистълс\", \"Симпъл Майндс\", \"Дюран-Дюран\", \"Токинг Хедс\", \"Кълчър Клъб\" и др.\r\nДискография: \"The World of D. Bowie\" (1967 г.), \"Man of Words, Man of Music\" (1969 г.), \"The Man Who Sold the World\" (1970 г.), \"Hunki Dory\" (1971 г.), \"Alladin Sane\" (1973 г.), \"Pin-Ups\" (1973 г.), \"Images 1966/67\" (1973 г.), \"Station of Station\" (1976 г.), \"Low\" (1977 г.), \"Heroes\" (1977 г.), \"Stage\" (1978 г.), \"Christiane F” (1981 г.), \"Cat People\" (1982 г.), \"Tonight\" (1984 г.), \"Never Let Me Down\" (1987 г.), \"Black Tie White Horse\" (1993 г.), \"Outside\" (1995 г.), \"Earthling\" (1997 г.), \"Hours\" (1999 г.), \"London Boy\" (2001 г.), \"Rarest Live\" (2001 г.), \"Heaten\" (2002 г.), \"The Rise & Fall Of Ziggy Stardust\" (2002 г.). Той на 10 януари 2016 г.\r\n1937 г.\r\nРодена е Шърли Беси, американска поп-изпълнителка. Шърли Беси – американска поп-изпълнителка. Израства в семейство на преселници от Антилските острови. Успехът идва през 1957 г. с песен на Хари Белафонте. Известността й спада към средата на 60-те години, когато се налага рокмузиката. Продължава да пее във вариететни и телевизионни шоупрограми. Има записани песни с Лондонския симфоничен оркестър и в дует с Ален Делон.\r\n1935 г.\r\nРоден е Елвис Пресли, американски певец. Елвис Пресли – американски певец и китарист, киноактьор, наречен \"крал на рока\". Музикалната си кариера започва съвсем случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. В първия си филм – \"Обичай ме нежно\", Пресли се снима още през 1956 г. До 1972 г. участва общо в 33 филма без особена художествена стойност. За международното му признание в началото на 70-те години допринася предаваният чрез спътник концерт от Хавайските острови (1973 г.), който е гледан от над 2 млрд. зрители в 40 страни. Въпреки огромната си известност Пресли няма изнесени концерти извън САЩ, като се изключат 3 участия в Канада през 1957 г. и 1 импровизирана изява в Париж през 1959 г. Умира на 16 август 1977 г. от сърдечен удар в луксозното си имение \"Грейсланд\", превърнато по-късно в музей.\r\nИзбрани албуми: \"Elvis Presley\" (1956 г.), \"Elvis\" (1956 г.), \"Loving You\" (1957 г.), \"Elvis’s Golden Records: 50 000 000 Elvis Can’t Be Wrong, Vol. I, Vol. II\" (1958 г., 1959 г.), \"King Creole\" (1958 г.), \"For LP Fans Only\" (1959 г.), \"A Date with Elvis\" (1959 г.), \"Elvis is Back\" (1960 г.), \"His Hand in Mine\" (1960 г.), \"Something for Everybody\" (1961 г.), \"Blue Hawaii\" (1961 г.), \"Pot Luck\" (1962 г.), \"It Happened at the World’s Fair\" (1963 г.), \"Roustabout\" (1964 г.), \"Paradise, Hawaiian Style\" (1966 г.), \"How Great Thou Art\" (1967 г.), \"Glambake\" (1967 г.), \"Double Trouble\" (1967 г.), \"Speedway\" (1968 г.), \"Еlvis\" (1968 г.), \"From Elvis in Memphis\" (1969 г.), \"That’s the Way it is\" (1970 г.), \"I’m 10 000 Years Old, Elvis Country\" (1971 г.), \"Еlvis Live at Madison Square Garden\" (1972 г.), \"Aloha from Hawaii Via Satellite\" (1973 г.), \"Hits of the 70 s\" (1974 г.), \"The Sun Sessions\" (1976 г.), \"Еlvis, Scotty and Bill – the First Year\" (1979 г.), \"Еlvis Aaron Presley\" (1980 г.), \"This is Elvis\" (1981 г.), \"The Memphis Record\" (1987 г.), \"The Legend Begins\" (1992 г.), \"The king of Rock’n’Roll\" (1993 г.), \"The Complete 50’s Masters\" (1993 г.), \"From Nashville to Memphis\" (1994 г.), \"The Essential 60-s Masters, Vol.1” (1994 г.). Шлагери № 1 в класацията на САЩ: \"Heart-break Hotel\" (1956 г.), \"I Want You, I Need You, I Love You\" (1956 г.), \"Don’t Be Cruel\" (1956 г.), \"Hound Dog\" (1956 г.), \"Love Me Tender\" (1956 г.), \"Too Much\" (1957 г.), \"All Shook Up\" (1957 г.), \"Let Me Be Your Teddy Bear\" (1957 г.), \"Jailhouse Rock\" (1957 г.), \"Don’t\" (1958 г.), \"Hard Headed Woman\" (1958 г.), \"A Big Hunk O’Love\" (1959 г.), \"Stuck on You\" (1960 г.), \"It’s Now or Never\" (1960 г.), \"Are You Lonesome Tonight\" (1960 г.), \"Surrender\" (1960 г.), \"Good Luck Charm\" (1962 г.), \"Suspicious Minds\" (1969 г.), \"Elvis № 1\" (2002 г.).\r\n1918 г. \r\nРоден е Николае Чаушеску, румънски политик. Николае Чаушеску – румънски държавник, общественик, политик. Генерален секретар е на румънската комунистическа партия (РКП) (от 1969 г.), председател е на Държавния съвет на Социалистическа република Румъния (от 1967 г.), върховен главнокомандващ е на въоръжените сили (от 1968 г.), президент е на Социалистическа република Румъния (март 1974 г. – декември 1989 г.). Като ръководител на румънските комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската комунистическа партия. Заедно със съпругата си Елена е обвинен в кражба на 1 млрд. щатски долара от държавата; двамата са разстреляни на 25 декември 1989 г. Погребани са в Генчя, Букурещ.\r\n1891 г.\r\nРоден е Валтер Боте, Нобелов лауреат. Валтер Боте (Bothe) - немски физик, лауреат на Нобелова награда за физика за 1954 г. Ученик на М. Планк. Професор в Берлинския (1929 г.), Хесенския (1930 г.), Хайделбергския (1932-1934 г., 1946 г.) университет. От 1934 г. ръководи Физическия институт \"Кайзер Вилхелм\". Разработеният от него метод на съвпаденията получава широко приложение в атомната физика. През 1925 г. заедно с Гайгер доказва, че при разсейване на гама лъчите на електрони се спазва законът за съхранение на енергията. През 1929 г. (съвместно с В. Колхьорстер) прилага метода на съвпаденията към изследването на космическите лъчи. През 1930 г. заедно с Г. Бекер открива, че при облъчване на полоний, берил и някои други леки елементи с алфа частици възниква проникващо излъчване, което (както доказва Дж. Чедуик през 1932 г.) се състои от неутрони. През 1937 г. Б. и В. Гентнер първи наблюдават превръщането на тежки ядра под въздействие на гама излъчване. Умира на 8 февруари 1957 г. в Хайделберг.На тази дата умират: \r\n2017 г.\r\nУмира Али Акбар Хашеми Рафсанджани, (82 г.), четвърти президент на Иран (1989-97 г.) и де факто главнокомандващ на иранската армия по време на Иран-иракската война.\r\n2002 г.\r\nУмира Александър Прохоров, руски физик, Нобелов лауреат\r\n1996 г.\r\nУмира Франсоа Митеран. Франсоа Митеран – френски политик, 4-ти президент на Петата френска република (1981-1995 г.). Роден е на 26 октомври 1916 г. в семейство на дребен държавен чиновник. Участва във II-рата световна война. През 1944 г. е избран за генерален секретар по делата с военнопленниците във Временното правителство на ген. Дьо Гол. През 1945 г. е сред основателите на лявата партия Демократически и социалистически съюз на Съпротивата (ЮДСР); през 1946 г. е избран за депутат в Националното събрание, където остава до 1958 г. В периода на Четвъртата република прави блестяща политическа кариера: 1947-1948 г. е министър по делата на ветераните, 1948-1949 г. е държавен секретар към председателя на Министерския съвет, 1950-1951 г. е министър по делата на отвъдморските територии, през 1952 г. е държавен министър, през 1953 г. е министър по делата на Съвета на Европа, през 1956-1957 г. е министър на юстицията. Франсоа Митеран е един от основателите на Френската социалистическа партия, неин пръв генерален секретар (1971-1981 г.); заместник-председател на Социалистическия интернационал (1972-1981 г.); издига идеята за обединяване с други леви организации. Избран е за президент на изборите през 1981 г., срещу В. Жискар д’Естен. Разпуска Националното събрание, насрочва нови парламентарни избори, на които победител е Френската социалистическа партия. В края на президентския си мандат Франоа Митеран боледува от рак и напуска поста си преди да изтече пълният 7-годишен срок (1995 г.).\r\n1959 г.\r\nУмира генерал Шарл де Гол. Генерал Шарл де Гол е обявен за първи президент на новата Пета република във Франция по време на кратка церемония в Париж. Според новата конституция президентът де Гол е държавен глава на Френската общност – която включва по-голямата част от бившите френски територии в Африка.\r\nШарл Мари де Гол (Gaulle) е президент на Франция от 1959 г. до 1969 г., генерал. Роден е на 22 ноември 1890 г. Председател е на временното правителство (1944-1946 г.). Министър-председател е на Франция (юни – декември 1958 г.). Офицер е в I-вата световна война; бригаден генерал е в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите (1969 г.). Умира на 9 ноември 1970 г.\r\n1953 г.\r\nУмира Иван Романов, католически епископ. Иван Романов - католически епископ. На 29 октомври 1952 г. се провежда съдебно дело срещу него. Осъден е на 12 години строг тъмничен затвор за \"шпионаж\". Умира на 74-годишна възраст в затвора.\r\n1951 г.\r\nУмира Войдан Чернодрински. Войдан Чернодрински. “Чернодрински” е псевдоним – истинското му име е Войдан Попгеоргиев Кузманов. Роден е през 1875 г. в Дебарско, днес в Р. Македония. Автор е на драми (“Македонска кървава сватба”, 1900 г; “Робът и агата”, 1901 г.; “Зло за зло”, 1904 г.; “Цар Пир”, 1921 г.; “Бурите край Вардар”,1925 г. и други, между които множество едноактни пиеси и сценки), ръководител на пътуващата трупа “Скръб и утеха” (основана през 1901 г., преименувана през 1902 г. на “Столичен македонски театър”), актьор (освен в ръководените от него театрални формации, играе за кратко време в трупите на театър “Сълза и смях” и Народния театър). Войдан Чернодрински остава до края на живота си в България. Автор е на много драми, както и на либретото на операта на Маестро Атанасов “Цвета”, написано по “Македонска кървава сватба”.\r\n1896 г.\r\nУмира Пол Верлен, френски поет. Пол Верлен (Verlaine) - френски поет, един от най-видните представители на френския символизъм. Роден е на 30 март 1844 г. в Мец. Започва да пише под влиянието на литературния кръг \"Парнас\", романтиците и Ш. Бодлер. Верлен приближава лексиката и синтаксиса на поетичната реч към простата беседа. През 1871 г. служи в Бюрото по печата на Парижката комуна. По-късно живее в провинцията и два пъти посещава Белгия и Англия. Неговата книга \"Романси без думи\" (1874 г.) определя основните линии на естетиката на символизма. Издава сборник стихове - \"Далечно и близко\" (1874 г.), \"Паралелно\" (1889 г.), статии за Артур Рембо, Стефан Маларме и други (\"Прокълнатите поети\", 1884 г.). Верлен обогатява поезията с тънък лиризъм и изключителна музикална изразност.\r\n1642 г.\r\nУмира Галилео Галилей, италиански математик, физик и астроном. Ражда се на 15 февруари 1564 г. в Пиза. Основател е на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилей обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей, вече 70-годишен, да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира. Оправдан от обвинението в ерес от Ватикана (31.10.1992 г.), с което де факто католическата църква признава, че Земята е кръгла.За изготвянето на историческата справка на Агенция “Фокус” са използвани следните източници:", "date": "2018.01.08", "title": "Денят 8 януари в световната история"}
{"url": "http://www.focus-news.net/news/2018/01/08/2474631/plovdiv-rayonniyat-sad-shte-zasedava-po-delo-sreshtu-tri-zheni-obvineni-za-izmama-v-razmer-na-nad-50-000-lv.html", "text": "23-ти състав на Районен съд - Пловдив ще гледа от 13.30 часа днес делото срещу Надежда В., Лиляна И. и Гина С., обвинени за това, че са се представяли за \"ходжи\" и така са измамили четирима души за общо 51 696.77 лв. Това съобщиха от пресцентъра на Съдебна палата - Пловдив. Трите са се представяли за “ходжи” и извършвали дейност по “гадателство” и ”разваляне на магии”, която рекламирали активно в интернет сайтове, блогове и телевизионни програми. Надежда В. и Лиляна И. са обвинени, че при условията на продължавано престъпление от началото на март 2013 г. до 15 юли 2013 г. в град Раковски, в град Пещера и в град Пловдив с цел да набавят за себе си и за другиго – Гина С., имотна облага, са възбудили и поддържали заблуждение у четирима души, като са им причинили имотна вреда на обща стойност 51 696.77 лв. Гина С. е обвинена, че в периода 18 март 2013 г. – 21 март 2013 г. с цел да набави за себе си и за другиго – Надежда В. и Лиляна И., имотна облага, е възбудила и поддържала заблуждение у Кети Г. от Пловдив и с това й е причинила имотна вреда в размер на 17 067.92 лв.", "date": "2018.01.08", "title": "Пловдив: Районният съд ще заседава по дело срещу три жени, обвинени за измама в размер на над 50 000 лв."}
{"url": "http://www.focus-news.net/news/2018/01/08/2474632/ria-novosti-prez-2018-g-ruskite-vks-shte-provedat-poveche-ot-500-ucheniya-na-razlichno-ravnishte.html", "text": "Руското министерство на отбраната съобщи, че Въздушнокосмическите сили (ВКС) на страната през текущата година ще проведат повече от 500 учения от различно равнище, предава  РИА Новости.\r\n„През 2018 г. под ръководството на главнокомандващия Въздушнокосмическите сили и длъжностните лица на Главното командване на ВКС са планирани мероприятия по бойно подготовка, основни от които ще станат повече от 500 учения на различно равнище“, пише в официално заявление на руското министерство на отбраната. \r\nОтбелязва се, че се планират повече от 1300 мероприятия с различни категории военнослужещи конкурси по усвояване на въздушно-полевите навици сред екипажите на руската бойна авиация. Виктор Турмаков", "date": "2018.01.08", "title": "РИА Новости: През 2018 г. руските ВКС ще проведат повече от 500 учения на различно равнище"}
{"url": "http://www.focus-news.net/news/2018/01/08/2474633/vav-formirovaniyata-na-voennomorskite-sili-zapochva-nova-uchebna-godina.html", "text": "Във формированията на Военноморските сили ще се състоят военни ритуали по повод тържествено откриване на новата учебна 2018 година. Това съобщиха от пресцентъра на ВМС. В Пункт за базиране Варна, след края на официалната церемония, ще бъдат отработени показни занятия по приемане и предаване на леки товари по траверсен способ, подготовка за бой и поход на военен кораб, развръщане на водолазен полигон и практически водолазни спускания, борба с възникнал на кораба пожар, спасяване на пострадал при пожара човек и транспортирането му до Многопрофилна болница за активно лечение – Варна към Военномедицинска академия  с използване на вертолет AS565MB „Пантер” от състава на Военноморските сили.", "date": "2018.01.08", "title": "Във формированията на Военноморските сили започва нова учебна година"}
{"url": "http://www.focus-news.net/news/2018/01/08/2474634/babinden-e.html", "text": "На 8 януари (21 януари по стар стил) българинът отдава почит на своите баби акушерки, които някога са били единствената родилна помощ, помагали са не само в мига на самото раждане, но и преди и след него. Лекарите-акушери го отбелязват 21 януари, независимо, че по църковния календар се води на 8 януари. За тези сърцати жени народът ни е отделил хубав празник в календара си и постоянна признателност в душата си. Бабите са откликвали на голямата майчина грижа на българката. Те са знаели как да се изроди здраво дете, как може предварително да се определи полът му, как да се предпази от лоша орис. Рано сутринта на Бабинден жените, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Поливането се извършва в градината, на дръвника (за да се пресече всичко лошо) или на стълбите. При миенето бабата хвърля вода нагоре (колкото са капките, толкова да са берекетът и здравето), подскача нагоре (да са пъргави децата).\r\nЖената дарява бабата с риза, чорапи, платно и кърпа с вързана в нея пара.\r\nБабата връзва на детето мартеничка от бял и червен конец и паричка и също дарява детето с чорапки и ризка.\r\nНа коляното на детето слагат малко сол да близне, за да няма разстройство през годината, или пепел, за да не го хващат бабици.\r\nБабата обикаля къщите, в които е бабувала, и къпе малките. Носи бяла и червена вълна, мед и просо. Бялата вълна представлява магическа благословия, за да доживее детето дълги години, червената – за да е здраво и румено, просото – за да пълнее, медът – да е работно като пчелата и да умножи човешкия род. След къпането маже децата с прясно масло и мед. Това е начинът, по който тя миросва малките. С мед и благослов бабата миросва и булките: „Да са сладки на мъжете си, както е сладък медът.“\r\nБабата акушерка слага празнична трапеза (като за сватба или кръщене) за всички жени, на които е бабувала, и ги кани на гости. Дъщерите и снахите редят трапезата. Там всяка оставя своя дар: прясна погача, кокошка, баница, шише вино… Веселбата е бурна, с пиперливи подхвърляния и закачки. Наричанията и припевките са свързани със сексуалния живот, зачатието, раждането.\r\nНа места бабата, окичена с наниз люти чушки около врата, кади с керемида под полите на жените, за да раждат повече. Пеят се песни за семейството, любовта, честитите майки с многолюдна челяд. Бабата сее с решето просо на софрата, за да са плодовити жените. В началото на трапезата сядат само жени. Чак по-късно идват мъжете и веселието става още по-буйно, с музика, игри и песни.\r\nВечерта ритуалът продължава с обредно къпане на бабата акушерка, нарича се „влечугане“. Както тя е къпала децата на присъстващите, така и те нея къпят. Изнасят я навън, слагат я в двуколка, шейна или голям плетен кош и я влачат към реката. Мъжете са маскирани като волове, с кожени маски и рога. По пътя шествието нараства. Невестите гледат да срещнат някой мъж, опитват се да го разсъблекат, искат откуп. Мъжете пък гледат да не се доближават много близо до шествието. Накрая обръщат коша с бабата в реката и я изкъпват хубаво или изсипват на главата й само чаша вода.\r\nВечерта на мегдана се вие общо хоро. Празникът завършва пред къщата на бабата, изпращат я, носят я на ръце, целуват й ръка и дават дарове. Така изразяват своята благодарност и обич към тази жена.\r\nАко на Бабинден времето е топло и ледът се топи, реколтата няма да е добра. Ако пече слънце, през февруари ще е мразовито. Добре е, ако вали сняг или дъжд. Предвещава плодородие през годината.", "date": "2018.01.08", "title": "Бабинден е"}
{"url": "http://www.focus-news.net/news/2018/01/08/2474635/stara-zagora-vav-vrazka-s-chestvaniyata-na-140-godini-ot-osvobozhdenieto-na-kazanlak-v-tsentara-na-grada-shte-badat-vavedeni-promeni-v-dvizhenieto.html", "text": "Във връзка със събитията по повод честванията на 140 години от Освобождението на Казанлък от турско робство в центъра на града ще бъдат въведени някои промени в движението на моторни превозни средства. Това каза за Радио „Фокус“ Сребра Касева, началник на кабинета на кмета. Тя добави, че от 10.00 до 11.00 часа движението ще бъде поетапно спирано по бул. „23 пехотен Шипченски полк“ от площад „Севтополис“, по бул. „Розова долина“, по бул. „23 пехотен Шипченски полк“ до Девическия манастир „Въведение Богородично“ за провеждане на литийно шествие за Освобождението на Казанлък. От 15.00 до 20.00 часа до края на всички мероприятия по празничната програма движението ще бъде спряно в двете посоки по бул. „Княз Александър Батенберг“ в участъка от кръстовището с бул. „Розова долина“ до ул. „Свети Свети Кирил и Методий“ до Полицията. През целия ден до 20.00 часа паркингът зад Универмага, до Папазовата къща ще бъде затворен. Автомобилите на нарушителите ще бъдат репатрирани на Наказателния паркинг на Община Казанлък.\r\nСлавяна ГАЙДАРОВА", "date": "2018.01.08", "title": "Стара Загора: Във връзка с честванията на 140 години от Освобождението на Казанлък в центъра на града ще бъдат въведени промени в движението"}
{"url": "http://www.focus-news.net/news/2018/01/08/2474636/plovdiv-vav-vmz-sopot-shte-se-izvarshi-kontrolirano-unishtozhavane-na-brakuvani-boepripasi-i-drugi-vzrivni-materiali.html", "text": "Ще се извърши контролирано унищожаване на бракувани боеприпаси и други взривни материали при полигон „Анево” на ВМЗ – Сопот. Това съобщиха за Радио „Фокус” – Пловдив от ръководството на ВМЗ – Сопот. Боеприпасите и взривните материали са отпаднали от производствения процес на дружеството.\r\nСъгласно действащото законодателство и нормативните документи, оперативното ръководство на ВМЗ е уведомило предварително съответните институции в населените места в района на полигон „Анево”. От дружеството уверяват жителите на съответните близки населени места, че няма причина за безпокойство.\r\nТони МИХАЙЛОВ", "date": "2018.01.08", "title": "Пловдив: Във ВМЗ – Сопот ще се извърши контролирано унищожаване на бракувани боеприпаси и други взривни материали"}
{"url": "http://www.focus-news.net/news/2018/01/08/2474637/gma-news-oshte-edin-balgarin-e-arestuvan-vav-filipinite-za-iztochvane-na-bankomati.html", "text": "Полицията на Филипини арестува български гражданин, използвал клонирани банкови карти, за да източва банкомати в провинция Пампанга, предава GMA News.\r\nСъгласно разпространената информация, Ивайло Сашов Гълъбов е разполагал с няколко дубликата на банкови карти, чрез които е успял да открадне повече от 60 хил. песос (малко над 1950 лева), преди да бъде арестуван в Сан Фернандо.\r\nГълъбов, който е обвинен в нарушаване на Закона за регулиране на устройствата за достъп и Закона за предотвратяване на киберпрестъпността, отказа да коментира обвиненията срещу него. Тереза Герова", "date": "2018.01.08", "title": "GMA News: Още един българин е арестуван във Филипините за източване на банкомати"}
{"url": "http://www.focus-news.net/news/2018/01/08/2474638/varna-v-meditsinskiya-universitet-v-grada-shte-bade-predstaveno-parvoto-obuchenie-v-balgariya-na-spetsializanti-po-ochni-bolesti-sas-simulatori-za-diagnostika-i-hirurgiya-v-oftalmologiyata.html", "text": "Проф. д-р Христина Групчева от Медицински университет – Варна ще представи първото обучение в България на специализанти по очни болести със симулатори за диагностика и хирургия в офталмологията, съобщиха от пресцентъра на висшето учебно заведение. Събитието ще се състои от 14.00 часа днес в зала 816 във Факултета по фармация към Медицински университет – Варна.", "date": "2018.01.08", "title": "Варна: В Медицинския университет в града ще бъде представено първото обучение в България на специализанти по очни болести със симулатори за диагностика и хирургия в офталмологията"}
{"url": "http://www.focus-news.net/news/2018/01/08/2474639/afp-podadenite-molbi-za-ubezhishte-vav-frantsiya-prez-2017-g-sa-dostignali-istorichesko-nivo.html", "text": "През 2017 г. броят на подадените молби за убежище във Франция са се увеличили с 17%, надхвърляйки 100 хил. – нива, които според властите са „исторически“ за европейската страна, предава AFP.\r\nНай-много заявления за убежище са подали граждани на Албания (7360) – държава, която е определена като „сигурна“. На второ място е Афганистан (5987), следван от Хаити (4934) и Судан (4486). Общо 36% от кандидатите са получили положителен отговор на молбата си за закрила, сочат данни на френските власти. Тереза Герова", "date": "2018.01.08", "title": "AFP: Подадените молби за убежище във Франция през 2017 г. са достигнали „историческо ниво“"}
{"url": "http://www.focus-news.net/news/2018/01/08/2474640/sofiyska-voda-vremenno-shte-prekasne-vodosnabdyavaneto-v-chast-ot-selo-kazichene.html", "text": "„Софийска вода” временно ще прекъсне водоснабдяването в част от с. Казичене, съобщиха от пресцентъра на дружеството. В понеделник във връзка с подмяна на пожарен хидрант на ул. „Георги Бенковски” в с. Казичене се налага спиране на водоподаването от 09.30 до 15.30 часа на клиентите на „Софийска вода”, живеещи по ул. „Георги Бенковски“ от ул. „Младост“ до ул. „Околовръстна“ и ж.п. гара Казичане. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Бенковски“ ъгъла с ул. „Околовръстна“.", "date": "2018.01.08", "title": "„Софийска вода” временно ще прекъсне водоснабдяването в част от село Казичене"}
{"url": "http://www.focus-news.net/news/2018/01/08/2474641/sport-grigor-dimitrov-otnovo-sreshtu-kiryos-v-demo-turnir-v-sidni.html", "text": "Григор Димитров ще се изправи отново срещу тенисиста, който го победи на турнира в Бризбейн и не му позволи да защити титлата си – Ник Кириос. Това ще стане на демонстративен мач на двойки от турнира „FAST 4“ в Сидни, който стартира днес. Българинът ще си партнира със световния № 4 Александър Зверев, докато австралиецът излиза с местната легенда Лейтън Хюит.  \r\nГригор Димитров вече има един успех на двойки срещу Хюит този сезон на турнира в Бризбейн, където си партнираше с Райън Харисън. Австралийската звезда тогава бе в тандем със сънародника си Джордан Томпсън. \r\nВенцислав ДРАГОМАНОВ", "date": "2018.01.08", "title": "Спорт: Григор Димитров отново срещу Кирьос в Демо турнир в Сидни"}
{"url": "http://www.focus-news.net/news/2018/01/08/2474642/vratsa-narodniyat-predstavitel-ot-gerb-krasen-krastev-shte-provede-priemen-den-v-byala-slatina.html", "text": "Народният представител от ГЕРБ - Враца Красен Кръстев ще проведе приемен ден в град Бяла Слатина. Това съобщиха от пресцентъра на ПП ГЕРБ. Всички желаещи да се срещнат с народния представител могат да го направят от 10.00 до 19.00 часа днес в офиса на ГЕРБ в град Бяла Слатина.", "date": "2018.01.08", "title": "Враца: Народният представител от ГЕРБ Красен Кръстев ще проведе приемен ден в Бяла Слатина"}
{"url": "http://www.focus-news.net/news/2018/01/08/2474643/d-r-atanas-kambitov-kmet-na-blagoevgrad-zasvidetelstvame-priznatelnostta-si-kam-akusherite-i-ginekolozite-babinden-nosi-nadezhda-svetlina-i-vyara-v-badeshteto.html", "text": "Уважаеми специалисти – акушери и гинеколози, днес, когато отбелязваме Деня на родилната помощ или още Бабинден, засвидетелстваме нашата признателност към Вас и Вашия труд. Този празник носи надежда, светлина и вяра в бъдещето. Това се посочва в поздравителен адрес на кмета на Благоевград д-р Атанас Камбитов по повод Деня на родилната помощ, съобщиха от пресцентъра на общината. „Сърдечно Ви поздравявам за неуморната работа, хуманност и професионализъм, благодарение на които на бял свят идва новият живот. Заслужавате респект за благородна мисия, за силния характер, съчетан с безспорни умения и заслуги, спомагащи за раждането на нов живот. Пожелавам на всички здраве, увереност и успехи! Нека се раждат повече деца! Честит празник!“, пише още в поздравителния адрес.", "date": "2018.01.08", "title": "Д-р Атанас Камбитов, кмет на Благоевград: Засвидетелстваме признателността си към акушерите и гинеколозите, Бабинден носи надежда, светлина и вяра в бъдещето"}
{"url": "http://www.focus-news.net/news/2018/01/08/2474644/pregled-na-osnovnite-temi-v-starozagorskiya-pechat.html", "text": "„Осъден за гибелта на 18 души патентова от затвора изобретение за спирачки“ е водещо заглавие във вестник „Старозагорски новини“. Изтърпяващ 8-годишна осъдителна присъда за задушаването на 18 шриланкийски граждани през 1995 година на територията на Унгария поиска предсрочно освобождаване от затвора в Стара Загора. Сред аргументите за помиловката 62-годишният Пламен Трифонов е представил и своя заявка до патентното ведомство в САЩ за издаването на патент относно подобряване спирачната система на тежки камиони и автобуси. Заявката е от лятото на 2017 г., по разработката Трифонов е започнал да работи, още докато е живял отвъд океана, където е карал камион, коментираха адвокатите му, които припомнят, че това е вторият опит за родения в Кърджали мъж да излезе предсрочно от килията. На този етап няма данни дали американските власти са му издали патента, но свидетели от Пловдив, където Трифонов известно време отговарял за автомобилите на хотелски комплекс \"България\", са категорични, че мъжът е много добър техничар и разбира от двигатели повече от дипломирани специалисти. От наложената му за изключително тежкия инцидент в Унгария присъда остават за изтърпяване година и 11 месеца. В момента Трифонов е шофьор на затворнически автомобил и на практика повечето от времето си прекарва извън килията. Състав на Окръжен съд - Стара Загора, отказа излизането му на свобода с аргумента, че \"не е приключил корекционният период в пълна степен\". Оттам припомнят, че възрастният вече мъж е бил замесен в трафик на бежанци още през далечната 1992 година, когато като помагач е пробвал да изведе през границата 24 души с неизяснена самоличност. При трагичния инцидент пък по аутобана край унгарския град Дьор Трифонов е карал на 13 юли 1995 г. хладилен камион ИФА от България през Румъния за Унгария, в който имало 40, натъпкани като сардели, емигранти от Шри Ланка. Чужденците се качили в Румъния, по време на пътуването в кабината имало двама азиатци, които държали опрян в главата му пистолет. Когато по пътя установил, че 18 от тях са починали следствие задушаване, той зарязал автомобила на паркинг и тръгнал на стоп за България. Задържан е 6 дни по-късно и прекарва в ареста до 28 януари 1997 година. Преди произнасянето на присъдата заминава за САЩ, където се установява в Сиатъл и работи там чак до повторното си задържане през 2013 година. Екстрадиран е в родината година по-късно, а в затвора е влязъл на 29 септември 2014 г. По силата на родното законодателство е приспаднато времето, прекарано в предварителния арест в България и САЩ. Смъртта на чужденците през 1995 година предизвика истински бум от гневни публикации, а изчезването на Трифонов от страната преди влизането на присъдата в сила беше сочено като една от най-големите издънки на правосъдната ни система. Запознати с миналото на затворника припомнят, че той е син на някогашния дългогодишен съдия и председател на Окръжния съд в Кърджали Владимир Трифонов, считан за добър приятел на ексглавния прокурор Иван Татарчев. Според тях изчезването на мъжа за САЩ, преди да бъде осъден, не е станало случайно, а целяло покриването на следите по добре организиран канал за транспортиране на чужденци за Западна Европа в онези далечни вече времена. \r\n„Днес Казанлък празнува 140-годишнината от Освобождението си от турско робство“, пише още ежедневникът. В Папазовата къща ще бъде направена възстановка на срещата на Великия руски княз Николай Николаевич с някогашния външен министър на Османската империя Сервер паша, на която е настоял за създаването на независима българска държава. Днес, 8 януари, Казанлък ще чества 140-годишнината от Освобождението си от турско иго. Повече от век след ключовото историческо събитие обаче ролята на Казанлък за изготвянето на мирния договор, подписан преди 140 години в цариградското предградие Сан Стефано, остава не достатъчно позната. Веднага след Освобождението на града на 8 януари 1878 г. в Папазовата къща в Казанлък (под домакинството на заможните братя, търговци на розово масло Димитро и Ботьо Папазоолу (Папазови)) се разполага Главната квартира на руската армия. В Папазовата къща се водят първите преговори за прекратяване на военните действия по време на Руско-турската освободителна война и тук са изработени условията на бъдещия мирен договор, подписан впоследствие на 3 март 1878 г. в Сан Стефано. Макар преговорите в Казанлък през януари 1878 г. да завършват без успех, точно те поставят главните изисквания на бъдещия мирен Санстефански документ. Преди това в Папазовата къща неведнъж се е укривал Васил Левски. А братята Папазови събират и даряват средства за местния революционен комитет. Сцена отпреди 140 години, когато за пръв път очи в очи се срещат главнокомандващият руската войска княз Николай Николаевич и великият везир Сервер паша, външен министър на отоманската империя, ще бъде разиграна на 8 януари в казанлъшката историческа къща. Около 100 души, активисти на няколко от клубовете \"Традиция\", актьори от театър \"Любомир Кабакчиев\" и две от градските читалища, ще се включат във възстановката, коментира създателят на сценария Димитър Кабаков. Той припомня, че на 8 януари 1878 г. руските войски влизат в Одрин, а в Казанлък княз Николай Николаевич приема дошлите специално от Истанбул външен министър на противниковата страна и пазителя на държавния печат Намик паша. Пред тях той представя проекта за мирен договор в 5 точки, сред които на първо място е създаването на независима българска държава. В прав текст, след продължил неколкочасов разговор, Великият княз заявява: \"Господа, побързайте да уведомите султан Абдул Хамид, за да не се налага аз лично да го правя начело на армията в Цариград. И му кажете, че връщане назад няма - България ще бъде свободна!\". В униформата на Великия княз ще бъде активист на \"Традиция\" от Шумен, а ролята на неговия адютант, полковник Орлов, ще разиграе дълголетният изпълнител на образа на Хаджи Димитър Николай Байнов. Образът на Сервер паша е поверен на столичанина Пламен Петров, а униформата на Намик паша ще играе самият Кабаков. Преди началото на възстановката казанлъчани ще вземат участие в тържествен водосвет по повод Освобождението на града от турско робство, а в девическия манастир \"Въведение Богородично\" ще бъде отслужена панихида за загиналите руски войни и български опълченци. \r\n„Председателят на КЕВР Иван Иванов: България е длъжна да защити ТЕЦ-овете си“ е друго заглавие от страниците на вестника. Публикацията на \"Старозагорски новини\" от 4 януари т.г. \"Глупаво е ТЕЦ-овете от въглища да преминат на природен газ. Това няма нищо общо с реалността\", в която се цитира позицията на бившия генерален директор на СО \"Марица Изток\" Руси Данев, провокира коментар пред медията от страна на председателя на Комисията за енергийно и водно регулиране (КЕВР) Иван Иванов, който вестникът дословно:", "date": "2018.01.08", "title": "Преглед на основните теми в старозагорския печат"}
{"url": "http://www.focus-news.net/news/2018/01/08/2474645/sofiya-vavezhda-se-vremenna-organizatsiya-na-dvizhenieto-za-stroitelstvo-na-zhilishtna-sgrada-na-ul-kozloduy-95.html", "text": "Въвежда се временна организация на движението за строителство на жилищна сграда на ул. „Козлодуй“ 95. Това съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”, както следва: \r\n- от 09.00 часа до 15.00 часа днес; \r\n- от 10.00 часа до 14.00 часа на 9 януари 2018 г.; \r\n- от 13.00 часа до 16.00 часа на 12 януари 2018 г.", "date": "2018.01.08", "title": "София: Въвежда се временна организация на движението за строителство на жилищна сграда на ул. „Козлодуй“ 95"}
{"url": "http://www.focus-news.net/news/2018/01/08/2474646/gabrovo-stroitelni-deynosti-se-izvarshvat-po-ulitsa-malina-v-grada.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август . На място е поставена необходимата сигнализация, а обходният маршрут за квартал \"Чехлевци\" е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в по-усойните места заледени и обработени. Трафикът в сутрешните часове е интензивен. Проходът Шипка е отворен за движение, но там остава в сила забраната за товарни автомобили над 12 тона. Настилката в района също е частично заледена и от АПИ съветват водачите да карат внимателно и със съобразена скорост. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци – Велчевци. Движението е в едната лента.\r\nЛуиза ТРАНЧЕВА", "date": "2018.01.08", "title": "Габрово: Строителни дейности се извършват по улица „Малина“ в града"}
{"url": "http://www.focus-news.net/news/2018/01/08/2474647/smolyan-narodnite-predstaviteli-ot-gerb-d-r-daniela-daritkova-i-d-r-krasimir-sabev-organizirat-priemen-den-v-obshtina-madan.html", "text": "Народните представители от ГЕРБ – Смолян д-р Даниела Дариткова и д-р Красимир Събев ще проведат приемен ден в община Мадан днес, съобщиха от пресцентъра на ПП ГЕРБ. Срещата ще се състои от 16.30 до 18.00 часа в офиса на партията на ул. \"Обединение\"16, ет. 4 в сградата на Бюрото по труда. За да може да се запознаят обстойно с проблемите на гражданите, депутатите молят всички жалби, сигнали и мнения да бъдат представяни в писмен вид. Предоставен е телефон за записвания: 0892209680.", "date": "2018.01.08", "title": "Смолян: Народните представители от ГЕРБ д-р Даниела Дариткова и д-р Красимир Събев организират приемен ден в община Мадан"}
{"url": "http://www.focus-news.net/news/2018/01/08/2474648/faz-vtori-den-ot-predvaritelnite-pregovori-za-nova-golyama-koalitsiya-na-fokus-e-badeshteto-na-es.html", "text": "Бъдещето на Европейския съюз ще бъде във фокуса на втория кръг от предварителните преговори между Съюза (ХДС/ХСС) и ГСДП за съставяне на нова голяма коалиция в Берлин, отбелязва националният ежедневник Die Frankfurter Allgemeine Zeitung.\r\nНа втория ден от сондажите председателите на партиите – Ангела Меркел (ХДС), Хорст Зеехофер (ХСС) и Мартин Шулц (ГСДП) ще обсъдят в отделен кръг политиката, която Берлин трябва да води спрямо Брюксел през следващите четири години. Очаква се партиите от потенциалната нова голяма коалиция да обявят позицията по предложенията на френския президент Еманюел Макрон за реформа на ЕС. \r\nВъпреки сериозните различия по редица въпроси, в първия ден от преговорите партиите демонстрираха желание за компромис. Агенция „Фокус“ припомня: \r\nТри месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата  седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\nРаботните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори. Тереза Герова", "date": "2018.01.08", "title": "FAZ: Втори ден от предварителните преговори за нова голяма коалиция – на фокус е бъдещето на ЕС"}
{"url": "http://www.focus-news.net/news/2018/01/08/2474649/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.01.08", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/01/08/2474650/veliko-tarnovo-intenzivno-e-dvizhenieto-po-glavnite-bulevardi-v-grada.html", "text": "Интензивно е движението по главните булеварди и кръстовища в града. Пътните настилки са мокри, на места заледени и обработени. Времето е облачно, но без валежи, предаде репортер на Радио „Фокус“ – Велико Търново. Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел \"Качица\", както и по околовръстния път, който съвпада с път София – Варна. Всички светофарни уредби към момента работят нормално, с изключение на тази, която се намира преди Западен пътен възел при разклона за хипермаркета. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките са предимно сухи, частично заледени и обработени. Затворен за товарни автомобили над 10 тона е път-551 Дебелец - Средни колиби - Елена. Обходният  маршрут е през Дебелец - Велико Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.08", "title": "Велико Търново: Интензивно е движението по главните булеварди в града"}
{"url": "http://www.focus-news.net/news/2018/01/08/2474651/dobrich-prohodimi-sa-patishtata-na-teritoriyata-na-oblastta-pochisten-ot-rastitelnost-e-patyat-mezhdu-selata-kalina-i-vasilevo.html", "text": "Условията за пътуване в областта са добри, почистен от растителност е пътят между селата Калина и Василево. 2-километровата пътна отсечка в община Генерал Тошево е почистена от висока храстовидна растителност по банкета, както и от надвиснали над пътя клони, предаде кореспондент на Радио „Фокус” – Варна. Няма нововъведени ограничения на движението на автомобили в областта. Пътните настилки са сухи, видимостта е добра. Времето в Добрич е слънчево и ясно, температурата е около 3 градуса, тихо е. \r\nЖулиета НИКОЛОВА", "date": "2018.01.08", "title": "Добрич: Проходими са пътищата на територията на областта, почистен от растителност е пътят между селата Калина и Василево"}
{"url": "http://www.focus-news.net/news/2018/01/08/2474652/burgas-pozhar-e-goryal-v-zavedenie-za-barzo-hranene-v-zhk-slaveykov.html", "text": "Пожар е горял в заведение за бързо хранене в жк. \"Славейков\". Това съобщиха от ОДМВР - Бургас. На 7 януари  около 02.51 часа във Второ Районно управление – Бургас е получено съобщение за горящо заведение за бързо хранене \"Ред Корнер\", разположено до бл. 40 в жк. \"Славейков\" с последен наемател 36-годишен мъж с инициали В.А. от Бургас. Установено е, че от инцидента горят две немасивни постройки от метална конструкция облицована с плоскости, в които се помещавали заведението за бързо хранене и магазин за строителни материали. От пожара постройките изгорели напълно. Огънят е потушен от три  противопожарни автомобила. При извършен оглед на местопроизшествието не са открити стопилки или други предмети с миризма на петролен продукт. Причините за инцидента, както и стойността на нанесените щети са в процес на установяване от служители на Второ Районно управление – Бургас.", "date": "2018.01.08", "title": "Бургас: Пожар е горял в заведение за бързо хранене в жк. \"Славейков\""}
{"url": "http://www.focus-news.net/news/2018/01/08/2474653/mvr-dvama-dushi-sa-zaginali-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 18 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 15 тежки пътнотранспортни произшествия. Двама от пострадалите са с опасност за живота. В София са регистрирани 86 леки и 5 тежки катастрофи, при които са пострадали 6 души.", "date": "2018.01.08", "title": "МВР: Двама души са загинали, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/08/2474654/die-welt-kritik-na-redzhep-tayip-erdogan-e-popadnal-pod-obstrel-na-magistrala-v-germaniya.html", "text": "Критик на турския президент Реджеп Тайип Ердоган е попаднал под обстрел в късните часове на неделя на магистрала А4 в Германия, съобщава националният ежедневник Die Welt.\r\nГерманецът от кюрдски произход Дениз Наки, бивш футболист на ФК „Санкт Паули“, е шофирал в близост до родния си град Дюрен, провинция Северен Рейн-Вестфалия, когато неизвестни откриват стрелба срещу него от черно комби.\r\nСнимките, направени от Наки след атаката, показват куршуми в прозореца и близо до гумата на автомобила. „Карах в дясната лента, когато изведнъж чух изстрели“, заяви за изданието 28-годишният германец, като допълни, че веднага след това черното комби е преминало в лявата лента.\r\n„Бях уплашен до смърт“, призна бившият футболист.\r\nНе е известно кой стои зад атаката, но според Наки тя е политически мотивирана. Към настоящия момент той гостува на семейството си в Дюрен, а през следващите дни планира завръщане в Турция. \r\nПрофесионалният футболист, който играе в отбор от кюрдска дивизия, публично се противопоставя срещу режима на президента Реджеп Тайип Ердоган и е смятан от мнозина за „враг на държавата“. През април миналата година турски съдия осъди Наки на 18 месеца пробация. Обвинението бе в терористична пропаганда в полза на „Работническа партия на Кюрдистан“ (ПКК). \r\nСъгласно думите на Наки, присъдата е променила живота му – приятелите са му обърнали гръб, започнал е да получава смъртни заплахи. Въпреки това той решава да остане в Турция. Тереза Герова", "date": "2018.01.08", "title": "Die Welt: Критик на Реджеп Тайип Ердоган е попаднал под обстрел на магистрала в Германия"}
{"url": "http://www.focus-news.net/news/2018/01/08/2474655/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще направим един своеобразен обзор на 2017 година. От кмета на Община Кюстендил Петър Паунов ще научим какви са били изминалите 12 месеца за администрацията, основните проблеми и постижения през годината и очакванията за настоящата 2018 година. Ще ви срещнем с директора на Дирекция „Култура, образование, младежки дейности и спорт“ към Община Кюстендил Нели Петкова, която ще разкаже за настъпилите промени в дейността на Центъра за подкрепа на личностното развитие в града. Управителят на Дневния център за деца и младежи с увреждания Красимира Ботева ще постави акцент върху дейността на социалното звено, а началникът на отдел „Култура и духовно развитие“ Дима Укалска ще обобщи най-важните културни събития, случили се през изминалата година. Във втория час от предаването ще обърнем внимание на общинския приют за бездомни кучета и основните проблеми, с които неговите служители се сблъскват. Наш събеседник по темата ще бъде отговорникът за приюта Петър Велков. Успешна година отчита Регионалният исторически музей в Кюстендил. За постигнатите резултати, за броя на посетителите и очакванията за настоящата 2018 година ще разговаряме с директора на музея – Валентин Дебочички. Предаването „Зона Кюстендил” се излъчва всеки понеделник от 10.00 часа до 12.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.01.08", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/01/08/2474656/pregled-na-osnovnite-temi-v-dobrudzhanskiya-pechat.html", "text": "„Вчера, на Ивановден, в Истанбул възкръсна най-красивата църква там – православният храм „Свети Стефан“, съобщава на първа страница вестник „Нова добруджанска трибуна“. „Благодаря на всички, на Тайпи, който помага още от времето, когато беше кмет на Истанбул“, това е заявил вчера по време на тържеството премиерът Бойко Борисов. Ердоган от своя страна е посочил, че откриването на желязната църква е послание към международната общност. Реставрацията на църквата е започнала още през 2011 година, когато Ердоган е бил кмет на милионния град. 15 млн. лири са направените разходи за реставрацията. От криминалната хроника – „Разбиха нарколаборатория в Змеево, родното село на шесторния убиец от Нови Искър“. Росен Ангелов е роден в балчишкото село, но според вестника той не е ходил е него от 40 години. Учил е до осми клас в съседното село Дропла и след това е заминал за София. Като продължение на темата за шесторния убиец – „Излязоха на бял свят съдебните решения по делата на убиеца Росен, вършил е ужасни зверства още преди години“. Осъждан е, още преди 11 години е бил заловен да блудства с 11-годишно момиче. „Българите в Одеса отбелязаха 170 години от рождението на Христо Ботев“, съобщава изданието. На 6 януари по инициатива на Всеукраинската обществена организация „Конгрес на българите в Украйна“ се е провела церемония по полагане на цветя пред паметника на Ботев. Паметникът е открит на 13 ноември 2009 година отново по инициатива на тази организация. Темата за масовия убиец е водеща и за другия регионален вестник „Добруджанска трибуна“. Цяла страница вестникът посвещава на отминалия празник – Йордановден. Момчил Белчев е извадил кръста от морето край Каварна. В Балчик Адриан Костов е станал победител в надпреварата. В Каварна са били отбелязани с полагане на цветя и поклонение 170 години от рождението на Ботев, а в град Шабла са били осветени бойните знамена. Празникът там е започнал с водосвет. Полигонът е един от най-старите в страната. От спортната страница – „С мач срещу „Левски“ започват годината волейболистите“. Първият мач е днес от 18,30 часа в зала „Добротица“. Срещата е от III –ти кръг в турнира за Купата на България.", "date": "2018.01.08", "title": "Преглед на основните теми в добруджанския печат"}
{"url": "http://www.focus-news.net/news/2018/01/08/2474657/pazardzhik-magla-namalyava-vidimostta-po-porechiyata-na-rekite-v-oblastta.html", "text": "Мъгла намалява видимостта по поречията на реките в региона. Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, по високите и усойни места на Родопите и Средногорието – заледени и заснежени, но обработени и опесъчени. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.08", "title": "Пазарджик: Мъгла намалява видимостта по поречията на реките в областта"}
{"url": "http://www.focus-news.net/news/2018/01/08/2474658/burgas-politseyski-sluzhitel-e-postradal-pri-katastrofa-mezhdu-lek-avtomobil-i-patrulka-na-ulitsa-demokratsiya.html", "text": "Полицейски служител е пострадал при катастрофа между лек автомобил и патрулка на улица „Демокрация“. Това съобщиха от ОДМВР - Бургас. Инцидентът е станал на 5 януари около 11.55 часа на бургаската улица „Демокрация“ до бл. 164 в посока централната градска част. Водачът на лек автомобил „Опел Корса“ с инициали Н.О. на 66 години от Бургас не оставя достатъчно странично разстояние и допуска пътнотранспортно произшествие с 35-годишен полицейски служител от сектор „Пътна полиция“, изпълняващ служебните си задължения. Полицаят е прегледан в УМБАЛ - Бургас и освободен за домашно лечение с диагноза „контузия на дясната китка и длан“.", "date": "2018.01.08", "title": "Бургас: Полицейски служител е пострадал при катастрофа между лек автомобил и патрулка на улица „Демокрация“"}
{"url": "http://www.focus-news.net/news/2018/01/08/2474659/kyustendil-v-kluba-na-sayuza-na-ofitserite-i-serzhantite-ot-zapasa-i-rezerva-shte-badat-otbelyazani-170-godini-ot-rozhdenieto-na-hristo-botev.html", "text": "От 17.00 часа в клуба на Съюза на офицерите и сержантите от запаса и резерва ще бъдат отбелязани 170 години от рождението на Христо Ботев. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Организатор на проявата е читалище „Генерал Владимир Заимов” – Кюстендил. На 16 януари в читалище „Братство” ще бъдат отбелязани 79 години от рождението на поета Биньо Иванов. Тогава ще бъде обявено и началото на ежегодния  Национален литературен конкурс за поезия „Биньо Иванов”. Читалището организира отбелязването и на друга годишнина – 136 години от рождението на композитора Тодор Наумов. Това ще се случи на 19 януари, а на 26 януари в културната институция ще бъдат отбелязани 166 години от рождението на Ефрем Каранов. „Безспорно най-голямата годишнина е 140 години от Освобождението на Кюстендил. Тя ще бъде отбелязана с поредица от инициативи на 29 януари”, каза Дима Укалска.\r\nВенцеслав ИЛЧЕВ", "date": "2018.01.08", "title": "Кюстендил: В клуба на Съюза на офицерите и сержантите от запаса и резерва ще бъдат отбелязани 170 години от рождението на Христо Ботев"}
{"url": "http://www.focus-news.net/news/2018/01/08/2474660/ministar-ekaterina-zaharieva-ima-kakvo-da-se-napravi-za-normalizirane-na-otnosheniyata-mezhdu-es-i-turtsiya-po-vreme-na-predsedatelstvoto.html", "text": "Има какво да се направи за нормализиране на отношенията между ЕС и Турция по време на Председателството. Това каза вицепремиерът и външен министър Екатерина Захариева в предаването „Денят започва“ по БНТ. „Председателстващият не може да взима решения сам. Това е уникалното на ЕС, че решенията се взимат с консенсус, особено когато става въпрос за търговски отношения със страната, която не е член“, обясни Екатерина Захариева. „Събитието в Истанбул е знаково. Желязната църква е единствената такава останала в света“, посочи министърът. „Надявам се оттук нататък да става още по-възпоменателна. Убедена съм, че ще бъде посещавана не само от християни, но и от много туристи“, допълни Екатерина Захариева. „Българската държава отпусна около 500 хил. евро. 3,5 млн. лева са отпуснати от турската държава, за да се направи реставрация, каквато Желязната църква заслужава“, поясни тя. „Религиозното и културното наследство трябва да се пазят. Има 2 възстановени джамии от България, едната в Пловдив, другата в Стара Загора. Ние поставихме условие за още църкви, които трябва да се възстановят“, посочи външният министър.\r\nВ отговор на въпрос какви са били акцентите в разговорите в Истанбул Екатерина Захариева обясни: „Акцентите са двустранните отношения. Говорихме за ситуацията в света, за съжаление, все още има много конфликтни точки, както и за отношенията Европа-Турция“. „Посещението ни беше много полезно от гледна точка на двустранните отношения с Турция и виждайки позитивни сигнали, надявам се, и за нормализиране на отношенията Турция- ЕС“, коментира тя. „Това, което се уговорихме с моя колега, и премиера с неговия колега, е да се фокусираме върху позитивните неща, това, което можем да надградим, без между приятели да крием проблемите, които съществуват“, поясни Екатерина Захариева. „Няма как да се случва борбата с тероризма и охраната на външната граница на ЕС без това Турция да бъде близък партньор на ЕС“, заяви тя. „Турция е един от най-важните външноикономически партньори на България и един от най-важните на ЕС“, каза още външният министър.", "date": "2018.01.08", "title": "Министър Екатерина Захариева: Има какво да се направи за нормализиране на отношенията между ЕС и Турция по време на Председателството"}
{"url": "http://www.focus-news.net/news/2018/01/08/2474661/sliven-zapochvat-otkritite-priemni-na-obshtinskite-savetnitsi-ot-gerb-sliven.html", "text": "Започват откритите приемни на общинските съветници от ГЕРБ – Сливен. Срещите с граждани ще се провеждат всеки понеделник от 9.30 до 16.30 часа. Това съобщиха от пресцентъра на ГЕРБ. През 2017 година срещите на представителите на местния парламент с гражданите преминаваха при голям интерес. Основните питания бяха по различни лични и социални теми, търсене на съдействие за намиране на работа, както и по въпроси, касаещи инфраструктурата на града и населените места в община Сливен.\r\nВ първата приемна ще участват председателят на Общински съвет Димитър Митев и общинският съветник Галя Вучкова. Ето графикът на общинските съветници от „ГЕРБ“ – Сливен за първия месец на 2018 година:\r\n08.01 от 9.30 до 16.30 часа - Галя Вучкова и Димитър Митев\r\n15.01 от 9.30 до 16.30 часа – Георги Стоянов и Здравко Костадинов\r\n22.01 от 9.30 до 16.30 часа – Димитър Батаков и Кети Стамова\r\n29.01 от 9.30 до 16.30 часа – Христо Котов и Димитър Павлов\r\n05.02 от 9.30 до 16.30 часа – Силвия Маринова и Живко Минчев\r\nПредварително записване - на тел. 044/63 32 23.", "date": "2018.01.08", "title": "Сливен: Започват откритите приемни на общинските съветници от ГЕРБ – Сливен"}
{"url": "http://www.focus-news.net/news/2018/01/08/2474662/pregled-na-osnovnite-temi-vav-velikotarnovskiya-pechat.html", "text": "„Черен въздух трови Горна Оряховица“ е заглавие от първа страница на областния всекидневник „Янтра Днес”. Силно замърсен с прах и сажди черен въздух продължава да трови Горна Оряховица. Замърсяването започва от ноември, когато стартира отоплителният сезон … Допълнителна информация за проблема, прочетете на страниците на ежедневника. „Кадет Тянко Жеков извади св. Кръст във Велико Търново“ е друго заглавие от днешното издание. Кадет ефрейтор Тянко Жеков извади светия Кръст на връх Богоявление във Велико Търново. Той беше посрещнах с бурни овации от стотици търновци и гости на града, които се бяха разположили около Владишкия мост, за да наблюдават традиционния ритуал. „Бърз влак помете кола, 39-годишният водач загина“, пише още вестникът. Бързият влак по направление София – Варна блъсна лек автомобил на жп прелез в с. Лесичери в събота. Сигнал за инцидента е получен в 11.20 часа. Загиналият на място е 39-годишен мъж от Варна. „Осъдиха пенсионерка подпалила съседски имот“ е новина от криминалната хроника. На страниците на вестника ще откриете и материали, разказващи как премина празника Богоявление в някои от населените места от областта. „Търновски художник изографиса катедралата на Ловешката епархия – втория най-голям храм в България“ е заглавие от другия областен ежедневник „Борба“.  Доц. Владимир Аврамов е автор на проекта и ръководител на екипа, който изографиса катедралния храм „Св. Св. Кирил и Методий“ в Ловеч. Преподавателят във Факултета по изобразително изкуство на ВТУ  работи вече четири години в църквата. „Старата столица се сдоби с Център за хипербарна оксигенация“ е друга тема от вестника. Един особено популярен в Западна Европа и Сащ метод за лечение и повлияване на редица заболявания и тежки състояния вече ще се практикува и във Велико Търново. „30-годишен пехотинец хвана богоявленския кръст във В. Търново“ е друга тема от всекидневника. Кадет ефрейтор Тянко Жеков успя да улови Богоявленския кръст във Велико Търново. Ефрейтор Жеков е на 30 г., учи в специалността „Командване на войскова единица до взвод“ в Националния военен университет „Васил Левски“. Повече за успеха му и празника Йордановден, ще намерите във вестника. „Липсата на дървесина затвори „Свилоза в Свищов“, пише още ежедневника – статия, разказваща за проблемите на завода в крайдунавския град.", "date": "2018.01.08", "title": "Преглед на основните теми във великотърновския печат"}
{"url": "http://www.focus-news.net/news/2018/01/08/2474663/kyustendil-patnite-nastilki-sa-zaskrezheni-i-hlazgavi-na-mesta-v-oblastta.html", "text": "На места пътните настилки са заскрежени и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.08", "title": "Кюстендил: Пътните настилки са заскрежени и хлъзгави на места в областта"}
{"url": "http://www.focus-news.net/news/2018/01/08/2474664/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Шумен и областта, предаде репортер на Радио „Фокус“ - Шумен. Времето е предимно облачно, видимостта е нормална. Няма въведени нови  ограничения на движението по републиканската пътна мрежа в региона. В сила е забраната за пътни превозни средства през Върбишки проход, забранен за товарни автомобили над 10 тона остава и пътят Радко Димитриево - Друмево поради свлачища, обходът е Шумен - Овчарово - Друмево. Интензивен е трафикът по автомагистрала „Хемус“ в посока Варна, както и по бургаския път. С нормална интензивност е движението по главния път София - Варна, сред рисковите участъци по трасето са кръговото кръстовище на 7-ми км, както и кръстовището за кв. \"Макак\".\r\nИвелина ИВАНОВА", "date": "2018.01.08", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2018/01/08/2474665/montana-mokra-e-patnata-nastilka-na-prohoda-petrohan-trafikat-e-normalen.html", "text": "Мокра е пътната настилка на прохода Петрохан, на усойните места има опасност от заледяване. Това каза за  Радио „Фокус“ – Видин дежурният служител на Областно пътно управление – Монтана. Той посочи, че местата, където има опасност от заледяване са обработени с пясък. Температурата на въздуха е минус 2 градуса. Трафикът на прохода е с нормална интензивност. Остава забраната за преминаване през Петрохан на тежкотоварни автомобили с над 12 тона до 31 март, обходният маршрут за тях е през град Своге.\r\nАнна ЛОЗАНОВА", "date": "2018.01.08", "title": "Монтана: Мокра е пътната настилка на прохода Петрохан, трафикът е нормален"}
{"url": "http://www.focus-news.net/news/2018/01/08/2474666/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са положителни. Времето е с променлива облачност. Духа слаб вятър. От ПСС препоръчват на туристите да се съобразяват със зимните условия в планините, да внимават от къде преминават и да се движат по зимната маркировка. Лифтовите съоръжения работят навсякъде. През изминалото денонощие няма регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.08", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/08/2474667/kyustendil-v-selo-slokoshtitsa-shte-bade-presazdaden-ritualat-za-babinden.html", "text": "В кюстендилското село Слокощица ще бъде пресъздаден обичаят за Бабинден. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Отбелязването на празника ще започне от 11.00 часа в залата на читалище „Просвета”. Читалището е основен организатор на проявата. По стара българска традиция бебетата, родени през годината, се измиват с вода, намазват се с мед и се даряват, а родилката дарява бабата-акушерка с кърпа и риза. Младата майка ритуално полива ръцете на акушерката. Бабинден е един от големите народни женски празници, посветен на „бабите“ – жените, които помагат при раждане, и на младите булки и невести, които са раждали.\r\nВенцеслав ИЛЧЕВ", "date": "2018.01.08", "title": "Кюстендил: В село Слокощица ще бъде пресъздаден ритуалът за Бабинден"}
{"url": "http://www.focus-news.net/news/2018/01/08/2474668/focus-germanskoto-pravitelstvo-ochakva-zavrashtaneto-na-poveche-ot-sto-radikalizirani-nepalnoletni-litsa-v-stranata.html", "text": "Повече от сто деца на напуснали Германия джихадисти вероятно ще се завърнат в страната. Това става ясно от отговор на федералното правителство в Берлин на запитване от парламентарната група на партията „Зелени“, съобщава изданието Focus. \r\nУправляващите в Берлин „понастоящем разполагат с информация за очаквано завръщане на трицифрен брой непълнолетни, като мнозинството от тях ще бъдат в ранна детска възраст“, става ясно от документа. \r\nВътрешнополитическият експерт на „Зелени“ Ирина Михалич разкритикува данните като „неадекватни“. \r\n„Федералното правителство очаква повече от стотина непълнолетни деца на членове на „Ислямска държава“ да се завърнат в Германия от военните зони, а представя само неясна информация, без да създаде фактологична база. В този случай е необходимо спешно събиране на информация за непълнолетните\", за да може реинтеграцията в обществото им да бъде успешна, подчерта Михалич. \r\nЕкспертът призова за създаване на „национална мрежа за превенция\". Радикализацията трябва да бъде „управлявана\", „преди да се прояви в конкретни атаки\", предупреди „зеленият“ политик. \r\nСпоред федералното правителство за военните зони в Сирия и Ирак са отпътували 960 ислямисти от Германия. Броят им вероятно е намалял след серията поражения на „Ислямска държава“. \r\nДанните бяха съобщени най-напред от националния ежедневник .  Тереза Герова", "date": "2018.01.08", "title": "Focus: Германското правителство очаква завръщането на повече от сто радикализирани непълнолетни лица в страната"}
{"url": "http://www.focus-news.net/news/2018/01/08/2474669/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са мокри по високите и сенчести места, но обработени, съобщиха за Радио „Фокус“ – Смолян от Областно пътно управление – Смолян. Времето е облачно без валежи. Остава повишена опасността от падащи камъни по всички републикански направления. През нощта не са получавани сигнали за инциденти по пътищата в региона. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик е интензивен по централния бул. „България“ и прилежащите към него улици и кръстовища, како и по входно-изходните артерии на града.\r\nНели ГЕРГЬОВСКА", "date": "2018.01.08", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/08/2474670/blagoevgrad-natovaren-e-trafikat-v-tsentralna-gradska-chast-avtobusite-se-dvizhat-po-razpisanie.html", "text": "Натоварен е трафикът в централна градска част, предаде репортер на Радио „Фокус“ – Пирин. В сутрешните часове на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде са в изправност. Градския транспорт се движи по разписание без закъснения или отклонения от редовния си маршрут. Пътните настилки навсякъде са сухи и нормално проходими, времето е ясно. През нощта няма регистрирани тежки пътни инциденти.\r\nЛивия НИНОВА", "date": "2018.01.08", "title": "Благоевград: Натоварен е трафикът в централна градска част, автобусите се движат по разписание"}
{"url": "http://www.focus-news.net/news/2018/01/08/2474671/sport-grigor-dimitrov-ostava-na-treta-pozitsiya-v-svetovnata-ranglista.html", "text": "Григор Димитров остава на трето място в световната ранглиста. Най-добрият български тенисист не успя да защити титлата си от Брийзбън и губи 160 точки от актива си, като остава с 380 точки преднина пред четвъртия в класацията - германеца Александър Зверев.\r\nВ „Топ 10“ няма промени. Начело е испанецът Рафаел Надал, следван от Роджър Федерер от Швейцария. Пети е австрийският тенисист Доминик Тийм. \r\nСлед победата си в Брийбън Ник Кириос се изкачи с четири позиции в ранглистата до номер 17.", "date": "2018.01.08", "title": "Спорт: Григор Димитров остава на трета позиция в световната ранглиста"}
{"url": "http://www.focus-news.net/news/2018/01/08/2474672/veliko-tarnovo-s-14-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 14 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 414 см. Температурата на водата e 4.5  градуса. Предимно облачно е времето над българския участък на Дунав в сутрешните часове.", "date": "2018.01.08", "title": "Велико Търново: С 14 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/08/2474673/sofiya-165-dushi-sa-noshtuvali-v-krizisniya-tsentar-za-nastanyavane-na-bezdomni.html", "text": "165 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица - Пепи Джуренов. Нощта в центъра е преминала нормално.", "date": "2018.01.08", "title": "София: 165 души са нощували в Кризисния център за настаняване на бездомни"}
{"url": "http://www.focus-news.net/news/2018/01/08/2474674/pazardzhik-natovareno-e-dvizhenieto-v-grada-strupvane-na-avtomobili-ima-v-rayona-na-stokovata-borsa.html", "text": "Натоварено е движението в индустриалната зона на Пазарджик по ул. „Мильо войвода” и Синитевско шосе, предаде репортер на Радио „Фокус“ – Пазарджик. Струпване на автомобили има в района на Стоковата борса в града. Интензивен е трафикът и по бул. „Царица Йоана“ при двете кръгови кръстовища на река Марица и в района на гарата. Пътните настилки са сухи.\r\nАлбена ЖИЛЕКОВА", "date": "2018.01.08", "title": "Пазарджик: Натоварено е движението в града, струпване на автомобили има в района на Стоковата борса"}
{"url": "http://www.focus-news.net/news/2018/01/08/2474675/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-yanuari.html", "text": "„Софийска вода” временно ще прекъсне водоснабдяването в някои части на столицата на 9 януари 2018 г. (вторник), съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Алдомировска“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- бул. „Александър Стамболийски“, ул. „Алдомировска“, бул. „Инж. Иван Иванов“, ул. „Димитър Петков“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nВъв връзка с подмяна на сградно водопроводно отклонение на ул. „Козяк“ , жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Козяк“ от бул. „Никола Й. Вапцаров“ до ул. „Люботрън“;\r\n- ул. „Беломорски проход“ от ул. „Козяк“ до ул. „Кап. Тодор Ночев“, ул. „Св. Осий Кордобски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козяк“№11.\r\nСлед възстановяване на водоснабдяването е възможно временно повишаване  мътността на водата.\r\nВъв връзка с подмяна на пожарен хидрант на ул. „Търново“, с. Иваняне, се налага спиране на водоподаването от 9:30 до 19:30 часа на клиентите на „Софийска вода”, живеещи в района на ул. „Родопи“, ул. „Св. Св. Кирил и Методий“, ул. „Вардар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Хемус“.\r\nВъв връзка с диагностика на сградно водопроводно отклонение на бул. „Черни връх“, кв. „Кръстова вада“, се налага спиране на водоподаването от 10:00  до 18:00 часа на клиентите на „Софийска вода”, живеещи в района на бул. „Черни връх“ от ул. „Джон Атанасов“ до ул. „Проф. Марин Големинов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ ъгъла с ул. „Борис Руменов“.\r\nВъв връзка с прекъсване на сградно водопроводно отклонение на ул. „Ибровица“, с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Караджин“ от ул. „Връх Острокап“ до ул. „Половраг“;\r\n- ул. „Ибровица“ от ул. „Караджин“ до ул. „Блазна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Ибровица“.\r\nВъв връзка с почистване на филтри на редуктор за налягане на ул. „Славей“, вилна зона „Манастира“ община „Панчарево“ ,  се налага спиране на водоподаването от 11:00 до 12:00 часа на клиентите на „Софийска вода”, живеещи в района на ул. „Цар Асенов път“ и ул. „Спортист“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Асенов път“.\r\nВъв връзка с изпълнение на инвестиционен проект за реконструкция на уличен водопровод на ул. „Кестен“ кв. „Курило“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Кестен“ от ул. „Циклама“ до ул. „Тодорини кукли“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестен “ ъгъла с ул. „Тодорини кукли“\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.08", "title": "„Софийска вода” временно ще прекъсне водоснабдяването в някои части на столицата на 9 януари"}
{"url": "http://www.focus-news.net/news/2018/01/08/2474676/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Трафикът по автомагистрала „Струма“ и главен път Е-79 е интензивен. Това съобщиха за Радио „Фокус“ – Пирин от Областно пътно управление – Благоевград. Натоварено е и движението по пътя от и за Банско. В началото на деня сухи и нормално проходими при зимни условия са пътищата в региона. Само по усойните и планински райони – частично заледени и обработени. През нощта няма регистрирани тежки пътни инциденти. Няма въведени нови ограничения за движението на леки и товарни автомобили в област Благоевград. Повишена опасност от свлачища има в Кресненското дефиле и в района на прохода Предел. Необходимо е шофьорите да карат внимателно в тези участъци, за да бъдат избегнати инциденти.\r\nЛивия НИНОВА", "date": "2018.01.08", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/01/08/2474677/dobrich-poradi-avarii-sa-s-narusheno-vodopodavane-rayoni-v-grada-i-nyakolko-naseleni-mesta-v-oblastta.html", "text": "Поради отстраняване на аварии са с нарушено водоподаване райони в града и няколко населени места в областта, по информация на ВиК-Добрич, предаде кореспондентът на Радио „Фокус” – Варна. В Добрич с нарушено водоподаване е улица „Цар Иван Шишман“, кв. „Строител“, и 2-ри път в местност Лозята. В областта с нарушено водоподаване са Драганово, Ловчанци и Помпена станция „Гешаново“ в община Добрич – селска, село Оброчище в община Балчик, селата Балканци, Василево, Пчеларово и напор – село Зограф в община Генерал Тошево, напор – село Честименско в община Тервел, водоем Стаевци и Помпена станция „Дуранкулак“ в община Шабла. \r\nЖулиета НИКОЛОВА", "date": "2018.01.08", "title": "Добрич: Поради аварии са с нарушено водоподаване райони в града и няколко населени места в областта"}
{"url": "http://www.focus-news.net/news/2018/01/08/2474678/vidin-natovaren-e-trafikat-po-glaven-pat-e-79-patnite-nastilki-v-oblastta-sa-suhi.html", "text": "Натоварен е трафикът по главен път Е-79 в областта в посока за граничен пункт „Дунав мост 2“. Това  каза за Радио „Фокус“ – Видин дежурният служител в Областно пътно управление – Видин. Той посочи, че се движат предимно тежкотоварни автомобили, най-натоварен е трафикът в участъка Дунавци - Видин. Трафикът на трите гранични пункта в областта  – „Дунав мост 2“, „Връшка чука“ и „Брегово“ е с нормална интензивност. Пътните настилки в областта са предимно сухи, на места са влажни. Във Видин трафикът е натоварен в централната градска част, по булевард „Панония“ и на входно изходните артерии на града.\r\nАнна ЛОЗАНОВА", "date": "2018.01.08", "title": "Видин: Натоварен е трафикът по главен път Е-79 , пътните настилки в областта са сухи"}
{"url": "http://www.focus-news.net/news/2018/01/08/2474679/narodnite-predstaviteli-ot-gerb-plovdiv-shte-provedat-priemni-s-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район. Това съобщиха от пресцентъра на ПП ГЕРБ. \r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.", "date": "2018.01.08", "title": "Народните представители от ГЕРБ-Пловдив ще проведат приемни с граждани"}
{"url": "http://www.focus-news.net/news/2018/01/08/2474680/burgas-ot-100-do-150-metra-e-namalena-vidimostta-v-rayona-na-sredets-i-selo-dragantsi-zaradi-magla.html", "text": "От 100 до 150 метра е намалена видимостта в района на Средец и село Драганци заради мъгла. Това съобщи за Радио „Фокус“ - Бургас дежурният в Областно пътно управление. Мъгла има и на определени пътни участъци на АМ „Тракия“. Пътните настилки са преобладаващо сухи, на места влажни. Няма валежи в Бургас и региона. Температурите на въздуха са положителни. Движението в града се извършва с нормална интензивност. По-натоварено е то по централните улици и булеварди.\r\nВременно е въведено ограничение за движение на МПС над 10 тона по пътя Черница – Сунгурларе – Чубра поради намален габарит на пътното тяло. Срокът е до 10 януари 2018 г.\r\nМария РУСЕВА", "date": "2018.01.08", "title": "Бургас: От 100 до 150 метра е намалена видимостта в района на Средец и село Драганци заради мъгла"}
{"url": "http://www.focus-news.net/news/2018/01/08/2474681/afp-emanyuel-makron-predlaga-na-kitay-da-vnese-nov-impuls-v-borbata-sreshtu-izmenenieto-na-klimata.html", "text": "В рамките на първия ден от посещението си в Пекин държавният глава на Франция Еманюел Макрон предложи на Китай да „съживи борбата срещу измененията на климата“ и да „увеличи ангажиментите си“ срещу глобалното затопляне до планираната за края на годината конференция в Полша, предава AFP. \r\nПозовавайки се на необходимостта от френско-китайско съюз в тази област, Макрон предложи в периода 2018-2019 г. да бъде направен „екологичен преход“ с общите усилия на Париж и Пекин. Тереза Герова", "date": "2018.01.08", "title": "AFP: Еманюел Макрон предлага на Китай да внесе нов импулс в борбата срещу изменението на климата"}
{"url": "http://www.focus-news.net/news/2018/01/08/2474682/boris-popivanov-politolog-podobryavaneto-na-otnosheniyata-mezhdu-ankara-i-bryuksel-i-integratsiyata-na-zapadnite-balkani-edva-li-shte-stanat-fakt-prez-balgarskoto-evropredsedatelstvo.html", "text": "Подобряването на отношенията между Анкара и Брюксел и интеграцията на Западните Балкани едва ли ще станат факт по време на Българското председателство на съвета на Европейския съюз (ЕС), защото нагласите в повечето страни от общността са негативни. Това мнение изказа в сутрешния блок „Добро утро, България“ на Радио „Фокус“ политологът Борис Попиванов. „Нагласите във водещите европейски страни са по-скоро негативни. Както негативни към Турция, за която няма дискусии за това как се развиват тези отношения и точката на взаимодействие е по-скоро мъртва, както на Анкара с Берлин, така и с Брюксел. По отношение на Западните Балкани, макар че има едно общо положително отношение, то сигналите от Германия са, че в никакъв случай не трябва да се бърза и по-скоро трябва да се развива вътрешното, регионалното и инфраструктурно, търговско и друго взаимодействие на тези страни, отколкото да се пристъпи към ясна пътна карта за европейската им интеграция. България се опитва, без да достига до някакъв европейски консенсус по тези въпроси, да го наложи само за няколко месеца. Не съм сигурен, че ще постигне тези резултати“, обясни политологът. \r\nСпоред Борис Попиванов, и подобряването на отношенията ЕС-Турция, и присъединяването на Западните Балкани, ще се случат, но едва ли именно България ще се окичи с този успех.", "date": "2018.01.08", "title": "Борис Попиванов, политолог: Подобряването на отношенията между Анкара и Брюксел и интеграцията на Западните Балкани едва ли ще станат факт през българското европредседателство"}
{"url": "http://www.focus-news.net/news/2018/01/08/2474683/smolyan-zaradi-profilaktika-shte-bade-narusheno-vodopodavaneto-v-chast-ot-kvartal-raykovo.html", "text": "Заради профилактика и строително-монтажни работи ще бъде нарушено водоподаването в част от смолянския квартал \"Райково\", съобщиха от водоснабдителното дружество. Днес от 9.30 до 12.00 ще бъде нарушено водоснабдяването на улиците „Соколица“, „Родопи“, „Борова гора“, „Деспот Слав“, „Изворна“, „Малчика“ и „Хаджи Димитър“.", "date": "2018.01.08", "title": "Смолян: Заради профилактика ще бъде нарушено водоподаването в част от квартал \"Райково\""}
{"url": "http://www.focus-news.net/news/2018/01/08/2474684/ombudsmanat-maya-manolova-shte-se-sreshtne-s-premiera-boyko-borisov-i-s-finansoviya-ministar-vladislav-goranov-po-temata-za-pensioniraneto-na-minyorite.html", "text": "Омбудсманът Мая Манолова ще се срещне с премиера Бойко Борисов и с финансовия министър Владислав Горанов по темата за пенсионирането на миньорите. Това съобщиха за Агенция „Фокус“ от пресофиса на Омбудсмана на Р България.  Срещата ще започне в 11.00 часа, като на нея ще присъстват премиерът Бойко Борисов и финансовият министър Владислав Горанов, както и миньори от Бобов дол. На разговорите ще се търси решение по казуса с тяхното пенсиониране заради влезлите от 1 януари 2018 г. нови законодателни изменения, с които миньорите не могат да се пенсионират, ако рудникът е ликвидиран. Очаква се след срещата да има брифинг в Министерския съвет.", "date": "2018.01.08", "title": "Омбудсманът Мая Манолова ще се срещне с премиера Бойко Борисов и с финансовия министър Владислав Горанов по темата за пенсионирането на миньорите"}
{"url": "http://www.focus-news.net/news/2018/01/08/2474685/vidin-nivoto-na-reka-dunav-se-e-povishilo-s-20-sm-pri-novo-selo-prez-izminaloto-denonoshtie.html", "text": "Нивото на Дунав се е повишило с 20 см в началото на българския участък на реката при Ново село през изминалото денонощие и водният стоеж там е 515 см, съобщиха от местната Хидрометеорологична станция. Нивото на реката при Видин е 554 см, а повишението  за последното денонощие е с 19 см. Край Лом нивото е 557 см, като регистрираното повишение е от 17 см. Нивото на Дунав край Оряхово е 420 см, а повишението за последното денонощие е от 17 см. Температурата на водата край Ново село е 4.4 градуса, край Оряхово е 5.5 градуса.", "date": "2018.01.08", "title": "Видин: Нивото на река Дунав се е повишило с 20 см при Ново село през изминалото денонощие"}
{"url": "http://www.focus-news.net/news/2018/01/08/2474686/angel-angelov-mvnr-dialogat-mezhdu-es-i-turtsiya-mozhe-da-bade-poddarzhan-ot-balgariya-po-vreme-na-predsedatelstvoto-na-saveta-na-es.html", "text": "Диалогът между Европейския съюз (ЕС) и Турция може да бъде поддържан от България по време на председателството на съвета на ЕС. Това коментира в сутрешния блок „Добро утро, България“ на Радио „Фокус“ Ангел Ангелов, директор на дирекция „Югоизточна Европа“ в Министерството на външните работи (МВнР). Ангелов коментира още, че отношенията между Анкара и София навлизат в по-спокоен ритъм, което според него трябва да е послание и за отношенията Брюксел-Анкара. \r\n„Правилното решение е диалогът да не бъде прекъсван. В противен случай рискуваме да затворим всички врати. Тук ключовo значение има диалогът. Той трябва да се продължи, за да се види докъде може да напредне Турция в европейския процес, ако тя го желае, разбира се. Може да се окаже, че нейната цел не е членство в ЕС, а някакви специални отношения с общността. Това ще се проясни във времето“, обясни той. Ангел Ангелов допълни, че България и Турция са показали единство и са отправили важно послание при вчерашното откриване на реставрирания български храм „Св. Стефан“ в Истанбул.", "date": "2018.01.08", "title": "Ангел Ангелов, МВнР: Диалогът между ЕС и Турция може да бъде поддържан от България по време на председателството на съвета на ЕС"}
{"url": "http://www.focus-news.net/news/2018/01/08/2474687/pregled-na-osnovnite-temi-v-shumenskiya-pechat.html", "text": "„Атанас от Велики Преслав извади кръста при Омуртаговия мост“ е водещото заглавие във вестник „Шуменска заря“. Атанас Атанасов от старопрестолен Велики Преслав извади богоявленския кръст от водите на Камчия. Късметлията е на 44 години и участва във водното боричкане за първи път. Това не му попречи да изпревари останалите 12 момчета от Велики Преслав и Шумен и да стигне най-напред до църковната реликва. Тя остана за Атанас като спомен от празника, а освен нея победителят получи за подарък топли завивки от кмета на общината Александър Горчев. „С 15 % по-високи заплати на заетите в общинските структури в Смядово“, съобщава изданието. Сумата е предвидена в Бюджет 2018 на Община Смядово. Кметът на Общината Иванка Петрова определи бюджетът като реалистичен и изпълним в частта собствени приходи, които тази година са 900 000 лв. „Със светена вода благословиха бойните знамена“, пише вестникът. На Богоявление, пред сградата на община Шумен, с тържествен ритуал бяха благословени бойните знамена на военните формирования от Шуменския гарнизон. Церемонията организираха за поредна година съвместно кметството в областния център и командването на военното формирование 34200. „Общински съветници обсъдиха шуменския културен календар“, информира всекидневникът. За първи път през 2018 г. ДКТ „Васил Друмев” ще организира Национален фестивал за имитатори, носещ името на Тодор Колев. Общо 623 500 лв. Община Шумен планира да задели за култура през 2018 г. От тях 105 000 лв. са за организирането на международни прояви, 90 000 лв. за национални прояви, а 87 000 лв. за регионални и местни прояви. Народните читалища в селата се предлага да получат 12 100 лв., а читалищата в Шумен 55 200 лв. „Митрополит Йоан ще отслужи литургия в манастира, в който стана чудо“, пише изданието. Негово високопреосвещенство Варненски и Великопреславски митрополит Йоан ще отслужи литургия в църквата към манастира „Св. св. Петър и Павел“ край село Златар. Висшият духовник ще посети светата обител, за да се запознае лично с чудото, което се случи в края на миналата година. На 31 декември в късния след обяд иконите започнали да мироточат.", "date": "2018.01.08", "title": "Преглед на основните теми в шуменския печат"}
{"url": "http://www.focus-news.net/news/2018/01/08/2474688/ekathimerini-v-navecherieto-na-pregovorite-v-nyu-york-za-razreshavane-na-tnar-spor-za-imeto-nikos-kodzias-priema-za-sreshta-makedonskiya-vitsepremier-po-evropeyskite-vaprosi.html", "text": "Във вторник, 9 януари, министърът на външните работи на Гърция Никос Кодзиас приема македонския вицепремиер по европейските въпроси Буяр Османи – среща, която ще се състои в навечерието на новия кръг от преговори за разрешаване на т.нар. спор за името между Атина и Скопие, който ще се проведе 19 януари в Ню Йорк, пише електронното издание Ekathimerini.\r\nОчаква се в рамките на преговорите в Ню Йорк специалният посредник на ООН в спора между властите в Скопие и Атина за името на Република Македония - Матю Нимиц, да представи конкретно предложение за разрешаване на проблема, който вече няколко десетилетия хвърля сянка върху отношенията между двете съседни държави. Ако срещата премине добре, следващата стъпка ще бъде преговори между министър-председателя на Гърция Алексис Ципрас и неговия македонски колега Зоран Заев.\r\nНалице са обаче няколко препятствия, които трябва да бъдат преодолени. Един от сериозните проблеми е липсата на единство по въпроса в редиците на гръцкото правителство, след като лидерът на младшия партньор в управляващата коалиция – Панос Каменос („Независими гърци“), демонстрира несъгласие с позицията на СИРИЗА в спора за името на Македония. \r\nПритеснителна е и възможността за организирането на референдуми в двете страни за резултатите от преговорите. Източници съобщават, че Кодзиас е уверил пред официални лица от Македония, че ако управляващите в Скопие спазят обещанието си за провеждане на плебисцит по въпроса, то Атина ще бъде задължена да направи същото. Подобен развой обаче със сигурност ще доведе до застой в преговорите за разрешаване на дългогодишния спор, уверени са в редакцията на изданието.  Тереза Герова", "date": "2018.01.08", "title": "Ekathimerini: В навечерието на преговорите в Ню Йорк за разрешаване на т.нар. спор за името: Никос Кодзиас приема за среща македонския вицепремиер по европейските въпроси"}
{"url": "http://www.focus-news.net/news/2018/01/08/2474690/pazardzhik-okrazhniyat-sad-shte-gleda-deloto-sreshtu-advokat-luka-belyov-i-bivshiya-zam-kmet-na-obshtina-rakitovo-momchil-arnaudov-obvineni-v-prisvoyavane-na-nad-200-000-lv.html", "text": "Окръжният съд в Пазарджик ще гледа делото срещу адвокат Лука Бельов и бившия заместник-кмет на Община Ракитово Момчил Арнаудов. Това съобщиха от пресцентъра на Окръжен съд – Пазарджик. Делото е образувано по обвинителен акт на Окръжна прокуратура. Обвинението срещу тях е, че са присвоили общо над 220 000 лева – пари на Общината. Адвокат Лука Бельов е обвинен, че от 3 декември 2009 до 8 април 2010 година е присвоил 144 550 лева. Бившият заместник-кмет на Община Ракитово Момчил Арнаудов е с обвинение за сключване на договор за правна помощ с Бельов, в който е предвидено месечно възнаграждение от 1 030 лева, а отделно от него са изплащани различни по размер хонорари. Така са нанесени щети на общинския бюджет за 76 454 лева. Началото на съдебното заседание е в 13.30 часа, а съдия-докладчик по делото е Ивета Парпулова.", "date": "2018.01.08", "title": "Пазарджик: Окръжният съд ще гледа делото срещу адвокат Лука Бельов и бившия зам.-кмет на Община Ракитово Момчил Арнаудов, обвинени в присвояване на над 200 000 лв."}
{"url": "http://www.focus-news.net/news/2018/01/08/2474691/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Бъдещето на Европейския съюз ще бъде във фокуса на втория кръг от предварителните преговори между Съюза (ХДС/ХСС) и ГСДП за съставяне на нова голяма коалиция в Берлин, отбелязва националният ежедневник Die Frankfurter Allgemeine Zeitung.\r\nНа втория ден от сондажите председателите на партиите – Ангела Меркел (ХДС), Хорст Зеехофер (ХСС) и Мартин Шулц (ГСДП) ще обсъдят в отделен кръг политиката, която Берлин трябва да води спрямо Брюксел през следващите четири години. Очаква се партиите от потенциалната нова голяма коалиция да обявят позицията по предложенията на френския президент Еманюел Макрон за реформа на ЕС. \r\nВъпреки сериозните различия по редица въпроси, в първия ден от преговорите партиите демонстрираха желание за компромис. \r\nТри месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата  седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\nРаботните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори.\r\n*** Във вторник, 9 януари, министърът на външните работи на Гърция Никос Кодзиас приема македонския вицепремиер по европейските въпроси Буяр Османи – среща, която ще се състои в навечерието на новия кръг от преговори за разрешаване на т.нар. спор за името между Атина и Скопие, който ще се проведе 19 януари в Ню Йорк, пише електронното издание Ekathimerini.\r\nОчаква се в рамките на преговорите в Ню Йорк специалният посредник на ООН в спора между властите в Скопие и Атина за името на Република Македония - Матю Нимиц, да представи конкретно предложение за разрешаване на проблема, който вече няколко десетилетия хвърля сянка върху отношенията между двете съседни държави. Ако срещата премине добре, следващата стъпка ще бъде преговори между министър-председателя на Гърция Алексис Ципрас и неговия македонски колега Зоран Заев.\r\nНалице са обаче няколко препятствия, които трябва да бъдат преодолени. Един от сериозните проблеми е липсата на единство по въпроса в редиците на гръцкото правителство, след като лидерът на младшия партньор в управляващата коалиция – Панос Каменос („Независими гърци“), демонстрира несъгласие с позицията на СИРИЗА в спора за името на Македония. \r\nПритеснителна е и възможността за организирането на референдуми в двете страни за резултатите от преговорите. Източници съобщават, че Кодзиас е уверил пред официални лица от Македония, че ако управляващите в Скопие спазят обещанието си за провеждане на плебисцит по въпроса, то Атина ще бъде задължена да направи същото. Подобен развой обаче със сигурност ще доведе до застой в преговорите за разрешаване на дългогодишния спор, уверени са в редакцията на изданието.\r\n***   Базата на белгийските ВВС „Клайне Брогел“ е видима на Google Earth, заедно с всичките изтребители F-16 в нея,  въпреки предупрежденията на министъра на отбраната Стефан Вандепут към корпорацията „Гугъл“ изображенията на сайта да бъдат замъглени, пише  Brussels Times. \r\n„Хора с лоши намерения лесно могат да подготвят атака“, предупреди военният синдикат на белгийската армия ACMP-CGPM. „Благодарение на „Гугъл“ те могат да разберат  разположението на базата“, добавиха от организацията.\r\nМинистърът на отбраната съобщи, че групата е премахнала снимките на пътищата около летището на Google Street View, но въпреки това, снимките не може да бъдат замъглени.\r\n***\r\nБившият председател на Партията на независимостта на Великобритания Найджъл Фараж се представя за гласа на 17,4-те милиона британци, гласували за излизането от ЕС по време на референдума за Брекзит и ще се срещне с главния преговарящ на Съюза Мишел Барние, пише  The Guardian.\r\nПолитикът евроскептик ще се срещне с Барние в централата на Европейската комисия в понеделник сутринта. Той заяви, че ЕС не се вслушва в гласувалите за Брекзит 17,4 млн. души и допълни, че миграцията е основният фактор, довел хората до избирателните урни. \r\n„Просто не смятам, че Барние е чул хората, които са се опълчили на политическата система“, заяви Фараж. Той също така се обяви срещу двугодишния преходен период след Брекзит, по време на който страната ще спазва правилата на ЕС, но без право да участва при вземането на решения. \r\n„Не сме гласували за подобен период, не сме гласували да плащаме членска вноска за две години, но има някои големи въпроси, по които сме гласували“, допълни той и обеща да зададе на Барние три въпроса , изпратени от британските гласоподаватели. Той даде ясно да се разбере, че миграцията ще бъде една от основните теми.\r\n„Ще говорим за търговията, но и за големите въпроси, заради които гласувахме да излезем от Съюза. Има една причина, накарала хората да гласуват за първи път в живота си – въпросът за миграцията на отворените врати“, допълни Фараж.\r\n***", "date": "2018.01.08", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/08/2474692/dimitar-margaritov-kzp-mezhdu-10-i-20-ot-potrebitelite-sa-pribegnali-do-barz-kredit-prez-dekemvri.html", "text": "Между 10 и 20 %  от потребителите, са прибегнали до ползването на бърз кредит през декември. Това каза в интервю за Радио „Фокус“ председателят на Комисията за защита на потребителите (КЗП) Димитър Маргаритов. Той допълни, че се очаква през януари отново да има засилено търсене на такива заеми. „Според мен, когато говорим за такъв тип кредити, най-често между 500 и 1000 лева са сумите, които потребителите получават. Става въпрос точно за тези оборотни и бързи кредити, за които, както разбираме, ежедневно се сключват десетки хиляди договори. Хубаво е винаги, когато взимаме такъв кредит, да знаем някои неща: да се убедим, че съответната институция е регистрирана в БНБ; предоставяне на стандартния европейски формуляр с предварителната информация и при самото подписване на договора или консултация с кредитен консултант, или внимателен прочит - подпис само там, където е необходимо“, коментира Димитър Маргаритов.  \r\nПредседателят на КЗП допълни, че всеки такъв договор за бърз кредит, може да бъде развален от потребителя в 14 дневен срок след сключването му. Той поясни, че в такъв случай е необходимо да бъде върната единствено взетата сума, заедно с минималния процент лихва, който се дължи за този период.", "date": "2018.01.08", "title": "Димитър Маргаритов, КЗП: Между 10 и 20 %  от потребителите са прибегнали до бърз кредит през декември"}
{"url": "http://www.focus-news.net/news/2018/01/08/2474693/kyustendil-710-bebeta-sa-se-rodili-v-oblastta-prez-2017-godina.html", "text": "710 бебета са се родили в Кюстендилска област през 2017 година, сочи справка \r\n на Радио „Фокус” – Кюстендил. По данни на трите болници в региона през годината е имало и родилки които не са само от областта, но и от други региони на страната. По броя на новородените Кюстендилска област се нарежда на 21-во място в страната. През 2017 година броят на новородените е бил 766, а през 2015 – 845 бебета. През 2014 година броят на родените бебета в областта е бил 1 015, а през 2013 година – 951. За първите седем дни на 2018 година са се родили 2 бебета.\r\nВенцеслав ИЛЧЕВ", "date": "2018.01.08", "title": "Кюстендил: 710 бебета са се родили в областта през 2017 година"}
{"url": "http://www.focus-news.net/news/2018/01/08/2474694/prof-georg-kraev-babindenskite-pesni-sa-na-plodorodie-i-za-zhenata-zemya-koyato-umee-da-razhda.html", "text": "Бабинденските песни са на плодородие и за жената-земя, която умее да ражда. Това каза фолклористът проф. Георг Краев в интервю за Агенция „Фокус“ по повод Бабинден, който отбелязваме по нов стил на 8 януари, за традициите в този ден, за обредното къпане и за корена на празника. „В тях се възхвалява свещеният фалос и всичко онова, което е свързано с плодородието“, каза проф. Краев. По думите му тези песни изглеждат палави и смешни от съвременна гледна точка. Фолклористът отбеляза, че Бабинден се е отбелязвал много тържествено от старите българи. „Всъщност това е ден, в който е пеела кокошката, както казва народната поговорка. Това е бил един невероятен женски празник и мъж не се е допускал. Ако някой от мъжете си е позволявал да се появи на това женско парти, както биха казали днес, е пострадвал доста. Той е трябвало да плати празника на бабата. Тя се е преобличала много често в носиите на своята първа дъщеря като невеста и е посрещала гостите си с най-различни атрибути – праз и други фалически елементи. Бабата е символ на плодородието и неслучайно бива много тачена, но и в същото време много осмивана“, каза проф. Краев. \r\nДеница КИТАНОВА", "date": "2018.01.08", "title": "Проф. Георг Краев: Бабинденските песни са на плодородие и за жената - земя, която умее да ражда"}
{"url": "http://www.focus-news.net/news/2018/01/08/2474695/sliven-1-245-detsa-sa-se-rodili-prez-2017-godina-v-oblastnata-bolnitsa.html", "text": "1 245 деца са се родили през изминалата година в областната болница в Сливен. Това съобщи пред Радио „Фокус“  – Сливен началникът на Неонатологичното отделение в МБАЛ „Д-р Иван Селимински“ д-р Таня Праматарова. Това е с 42 раждания по-малко в сравнение с предходната 2016 година. В болницата през годината са проплакали 10 двойки близнаци. Общо 39%, или 349 от ражданията са били със секцио. По-малък е и броят на непълнолетните родилки през 2017 година – общо 164, като през предходната година техният брой е бил 209. Шест от момичетата са били на 13 години, 12 от тях са били 14-годишни, 27 – на 15 години, 70 – на 16 години и 79 са 17-годишните. Общо 166 бебета са се родили недоносени, като от тях 12 са били под 1 000 грама. 37 деца са били изоставени след раждането им през 2017 година, като от тях 27 са настанени в Дом за медико-социални грижи, а 10 – в приемни семейства. Към момента няма изоставени деца в лечебното заведение.\r\nПървото бебе за 2018 година в сливенската областна болница е родено на 1 януари в 20.40 часа. То е момче на име Дончо, тежи 3 250 грама, високо е 51 см. Майката е 23-годишна от град Шивачево.", "date": "2018.01.08", "title": "Сливен: 1 245 деца са се родили през 2017 година в областната болница"}
{"url": "http://www.focus-news.net/news/2018/01/08/2474696/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ-Пловдив провеждат приемни с граждани. Това съобщиха от пресцентъра на ПП ГЕРБ.\r\nДнес приемните ще се приведат по следния график:\r\n- Даниела Дженева, от 17:00 до 18:00 часа в офиса на  ГЕРБ в район „Южен”, ул. ”Академик Петър Динеков” №1А;\r\n- Спартак Николов, от 17:00 до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Вихър Захов,  от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Вера Тоскова, от 16 до 18:00 часа в офиса на ГЕРБ в район „Тракия” в жк. ”Тракия”, бл. 91;\r\n- Александър Радев, от 17:30  до 19:00 часа в офиса на  ГЕРБ в район „Централен” на ул. ”Прага” №2; \r\n- Атанас Узунов, от 17:30  до 19:00 часа в офиса на ГЕРБ в район „Южен” на ул. ”Академик Петър Динеков” №1А.\r\nОбщинският съветник от  ГЕРБ в Общински съвет – Пловдив, Иван Вичков ще приема граждани във вторник, 9 януари 2018 г., от 16 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 10 януари 2018 г., ще се проведат приемни с граждани на общински от  ГЕРБ в Общински съвет - Пловдив, както следва:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница ”№5. \r\nВ четвъртък, 11 януари 2018 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на ГЕРБ в район „Западен” на ул. ”Царевец” №9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” №9; \r\n- Гошо Къчков, от 17:30  до 19:00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17:00  до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.01.08", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2018/01/08/2474697/bild-prodalzhava-opasnoto-pokachvane-na-vodite-na-reka-reyn-zabranata-za-koraboplavane-ostava-v-sila.html", "text": "И в началото на новата седмица продължава опасното покачване на нивата на реките в Германия, включително на Рейн, след като ситуацията с наводненията в южната и западната част на страната се влоши през почивните дни, съобщава изданието BILD.\r\nКъм 5 часа (местно време) в понеделник нивото на река Рейн при Кьолн достигна до 8,71 метра, в Дармщад – до 8,18 метра, в Дюселдорф - 8,30 метра, а в Бон – 8,17 метра. Очаква се в рамките на деня да започне постепенното понижаване на нивата на водите по течението на Горен и Среден Рейн.\r\nСилните превалявания, които донесе бурята „Бурглинд“, предизвикаха наводнения в редица райони в южната и западната част на страната, където реките Рейн, Дунав, Мозел и Некар излязоха от коритата си още миналата седмица. Това наложи издаването на забрана за корабоплаване по редица реки – решение на властите, което доведе след себе си до сериозни щети за бизнеса. \r\nВ неделя 180-километровият участък на река Рейн между Дуисбург и Кобленц бе затворен за движението на кораби, повечето от които останаха на котва в пристанищата. В ранните часове на деня нивото на река Рейн при Кьолн надмина критичния маркер от 8.30 метра, което практически прави невъзможно преминаването на плавателни съдове под мостовете над реката. \r\nКритична остава ситуацията и по поречията на реките Мозел, Саар и на Дунав в участъка й в Бавария. Тереза Герова", "date": "2018.01.08", "title": "BILD: Продължава опасното покачване на водите на река Рейн, забраната за корабоплаване остава в сила"}
{"url": "http://www.focus-news.net/news/2018/01/08/2474698/pazardzhik-edno-bebe-shte-bade-orisano-s-rituala-kapanki-vav-vodite-na-reka-yadenitsa-v-selo-golyamo-belovo-po-povod-babinden.html", "text": "В Село Голямо Белово се провежда ритуалът „Къпанки“, при който ще бъде орисано едно от четирите бебета, родени през 2017 година в селото. Това съобщи за Радио „Фокус“ – Пазарджик Росица Дангова, кмет на населеното място. Церемонията ще започне в 12.00 часа на площада в селото, а самият ритуал ще се извърши във водите на река Яденица. „По традиция младите майки и свекърви отиват на реката и там свекървите измиват ръцете си, като снахата им подава сапун и паричка. От своя страна, бабата приготвя цвете, с което закичва младата майка като и пожелава здраве. Събират се деца, които са родени през изминалата една година, като за тях се подготвят различни подаръци, задължителен от които е червеният конец, който се завързва на ръката на бебето“, уточни Дангова. Тя добави, че  орисниците къпят децата във водите на река Яденица, а след това празникът продължава с песни и хора.\r\nАлбена ЖИЛЕКОВА", "date": "2018.01.08", "title": "Пазарджик: Едно бебе ще бъде орисано с ритуала „Къпанки“ във водите на река Яденица в село Голямо Белово по повод Бабинден"}
{"url": "http://www.focus-news.net/news/2018/01/08/2474699/vratsa-pochinali-sa-dvama-dushi-blasnati-ot-avtomobil-na-peshehodna-pateka-na-patya-vratsa-oryahovo.html", "text": "Около 16.35 ч. на 7 януари на пътя Враца-Оряхово, до ресторант „Череша“, лек автомобил „Ауди 80“, управляван от Ц. Ц. /60 г./ от гр. Враца, блъснал на пешеходна пътека трима души. Това съобщиха от ОДМВР-Враца. Убити са лицата Б. Н. /64 г./ и Р. К. /58 г./ от гр. Враца. Ранена е 83-годишна жена, която  е настанена в МБАЛ „Христо Ботев“–Враца. Пробата за алкохол на водача  е отрицателна. Образувано  е досъдебно производство.", "date": "2018.01.08", "title": "Враца: Починали са двама души, блъснати от автомобил на пешеходна пътека на пътя Враца-Оряхово"}
{"url": "http://www.focus-news.net/news/2018/01/08/2474700/sport-viktoriya-tomova-otstapva-s-edna-pozitsiya-v-svetovnata-ranglista.html", "text": "Виктория Томова отстъпи с една позиция в световната ранглиста и през новата седмица първата ракета на България при жените е поставена под номер 140. \r\nС 12 места по-надолу до номер 178 пада и Цветана Пиронкова. Сесил Каратанчева се изкачва с едно място нагоре до номер 184. \r\nНачело в ранглистата остава румънката Симона Халеп. Каролине Возняцки измести Габриеле Мугуруса от второто място в класацията. В „Топ 10“ има още промени - с две места нагоре до номер четири се изкачи и украинката Елина Свитолина, а чехкинята Каролина Плишкова падна до номер шест.", "date": "2018.01.08", "title": "Спорт: Виктория Томова отстъпва с една позиция в световната ранглиста"}
{"url": "http://www.focus-news.net/news/2018/01/08/2474701/varna-ogranicheno-e-dvizhenieto-na-avtomobili-nad-10-tona-po-patya-kranevo-varna-pri-km-83100.html", "text": "Предимно сухи са пътните настилки във Варна и областта, предаде репортер на Радио „Фокус“ – Варна. Времето е с разкъсана облачност, без валежи. На места видимостта е намалена поради мъгла. Движението по направленията за София, Добрич и Бургас се осъществява без въведени ограничения. По пътя Кранево-Варна при км 83+100 е ограничено движението на моторни превозни средства над 10 т. Обходът е през участъка Кичево - Оброчище.\r\nМарияна ВАЛЕНТИНОВА", "date": "2018.01.08", "title": "Варна: Ограничено е движението на автомобили над 10 тона по пътя Кранево - Варна при км 83+100"}
{"url": "http://www.focus-news.net/news/2018/01/08/2474702/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Бъдещето на Европейския съюз ще бъде във фокуса на втория кръг от предварителните преговори между Съюза (ХДС/ХСС) и ГСДП за съставяне на нова голяма коалиция в Берлин, отбелязва националният ежедневник Die Frankfurter Allgemeine Zeitung.\r\nНа втория ден от сондажите председателите на партиите – Ангела Меркел (ХДС), Хорст Зеехофер (ХСС) и Мартин Шулц (ГСДП) ще обсъдят в отделен кръг политиката, която Берлин трябва да води спрямо Брюксел през следващите четири години. Очаква се партиите от потенциалната нова голяма коалиция да обявят позицията по предложенията на френския президент Еманюел Макрон за реформа на ЕС. \r\nВъпреки сериозните различия по редица въпроси, в първия ден от преговорите партиите демонстрираха желание за компромис. \r\nТри месеца и половина след провеждането на изборите за Бундестаг, в неделя, 7 януари, Съюзът (ХДС/ХСС) и Германската социалдемократическа партия (ГСДП) започнаха предварителни сондажи, които ще покажат дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско. Първият от общо шестте кръга на разговорите се проведе в централата на германските социалдемократи в Берлин. В рамките на вече започналата  седмица преговорите ще продължат в седалищата на Християндемократическия съюз (ХДС) на Ангела Меркел и на Християнсоциалния съюз (ХСС) на Хорст Зеехофер. \r\nПредварителните сондажи трябва да приключат до петък, 12 януари. Дотогава партиите трябва да преценят трезво дали е целесъобразно да започнат коалиционни преговори.\r\nРаботните екипи на Съюза (ХДС/ХСС) и ГСДП постигнаха съгласие за налагане на забрана за даване на интервюта за медии през следващите дни, в които са в ход предварителните преговори за съставяне на нова голяма коалиция в Берлин. Представителите на партиите демонстрираха единодушие по въпроса, като аргументираха решението си с желанието да предотвратят медийното влияние на изхода от предварителните преговори.\r\n*** И в началото на новата седмица продължава опасното покачване на нивата на реките в Германия, включително на Рейн, след като ситуацията с наводненията в южната и западната част на страната се влоши през почивните дни, съобщава изданието BILD.\r\nКъм 5 часа (местно време) в понеделник нивото на река Рейн при Кьолн достигна до 8,71 метра, в Дармщад – до 8,18 метра, в Дюселдорф - 8,30 метра, а в Бон – 8,17 метра. Очаква се в рамките на деня да започне постепенното понижаване на нивата на водите по течението на Горен и Среден Рейн.\r\nСилните превалявания, които донесе бурята „Бурглинд“, предизвикаха наводнения в редица райони в южната и западната част на страната, където реките Рейн, Дунав, Мозел и Некар излязоха от коритата си още миналата седмица. Това наложи издаването на забрана за корабоплаване по редица реки – решение на властите, което доведе след себе си до сериозни щети за бизнеса. \r\nВ неделя 180-километровият участък на река Рейн между Дуисбург и Кобленц бе затворен за движението на кораби, повечето от които останаха на котва в пристанищата. В ранните часове на деня нивото на река Рейн при Кьолн надмина критичния маркер от 8.30 метра, което практически прави невъзможно преминаването на плавателни съдове под мостовете над реката. \r\nКритична остава ситуацията и по поречията на реките Мозел, Саар и на Дунав в участъка й в Бавария.\r\n*** Повече от сто деца на напуснали Германия джихадисти вероятно ще се завърнат в страната. Това става ясно от отговор на федералното правителство в Берлин на запитване от парламентарната група на партията „Зелени“, съобщава изданието Focus. \r\nУправляващите в Берлин „понастоящем разполагат с информация за очаквано завръщане на трицифрен брой непълнолетни, като мнозинството от тях ще бъдат в ранна детска възраст“, става ясно от документа. \r\nВътрешнополитическият експерт на „Зелени“ Ирина Михалич разкритикува данните като „неадекватни“. \r\n„Федералното правителство очаква повече от стотина непълнолетни деца на членове на „Ислямска държава“ да се завърнат в Германия от военните зони, а представя само неясна информация, без да създаде фактологична база. В този случай е необходимо спешно събиране на информация за непълнолетните\", за да може реинтеграцията в обществото им да бъде успешна, подчерта Михалич. \r\nЕкспертът призова за създаване на „национална мрежа за превенция\". Радикализацията трябва да бъде „управлявана\", „преди да се прояви в конкретни атаки\", предупреди „зеленият“ политик. \r\nСпоред федералното правителство за военните зони в Сирия и Ирак са отпътували 960 ислямисти от Германия. Броят им вероятно е намалял след серията поражения на „Ислямска държава“. \r\nДанните бяха съобщени най-напред от националния ежедневник .\r\n*** Критик на турския президент Реджеп Тайип Ердоган е попаднал под обстрел в късните часове на неделя на магистрала А4 в Германия, съобщава националният ежедневник Die Welt.\r\nГерманецът от кюрдски произход Дениз Наки, бивш футболист на ФК „Санкт Паули“, е шофирал в близост до родния си град Дюрен, провинция Северен Рейн-Вестфалия, когато неизвестни откриват стрелба срещу него от черно комби.\r\nСнимките, направени от Наки след атаката, показват куршуми в прозореца и близо до гумата на автомобила. „Карах в дясната лента, когато изведнъж чух изстрели“, заяви за изданието 28-годишният германец, като допълни, че веднага след това черното комби е преминало в лявата лента.\r\n„Бях уплашен до смърт“, призна бившият футболист.\r\nНе е известно кой стои зад атаката, но според Наки тя е политически мотивирана. Към настоящия момент той гостува на семейството си в Дюрен, а през следващите дни планира завръщане в Турция. \r\nПрофесионалният футболист, който играе в отбор от кюрдска дивизия, публично се противопоставя срещу режима на президента Реджеп Тайип Ердоган и е смятан от мнозина за „враг на държавата“. През април миналата година турски съдия осъди Наки на 18 месеца пробация. Обвинението бе в терористична пропаганда в полза на „Работническа партия на Кюрдистан“ (ПКК). \r\nСъгласно думите на Наки, присъдата е променила живота му – приятелите са му обърнали гръб, започнал е да получава смъртни заплахи. Въпреки това той решава да остане в Турция.\r\n***", "date": "2018.01.08", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/08/2474703/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Фирма търси шофьори, обещава 7 - 9 000 лева месечно“. Шуменска фирма набира международни шофьори в Пазарджик. Заплатата, която се предлага, е между 3500 и 4500 евро, което прави почти между 7 и 9 000 лева месечно. Дестинациите са в Централна Европа – Германия, Франция, Испания, Италия, Белгия, Австрия. От кандидатите се изисква да имат свидетелство за управление кат. С+Е и опит в оформяне на документи за международен транспорт, както и карта за дигитален тахограф. Месечното възнаграждение се формира по бонусна система на база пропътувани километри. „Кметът Тодор Попов удължи бедственото положение до 15 януари“, ни информира от втора страница изданието. Бедственото положение на територията на община Пазарджик, обявено, за да не се допусне криза с боклука, остава в сила до 17 часа на 15 януари. Извънредната ситуация бе продължена със заповед на кмета Тодор Попов. Градоначалникът удължи с 10 дни срокът след съгласуване с областния управи- тел Стефан Мирев. Обявяването на бедствено положение позволява на Общината да сключи договор с временен оператор за експлоатация на новото депо за неопасни отпадъци, и то да работи нормално за 8-те общини от област Пазарджик. „Стотици посетиха пещера „Снежанка“ за ЧРД“, става ясно от трета страница на вестника. Стотици туристи от цялата страна посетиха в края на седмицата пещерата „Снежанка“. Многобройните гости бяха най-добрият подарък за ЧРД. В първите дни на новата година се навършиха 57 години от откриването на една от най-красивите пещери в България. Топлото време тази година улеснява приятелите на „Снежанка“ в похода до нея. „Снежанка“ е наричана „Перлата на Родопите“. Тя е включена в списъка на 100-те национални туристически обекта. Обявена е за природна забележителност през 1961 година. В своите само 145 метра дължина тя е събрала всички форми на пещерни образувания. Намира се на 5 км oт Пещера в посока към Батак.", "date": "2018.01.08", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/08/2474704/pazardzhik-vav-velingrad-shte-badat-otbelyazani-140-godini-ot-osvobozhdenieto-na-chepinskiya-kray-ot-tursko-robstvo.html", "text": "С различни инициативи отбелязваме 140 години от Освобождението на Чепинския край от турско робство. Това съобщи за Радио „Фокус“ – Пазарджик Бояна Кирилова от Общината. Тя уточни, че в 11.00 часа в Историческия музей ще бъде открита изложбата ,,140 години Руско-турската освободителна война”. „В 16.30 часа са поклонението и тържественият ритуал по полагане на цветя и венци на паметника в парк ,,Освободител“ в района на Сярна баня“, добави Кирилова. Тя припомни, че на 8 януари 1878 година към 16.30 часа следобед по заповед на генерал Йосиф Гурко пристига ІІ-ри дивизион на ІХ-и хусарски Киевски полк в Чепинско – в село Каменица, и се установява под сегашната Сярна баня в местността „Тудора”.\r\nВаня НИКОЛОВА", "date": "2018.01.08", "title": "Пазарджик: Във Велинград ще бъдат отбелязани 140 години от Освобождението на Чепинския край от турско робство"}
{"url": "http://www.focus-news.net/news/2018/01/08/2474705/adelina-stefanova-hram-vavedenie-bogorodichno-blagoevgrad-babinden-ne-tryabva-da-se-barka-s-denya-na-akusher-ginekolozite-koyto-otbelyazvame-na-21-yanuari.html", "text": "Бабинден не трябва да се бърка с деня на акушер-гинеколозите, който отбелязваме на 21 януари. Това каза за Радио „Фокус“ - Пирин Аделина Стефанова, църковен уредник в храм „Въведение Богородично“ в Благоевград. „Бабинден е придружен от това, че всички жени, които бабуват или помагат при раждане на дете, трябва да почетат този празник. Бабите-акушерки водят началото си от древни времена“, каза още Стефанова. Тя добави, че когато евреите били под робство, царят на Египет наредил на бабите-акушерки да убиват всяко новородено еврейско момче, за да няма ново поколение. „Бабите не го послушали и Бог им наредил един ден за празник, в който да властват както бабите, така и родилките“, посочи Аделина Стефанова.\r\nЛивия НИНОВА", "date": "2018.01.08", "title": "Аделина Стефанова, храм „Въведение Богородично“ – Благоевград: Бабинден не трябва да се бърка с деня на акушер-гинеколозите, който отбелязваме на 21 януари"}
{"url": "http://www.focus-news.net/news/2018/01/08/2474706/pregled-na-osnovnite-temi-vav-varnenskiya-pechat.html", "text": "„Заради топлото време Бездомните предпочитат улицата пред приюта“ е заглавие от първа страница в днешния брой на варненския вестник „Черно море“. Приютът за временно настаняване на бездомни и социално слаби лица във Варна има готовност да приюти изпаднали в нужда граждани на местната и на други общини. Това заяви за Медийна група „Черно море“ неговият управител Димитър Алатов. Структурата работи в координация с полицията, „Бърза помощ“, болниците, районните кметства и всички ресорни институции. Настаняваните получават възможност за пренощуване (легло, чаршафи) и топъл обяд. За жители на община Варна срокът за временно пребиваване е до 3 месеца, гостите от други места се подслоняват за седмица. „Отбелязахме 170 години от рождението на Христо Ботев“ е друго заглавие в броя. Стотици варненци се събраха след празничното шествие на Алеята на възрожденците в Морската градина във Варна на 6 януари за тържественото отбелязване на 170 години от рождението на Христо Ботев. Пред паметника на поета революционер бе извършен военен ритуал. Венци и цветя пред монумента бяха положени от името на кмета на града Иван Портних, областния управител Стоян Пасев, председателя на Общинския съвет Тодор Балабанов, командващия на Военноморските сили контраадмирал Митко Петев, Варненския и Великопреславски митрополит Йоан и други. „Вдигат още 109 трошки от улиците на града“, допълва изданието. Вдигат още стотина трошки, зарязани по варненските улици. Инспектори са маркирали 109 излезли от употреба моторни превозни средства от улици и паркинги във Варна. Мярката важи за автомобили, които не са в движение, които са със стари регистрационни номера или не са преминали технически преглед през последните 2 г. Дейностите са част от кампанията за разчистване на стари коли, която започна на 15 ноември м.г., съобщи Младен Иванов, директор на общинското предприятие „Паркинги и синя зона“. „Изправят пред Темида ало измамник, измъкнал от варненка 5000 лв.“ е друго заглавие в броя. Пред Темида се изправя 35-годишният Кольо Ат. от Павликени с обвинителен акт на Районната прокуратура във Варна като съучастник в телефонна измама, с която е била причинена вреда в размер на 5000 лева на жена от Варна, съобщиха от пресслужбата на Апелативна прокуратура – Варна. Престъплението е извършено при условията на опасен рецидив и се наказва с лишаване от свобода от 3 до 10 години, като съдът може да постанови и конфискация до една втора от имущество- то му, ако бъде признат за виновен. На стр. 5 в изданието е публикувано интервю с проф. д-р кап. I ранг Калин Калинов, зам.-началник по учебната и научноизследователската работа във ВВМУ „Никола Й. Вапцаров.", "date": "2018.01.08", "title": "Преглед на основните теми във варненския печат"}
{"url": "http://www.focus-news.net/news/2018/01/08/2474707/prof-georg-kraev-na-babinden-se-e-izvarshvalo-obredno-kapane-na-babata-za-da-mozhe-prez-sledvashtata-godina-da-varshi-svoya-zanayat.html", "text": "На Бабинден се е извършвало обредно къпане на бабата, за да може през следващата година да върши своя занаят.  Това каза фолклористът проф. Георг Краев в интервю за Агенция „Фокус“ по повод Бабинден, който отбелязваме по нов стил на 8 януари, за традициите в този ден, за обредното къпане и за корена на празника. Той посочи, че обредното къпане на бабата е изключително важно и е ставало в края на празника. Проф. Краев обясни, че култът към бабата, онази, която умее от утробата на майката да изведе на бял свят законния наследник, е много сериозен. По думите му коренът на Бабинден е дълбоко в матриархатните култури, онези безкрайно далечни времена, когато Великата богиня е била майка на всичко що е имало по света. Проф. Краев разказа, че много често бабите акушерки са били магьосници и врачки. „Те са умеели най-различни тайни неща. Могли са да правят и развалят магии. Въобще те са една много интересна личност в българската общност и село, към която от една страна има почит, от друга страх. Разбира се, има и много подигравка“, каза фолклористът. \r\nДеница КИТАНОВА", "date": "2018.01.08", "title": "Проф. Георг Краев: На Бабинден се е извършвало обредно къпане на бабата, за да може през следващата година да върши своя занаят"}
{"url": "http://www.focus-news.net/news/2018/01/08/2474708/sofiya-vavezhdat-se-promeni-v-dvizhenieto-v-perioda-10-12-yanuari-zaradi-otkrivaneto-na-balgarskoto-predsedatelstvo-na-saveta-na-es-i-poseshtenie-na-kolezha-na-chlenovete-na-ek.html", "text": "Въвеждат се промени в движението в центъра на София, свързани с церемонията по откриването на Българското председателство на съвета на Европейския съюз (ЕС) и посещение на Колежа на членовете на Европейската комисия (ЕК). Това съобщиха от пресцентъра на Министерството за Българското председателство на Съвета на ЕС 2018.\r\nЗабраняват се престоят и паркирането на пътни превозни средства, с изключение на автомобилите, превозващи участниците в мероприятията, както следва:\r\nОт 17.30 часа на 10 януари 2018 г. до отпътуване на делегациите на 12 януари 2018 г.: \r\n- на ул. „Ген. Гурко” между ул. „Г. С. Раковски” и ул. „Кн. Александър І”.\r\nОт 17.30 часа на 10 януари 2018 г. до приключване на мероприятията 11 януари 2018 г.:\r\n- на ул. „Кн. Александър І” между ул. „Ген. Гурко” и бул. „Цар Освободител”;\r\n- на ул. „Аксаков” между ул. „Дякон Игнатий” и ул. „Г.С.Раковски”;\r\n- на ул. „Дякон Игнатий” между ул. „Ген. Гурко” и бул. „Цар Освободител”;\r\n- на ул. „Кузман Шапкарев” между ул. „Иван Вазов” и ул. „Ген. Гурко”;\r\n- на ул. „Славянска” между ул. „Г.С.Раковски” и ул. „Дякон Игнатий”;\r\n- на ул. „Г.Бенковски” между бул. „Цар Освободител” и ул. „Иван Вазов”;\r\n- на ул. „Иван Вазов” между ул. „Г. С. Раковски” и ул. „Дякон Игнатий”.\r\nОт 06.30 часа до приключване на събитията на 11 януари 2018 г.:\r\n- на площад „Кн. Александър І”, срещу Национална художествена галерия;\r\n- на пл. „Кн. Александър І” между бул. „Цар Освободител” и ул. „Московска”.\r\nОт 17.30 часа на 11 януари 2018 г. са приключване на мероприятията на 12 януари 2018 г.:\r\n- на ул. „Доспат” между бул. „Витоша” и ул. „Баба Неделя”;\r\n. на ул. „Баба Неделя”;\r\n- на ул. „Д-р Христо Стамболски”.\r\nЗабранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва:\r\nОт 08.00 часа до приключване на 11 януари 2018 г.:\r\n- по ул. „Ген. Гурко” между ул. „Г.С.Раковски” и ул. „Кн. Александър І”;\r\n- по ул. „Кн. Александър І” между ул. „Ген. Гурко” и бул. „Цар Освободител”;\r\n- по ул. „Аксаков” между ул. „Дякон Игнатий” и ул. „Г. С. Раковски”;\r\n- по ул. „Дякон Игнатий” между ул. „Ген. Гурко” и бул. „Цар Освободител”;\r\n- по ул. „Кузман Шапкарев” между ул. „Иван Вазов” и ул. „Ген. Гурко”;\r\n- по ул. „Славянска” между ул. „Г.С.Раковски” и ул. „Дякон Игнатий”;\r\n- по ул. „Г.Бенковски” между бул. „Цар Освободител” и ул. „Иван Вазов”;\r\n- по ул. „Иван Вазов” между ул. „Г.С.Раковски” и ул. „Дякон Игнатий”.\r\nОт 08.00 часа на 12 януари 2018 г. до приключване на мероприятията:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.\r\nЗа времето от 11.00 до 12.00 часа на 12 януари 2018 г. се закрива спирка с код 0395 (бул. \"Черни връх\"), под „Моста на влюбените”, след бул. „Черни връх”, посока бул. „България”.\r\nСтолична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.08", "title": "София: Въвеждат се промени в движението в периода 10-12 януари заради откриването на Българското председателство на съвета на ЕС и посещение на Колежа на членовете на ЕК"}
{"url": "http://www.focus-news.net/news/2018/01/08/2474709/afp-osem-detsa-sa-sred-zaginalite-pri-vazdushnite-udari-v-idlib-ot-nedelya.html", "text": "В резултат на въздушните удари, нанесени в неделя от изтребители на режима в Дамаск и руските им съюзници, са загинали 21 цивилни, осем от които – деца, предава AFP.\r\nПо данни на базираната в Лондон Сирийска обсерватория за човешките права 11 от жертвите са членове на едно семейство. Поразените цели са били в близост до град Синджар в югоизточната част на провинция Идлиб. Тереза Герова", "date": "2018.01.08", "title": "AFP: Осем деца са сред загиналите при въздушните удари в Идлиб от неделя"}
{"url": "http://www.focus-news.net/news/2018/01/08/2474710/parlamentarnata-pravna-komisiya-shte-obsadi-prezidentskoto-veto-varhu-antikoruptsionniya-zakon-na-10-yanuari-2018-g.html", "text": "На 10 януари (сряда) Комисията по правни въпроси ще обсъди ветото на президента Румен Радев върху Закона за противодействие на корупцията и за отнемане на незаконно придобитото имущество. Това се посочва в дневния ред на заседанието на комисията. Държавният глава върна за ново обсъждане Антикорупционния закон с мотив, че противодействието на корупцията не може да се ограничи само до мерките, предвидени в него. Законът на управляващите бе окончателно приет на 20 декември. С него бе създадена Комисия за противодействие на корупцията и за отнемане на незаконно придобито имущество с мандат от 6 години. Депутатите решиха председателят й да се избира от Народното събрание.", "date": "2018.01.08", "title": "Парламентарната правна комисия ще обсъди президентското вето върху Антикорупционния закон на 10 януари 2018 г."}
{"url": "http://www.focus-news.net/news/2018/01/08/2474711/dobrich-okrazhniyat-sad-nalozhi-myarka-zadarzhane-pod-strazha-na-obvinyaem-za-darzhane-s-tsel-razprostranenie-na-nad-16-kg-marihuana.html", "text": "Окръжният съд наложи мярка \"Задържане под стража\" на обвиняем за държане с цел разпространение на над 16 кг марихуана. Това съобщиха от пресцентъра на Апелативна прокуратура - Варна. Искането на Окръжната прокуратура в Добрич да бъде взета мярка за неотклонение „Задържане под стража“ спрямо 37-годишния Данаил П. е било уважено от състав на Добричкия окръжен съд. Съучастничката му в държането с цел разпространение на 16.315 кг марихуана Нина Н. е с мярка за неотклонение „Парична гаранция“ в размер на 10 000 лева.\r\nНа 4 януари 2018 год. е било образувано досъдебното производство, след като в къща в село Спасово били намерени високорискови наркотични вещества – марихуана с тегло 16.315 кг. Установено било, че съпричастност към престъплението имат Данаил и Нина, и двамата на по 37 години, които били приятели. В къщата марихуаната била съхранявана и сушена, а откритото вещество представлява суха тревиста маса. \r\nДанаил П. е осъждан през 2004 г., но е реабилитиран по право. Приятелката му Нина е с чисто съдебно минало. Работата по случая продължава с процесуално-следствени действия под ръководството на Окръжната прокуратура в Добрич.", "date": "2018.01.08", "title": "Добрич: Окръжният съд наложи мярка \"Задържане под стража\" на обвиняем за държане с цел разпространение на над 16 кг марихуана"}
{"url": "http://www.focus-news.net/news/2018/01/08/2474712/mazh-e-bil-prostrelyan-v-rayona-stolichniya-kvartal-manastirski-livadi.html", "text": "Мъж е бил прострелян в района на кв. „Манастирски ливади“ в София. Това съобщиха за Агенция „Фокус“ от пресцентъра на МВР. Постраданият е откаран в лечебно заведение. Към момента няма официално потвърдена информация за неговото състояние, както и за причините, довели до инцидента. \r\nЦветилена СИМЕОНОВА", "date": "2018.01.08", "title": "Мъж е бил прострелян в района столичния квартал „Манастирски ливади“"}
{"url": "http://www.focus-news.net/news/2018/01/08/2474713/api-dvizhenieto-po-avtomagistrala-trakiya-v-posoka-sofiya-ot-km-25-do-km-26-se-osashtestvyava-do-1600-chasa-v-izprevarvashtata-lenta-poradi-remont.html", "text": "До 16.00 ч., движението по автомагистрала „Тракия“ в посока София от км 25 до км 26 се осъществява в изпреварващата лента, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.01.08", "title": "АПИ: Движението по автомагистрала „Тракия“ в посока София от км 25 до км 26 се осъществява до 16.00 часа в изпреварващата лента, поради ремонт"}
{"url": "http://www.focus-news.net/news/2018/01/08/2474714/vratsa-chetirima-dushi-ot-oblastniya-grad-sa-zadarzhani-za-poboy-nad-25-godishen-mazh-ot-varshets.html", "text": "В  03.50 ч. на 7 януари е получено съобщение от 25-годишен жител на гр. Вършец, който заявил, че около 02.00 ч. в град Враца,  бул. “В. Кънчов“, неизвестни лица му нанесли побой. Това съобщиха от ОДМВР-Враца. След бързи издирвателни мероприятия  е установено, че деянието  е извършено от четирима души от Враца, които са задържани в Районно управление на МВР-Враца. Работата по случая продължава.", "date": "2018.01.08", "title": "Враца: Четирима души от областния град са задържани за побой над 25-годишен мъж от Вършец"}
{"url": "http://www.focus-news.net/news/2018/01/08/2474715/shumen-62-godishna-zhena-e-stanala-zhertva-na-telefonna-izmama-sas-sumata-ot-2-600-leva.html", "text": "62-годишна жена е станала жертва на телефонна измама със сумата от 2 600 лева. Това съобщиха от ОДМВР - Шумен. Измамата е по схема за „полицейска операция за залавяне на измамници“ и е извършена на 5 януари около 11.30 часа. На телефона на жената се обадил мъж, който се представил за полицай и поискал съдействие, като помолил жената да събере всички налични пари в торба и да ги хвърли през терасата за да бъдат заловени телефонни измамници. След като разбрала, че е измамена жената подала сигнал в полицията. Образувано е досъдебно производство.", "date": "2018.01.08", "title": "Шумен: 62-годишна жена е станала жертва на телефонна измама със сумата от 2 600 лева"}
{"url": "http://www.focus-news.net/news/2018/01/08/2474716/vidin-dvama-27-godishni-mazhe-sa-zadarzhani-za-vaorazheniya-grabezh-ot-benzinostantsiya-v-grada.html", "text": "Разкрити и задържани са извършите на въоръжения грабеж от бензиностанция във Видин. Това съобщиха от ОДМВР-Видин. Престъпното посегателство бе осъществено рано сутринта на 31 декември в търговския обект на изхода на областния град. На 6 януари двамата криминално проявени видинчани – Д. Ц. /27 г./ и С. Г. /27 г./ са привлечени в качеството на обвиняеми и с постановление на прокурор от Районна прокуратура-Видин са задържани за срок до 72 часа. Работата на разследващите продължава в рамките на образуваното по случая досъдебно производство. Припомняме, че на 31 декември около 04.45 часа, двама маскирани влезли в бензиностанцията, единият от тях заплашил с пистолет служителката. Обект на посегателството им били пари в евро и лева на обща стойност 1495 лева, 6 седмични винетни стикери за товарни автомобили и 96 лотарийни билети на обща стойност 398 лева.", "date": "2018.01.08", "title": "Видин: Двама 27-годишни мъже са задържани за въоръжения грабеж от бензиностанция в града"}
{"url": "http://www.focus-news.net/news/2018/01/08/2474717/kyustendil-71-godishna-zhena-e-postradala-sled-napadenie-ot-kuche-v-selo-resilovo.html", "text": "71-годишна жена е със средна телесна повреда след нападение от куче в село Ресилово, съобщиха от пресцентъра на ОДМВР – Кюстендил. Собственикът е 45-годишен мъж от село Ресилово, а кучето е от порода турски кангал. Мъжът е допуснал животното му да нападне 71-годишна жена и да ѝ нанесе средна телесна повреда. По случая е образувано досъдебно производство в Районно управление – Дупница. Уведомен е дежурен прокурор.", "date": "2018.01.08", "title": "Кюстендил: 71-годишна жена е пострадала след нападение от куче в село Ресилово"}
{"url": "http://www.focus-news.net/news/2018/01/08/2474718/vidin-magla-ogranichava-vidimostta-do-100-metra-na-mesta-v-oblastta-po-porechieto-na-reka-dunav.html", "text": "Мъгла ограничава видимостта до 100 метра на места в областта по поречието на река Дунав, предаде репортер на Радио „Фокус“ – Видин. На места мъглата е много гъста и ограничението на видимостта по пътищата е до 50 метра. Пътната настилка в местата с мъгла е мокра и хлъзгава. Във Видин няма мъгла, времето е ясно и слънчево.\r\nАнна ЛОЗАНОВА", "date": "2018.01.08", "title": "Видин: Мъгла ограничава видимостта до 100 метра на места в областта по поречието на река Дунав"}
{"url": "http://www.focus-news.net/news/2018/01/08/2474719/sofiya-tezhko-ranen-e-prostrelyaniyat-v-rayona-na-kv-manastirski-livadi.html", "text": "Тежко ранен е простреляният в  района на кв. „Манастирски ливади“. Около 10.05 часа е подаден сигнал за прострелян мъж в района на кв. „Манастирски ливади“. Това съобщиха от пресцентъра на МВР. На място веднага е пристигнал полицейски екип. Установена е самоличността на тежко ранения – 49-годишен столичанин. Той е откаран в болница. Районът е отцепен, предприет е първоначален оглед.", "date": "2018.01.08", "title": "София: Тежко ранен е простреляният в  района на кв. „Манастирски ливади“."}
{"url": "http://www.focus-news.net/news/2018/01/08/2474720/alfa-makedoniya-makedonskiyat-parlament-zapochva-godinata-s-obsazhdane-na-zakona-za-ezitsite-i-dogovora-za-dobrosasedstvo-s-balgariya.html", "text": "След двуседмична почивка депутатите в македонския парламент „откриват“ годината с обсъждането на двете най-деликатни теми - Закона за употребата на езиците и ратификацията на Договора за добросъседство, приятелство и сътрудничество с България, отбелязва телевизия „Алфа“.\r\nЗаконът за употребата на езиците ще влезе с дневния ред на заседанията на 9 януари. Все още обаче не е ясно дали депутатите от ВМРО-ДПМНЕ ще влязат в сградата на Събранието. Партията, водена от Християн Мицковски, блокира парламента, след  като Наказателният съд взе решение да продължи срока на задържане на заподозрените за насилието в парламента от 27 април, сред които има и депутати от ВМРО-ДПМНЕ. Депутатите се върнаха в сградата на Събранието само за новогодишната реч на президента Георги Иванов. По-рано председателят на парламента в Скопие Талат Джафери заяви, че очаква на 9 януари законодателният орган да възобнови работа в пълен състав. \r\nЩо се отнася до Договора за добросъседство, приятелство и сътрудничество между Македония и България, ратифицирането му изглежда сигурно. Той ще влезе в дневния ред на парламента следващия понеделник, 15 януари. Тереза Герова", "date": "2018.01.08", "title": "„Алфа“ (Македония): Македонският парламент започва годината с обсъждане на Закона за езиците и Договора за добросъседство с България"}
{"url": "http://www.focus-news.net/news/2018/01/08/2474721/vidin-maskirani-sa-nanesli-poboy-nad-dvama-dushi-ot-personala-na-zavedenie-v-grada-izvarshitelite-se-izdirvat.html", "text": "На 6 януари около 00.10 часа в дежурната част на полицията бил подаден сигнал за това, че неизвестни с маски нахлули в заведение на пл. ”Бдинци”. Това съобщиха от ОДМВР-Видин. С метални бухалки започнали да бият двама души от обслужващия персонал, да чупят инвентар и да блъскат по бара, след което избягали в неизвестна посока. Дежурна оперативна група извършила оглед на местопроизшествието, предприети са оперативно-издирвателни действия за разкриване на авторите на деянието. Стойността на нанесените щети е в процес на установяване. Работата на разследващите по случая продължава, образувано е досъдебно производство.", "date": "2018.01.08", "title": "Видин: Маскирани са нанесли побой над двама души от персонала на заведение в града, извършителите се издирват"}
{"url": "http://www.focus-news.net/news/2018/01/08/2474722/rositsa-topalova-etnografski-muzey-dnes-balgarinat-izrazyava-svoyata-blagodarnost-kam-babite-akusherki-zashtoto-v-minaloto-te-sa-bili-edinstvenata-rodilna-pomosht.html", "text": "На 8 януари българинът изразява своята благодарност към бабите акушерки, защото в миналото те са били единствената родилна помощ във всяко едно населено място. Това каза за Радио „Фокус“ - Бургас Росица Топалова от Етнографския музей - Бургас. \"Те са изпълнявали са се много обреди. Рано сутринта на днешния ден жените, които имат деца до 3 години наливат вода от чешмата, слагат в нея здравец, босилек, вземат сапун и нова кърпа и отиват в дома на бабата. Там се извършва обредно поливане и миене на ръцете. Обикновено това става в градината, на дръвника, за да може всяко лошо нещо да бъде пресечено\", каза още тя. По думите ѝ при миенето бабата хвърля нагоре вода и летят много капки. Колкото много са капките, толкова да е здравето и плодородието. Също така бабата подскача нагоре, за да може децата да са пъргави. Всяка жена дарява бабата с риза или само с ръкави, чорапи, платно и кърпа, в която е вързана пара. Бабата от своя страна дарява детето с чорапки, ризка, връзва на ръчичката му конец и пара. След това бабата обикаля къщите, в които е бабувала, за да изкъпе малките деца. Носи задължително четири важни неща: бяла вълна, за да живее дълго детето, червена вълна, за да е здраво то, просо, защото от зърнените култури то е най-плодоносно, и мед, за да може детето да е работливо, да уважа човешкия род и да бъде сладък живота му. След това бабата приготвя празнична трапеза и кани всички жени, на които е бабувала. Всяка поканена жена оставя своя дар на трапезата и по този начин тя става изключително богата. Пеят се песни, припевки, наричания и шеги. Бабата слага наниз от червени чупки. В един момент взема ситото с просо и над софрата започва да сее за плодородие. Първоначално на трапезата присъстват сам жени, а по-късно идват и мъжете и празненството продължава. Има и още един ритуал- къпането на бабата. Както тя е къпала децата, така и те искат да я изкъпят. Слагат я в кош и я водят до реката, като там я изкъпват символично. Празникът завършва пред къщата на бабата. Според Топалова и до днес тези обичаи се изпълняват в много селища в страната.\r\nМария РУСЕВА", "date": "2018.01.08", "title": "Росица Топалова, Етнографски музей: Днес българинът изразява своята благодарност към бабите акушерки, защото в миналото те са били единствената родилна помощ"}
{"url": "http://www.focus-news.net/news/2018/01/08/2474723/antikoruptsionniyat-fond-sezira-prokuraturata-po-povod-iznesenite-v-mediite-danni-za-natisk-varhu-direktori-na-detski-gradini-za-nadplanov-priem-na-detsa-v-detska-gradina-v-gorna-banya.html", "text": "Антикорупционният фонд сезира прокуратурата по повод изнесените в медиите данни за натиск върху директори на детски градини за надпланов прием на деца в детска градина в Горна баня, както и за съмнения за подобни практики и в други места на територията на Столична община. Това съобщиха от Антикорупционния фонд. “В изнесеното в медиите има данни, които пораждат съмнения за корупционни практики като злоупотреба със служебно положение, както и за престъпления по служба, в които са замесени директори на дирекции и експерти в Столична община, както и от районни кметове и служители в районни кметства”, се казва в изпратения до Софийска районна прокуратура сигнал. \r\nПрез последните седмици в национални медии бяха излъчени серия от репортажи и интервюта с примери за натиск към бившия директор на 164 ОДЗ “Зорница” в софийския квартал Горна баня, Мариана Иванова. В тези предавания бяха показани и конкретни примери за устен и писмен натиск от страна на служители в общинската и районната администрации за надпланов прием на деца в тези заведения. \r\nОт правния център на Антикорупционния фонд напомнят, че досега няма информация за прокурорска проверка по случая, а единствено за вътрешно разследване в Столична община по изнесените данни. \r\nОт организацията считат, че следва да бъде извършена проверка и дали предоставената при приема на децата медицинска документация не представлява документ с невярно съдържание, и по-специално дали издадените документи от лекарски комисии не са създадени за да послужат в производството по допускане на надпланов прием в детските градини по реда на допълнителния прием по реда на чл. 7, ал. 5 от Наредбата за прием на деца в общинските детски градини на територията на Столична община\r\n“Не на последно място считаме, че следва да се извърши проверка дали не са извършени престъпления при допълнителния прием и в останалите детски заведения в Столична община, включително и дали е осъществяван натиск, представляващ престъпление по служба”, се казва с изпратения сигнал. \r\nСигналът е изпратен до Софийска районна прокуратура по компетентност.", "date": "2018.01.08", "title": "Антикорупционният фонд сезира прокуратурата по повод изнесените в медиите данни за натиск върху директори на детски градини за надпланов прием на деца в детска градина в Горна баня"}
{"url": "http://www.focus-news.net/news/2018/01/08/2474724/vidin-v-7-naseleni-mesta-v-oblastta-shte-bade-narusheno-vodopodavaneto-zaradi-avarii.html", "text": "В 7 населени места във Видинска област ще бъде нарушено водоподаването заради аварии по мрежата, съобщиха за Радио „Фокус“ – Видин от дежурната част на водоснабдителното дружество. В квартал „Нов път“ във Видин отстраняването на авария на уличен водопровод Ф 200 ще продължи до 14.00 часа и до този час водоподаването в квартала ще бъде спряно. До 14.00 часа без питейна вода ще бъдат и живеещите в селата Водна, Цар Петрово, Извор  и Тополовец, като причината отново е авария в улични водопроводи в тези населени места. Водата ще бъде спряна заради отстраняване на аварии до 15.00 часа в селата Периловец и Косово.\r\nАнна ЛОЗАНОВА", "date": "2018.01.08", "title": "Видин: В 7 населени места в областта ще бъде нарушено водоподаването заради аварии"}
{"url": "http://www.focus-news.net/news/2018/01/08/2474725/prostrelyaniyat-v-sofiya-49-godishen-mazh-e-pochinal.html", "text": "Починал е простреляният в София мъж. Това съобщиха за  Агенция „Фокус“ от ВМА. 49-годишният мъж е докаран в тежко състояние във Военномедицинската академия и въпреки оказаната лекарска помощ, е починал 30 минути по-късно.\r\nЦветилена СИМЕОНОВА", "date": "2018.01.08", "title": "Простреляният в София 49-годишен мъж е починал"}
{"url": "http://www.focus-news.net/news/2018/01/08/2474726/lokalno-makedoniya-patriarh-neofit-povdigna-vaprosa-za-avtokefalnostta-na-mpts.html", "text": "Въпросът за автокефалността на Македонската православна църква-Охридска архиепископия стигна пред портите на Желязната църква в Истанбул, коментира скопското електронно издание „Локално“.\r\nОт редакцията отбелязват, че в рамките на среща с вселенския патриарх Вартоломей в неделя, българският патриарх е обсъдил с него въпроса за афтокефалноста на МПЦ. Разговорът между двамата предстоятели се е състоял в рамките на литургията, която бе отслужена в повторно откритата българска църква „Свети Стефан“ в Истанбул. \r\nЗа Македония срещата е важна заради ангажимента, който БПЦ пое за каноничния статут на МПЦ, след като през ноември 12 митрополити начело с патриарх Неофит взеха решение БПЦ да представлява МПЦ. Така БПЦ стана посредник за разрешаване на въпроса с каноничния статут на МПЦ. Тя обаче може да стане автокефална, само ако искането й бъде подкрепено от всички 14 православни църкви, припомня изданието. Тереза Герова", "date": "2018.01.08", "title": "„Локално“ (Македония): Патриарх Неофит повдигна въпроса за автокефалността на МПЦ"}
{"url": "http://www.focus-news.net/news/2018/01/08/2474727/razgrad-36-godishen-mazh-e-s-opasnost-za-zhivota-sled-tezhka-katastrofa-po-patya-selo-brestovene-grad-zavet.html", "text": "36-годишен мъж е пострадал след тежка катастрофа по пътя село Брестовене – град Завет. Инцидентът стана около 15.20 часа на 7 януари. 23-годишният Т. С. от село Сушево предприел изпреварване със собствения си автомобил „Ауди А3“ и се блъснал челно в пътуващия в посока Брестовене „Фолксваген Пасат“, управляван от 36-годишния С. А. от силистренското село Грънчарово. Това съобщиха от ОДМВР-Разград. Със спукан далак и наранявания на вътрешните органи, водачът на „Фолксваген“-а е приет в Разградската болница с опасност за живота. Пътуващите в колата му баща и син от силистренското село Черковна не са пострадали. Шофьорът на „Ауди“-то е настанен със счупени ръка и крак в Хирургично отделение на МБАЛ-Разград. Взети са кръвни проби за химичен анализ. Води се досъдебно производство по чл.343, ал.1, букви А и Б във връзка с чл.342, ал.1 от НК.", "date": "2018.01.08", "title": "Разград: 36-годишен мъж е с опасност за живота след тежка катастрофа по пътя село Брестовене – град Завет"}
{"url": "http://www.focus-news.net/news/2018/01/08/2474728/krasimir-georgiev-zam-kmet-na-dupnitsa-predstoi-podpisvane-na-dogovor-s-firma-izpalnitel-za-upravlenie-na-otpadatsite-v-obshtinata.html", "text": "Предстои подписване на договор с избраната фирма-изпълнител за управление на отпадъците в Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му на 8 януари изтича крайният срок, съгласно Закона за обществените поръчки, след избирането на фирмата-изпълнител. „Битовите отпадъци ще бъдат извозвани от територията на общината, откарван на съоръжения за предварително третиране на отпадъците, някои фракции ще отиват на специализирано депо за строителни отпадъци, а това което не може да бъде оползотворено – ще бъде депонирано в отговарящо на изискванията регионално депо”, каза Красимир Георгиев. По думите му отпадъците ще бъдат транспортиране на около 65 километра от Дупница. Самият отпадък ще се събира в специални контейнери. Цялата дейност по управлението на отпадъците ще се извършва от избраната фирма. Същото се отнасян и за общините Сапарева баня и Бобов дол, които са включени в общата обществена поръчка.\r\nВенцеслав ИЛЧЕВ", "date": "2018.01.08", "title": "Красимир Георгиев, зам.-кмет на Дупница: Предстои подписване на договор с фирма-изпълнител за управление на отпадъците в общината"}
{"url": "http://www.focus-news.net/news/2018/01/08/2474729/sliven-obshtinata-obyavi-konkurs-za-poeziya-damyan-damyanov.html", "text": "Община Сливен, в партньорство с Издателска къща „Жажда“, обявяват традиционния конкурс за поезия на името на Дамян Дамянов. Това съобщиха от Общината. В конкурса могат да участват поети от цялата страна, издали стихосбирка през 2017 г., но не по-късно от 1  март тази година.\r\nНаградите, които се връчват, са две. Едната е за постижения в областта на поетичното творчество на автори, участвали в Националния конкурс за поезия „Дамян Дамянов” и издали стихосбирка през предходната година, но не по-късно от 1 март на текущата година. Тя се състои от почетен диплом, плакет и парична премия от 1 000 лева. Другата награда е за дебют. Тя се придружава от диплом и парична премия, осигурени от Издателска къща „Жажда“. Книгите, в три екземпляра, придружени от библиографска справка за автора, се изпращат до 31 март 2018 година, като важи датата на пощенското клеймо. Резултатите ще бъдат обявени до 8 май 2018 г. на сайта на Община Сливен – www.sliven.bg.Носителите на наградите ще бъдат предварително уведомени за часа и мястото на церемонията по връчването на наградите.\r\nАдресът за изпращане на книгите е: Сливен – 8 800, пл. „Цар Освободител” 1, Община Сливен, Дирекция „Образование, култура и връзки с обществеността”, За конкурса „Дамян Дамянов”.", "date": "2018.01.08", "title": "Сливен: Общината обяви конкурс за поезия „Дамян Дамянов“"}
{"url": "http://www.focus-news.net/news/2018/01/08/2474730/sport-viktoriya-azarenka-se-otkaza-ot-uchastie-v-otkritoto-parvenstvo-na-avstraliya.html", "text": "Виктория Азаренко ще пропусне още един турнир - бившата номер едно в света се отказа от участие в Откритото първенство на Австралия, което ще започне в началото на следващата седмица.\r\nОрганизаторите на турнира обявиха, че на мястото на беларускинята, която получи „уайлд кард“ за турнира, ще бъде поканена хърватската тенисистка Айла Томянович.\r\nЗаради съдебно дело през миналия сезон Азаренко изигра само шест мача, последния от които на престижния турнир Уимбълдън.", "date": "2018.01.08", "title": "Спорт: Виктория Азаренка се отказа от участие в Откритото първенство на Австралия"}
{"url": "http://www.focus-news.net/news/2018/01/08/2474731/dobrich-nay-mashtabniyat-proekt-na-obshtinata-shte-osiguri-dostap-do-podobreno-vodosnabdyavane-na-92-498-dushi.html", "text": "Най-мащабният проект на Общината - „Интегриран проект за подобряване на водния сектор в град Добрич – фаза 1“, ще осигури достъп до подобрено водоснабдяване на 92 498 души. След рехабилитация и реконструкция почти напълно Пречиствателната станция край село Врачанци ще обслужва също 92 498 души, предаде кореспондентът на Радио „Фокус” – Варна. Канализацията на града е с обща дължина 210 км. От нея в рамките на проекта ще бъдат реконструирани само 6,4 км. В проекта акцентът е поставен върху водопроводната мрежа, която е изградена в периода между 1950 и 1970 г. и е морално остаряла. Проектът ще реши част от проблемите с водоснабдителната мрежа. Загубите на питейна вода в Добрич надхвърлят 80% при средно 60% за страната. Авариите са ежедневни, което влошава качеството на предоставяните услуги на населението. Пречиствателната станция на Добрич, която се намира в село Врачанци, е построена през 1986 г., но досега не е била реконструирана. Предвижда се изграждане на биологично стъпало с пречистване на азот и фосфор. Това ще доведе до по-добро пречистване на отпадъчните води, които се заустват в река Добричка. \r\nОтделните три лота по проекта на Община град Добрич за подобряване на водния сектор на града – фаза I, имат отделни договори, всеки на различна стойност и с различни срокове на изпълнение. Инж. Живко Неделев, ръководител на проекта, посочи, че фирмите, които осъществяват дейностите, също са различни. Сключени се договори и са приключили процедурите по консултантските услуги по упражняване на строителен надзор. Два са договорите, единият е за линейната част – водопровод и канализация, другият е за Пречиствателната станция за отпадъчни води. Сключен и договор, свързан с техническата помощ. Сключени са също договори за ЛОТ 2 и ЛОТ 3. Сключен е договор за изпълнение на инженеринг (проектиране и строителство) на Пречиствателната станция край село Врачанци. В края на месец ноември е обявена обществена поръчка за проектиране и изпълнение на строително-монтажни работи по реконструкция и рехабилитация на канализационната мрежа в Добрич и съпътстващ водопровод – ЛОТ 1. Срокът за подаване на оферти изтече на 3 януари тази година. Инж. Неделев подчерта, че пълна информация относно обществените поръчки по проекта е публикувана на сайта на Община град Добрич. Информацията е поместена в рубриката „Актуални теми“ към линк „Услуги и информация“. \r\nЖулиета НИКОЛОВА", "date": "2018.01.08", "title": "Добрич: Най-мащабният проект на Общината ще осигури достъп до подобрено водоснабдяване на 92 498 души"}
{"url": "http://www.focus-news.net/news/2018/01/08/2474732/prof-emil-kovachev-ag-bolnitsa-varna-prez-poslednite-desetiletiya-prezhdevremennite-razhdaniya-sa-mezhdu-8-10-ot-obshtiya-broy.html", "text": "През последните десетилетия преждевременните раждания са между 8 – 10% от общия брой раждания, като честотата на раждане преди 32 г. е около 1 - 2%. Това каза в интервю за Радио „Фокус“ – Варна проф. д.м.н. Емил Ковачев, управител на СБАГАЛ „Проф. д-р. Д. Стаматов“ във Варна. По думите му през последните години се наблюдава леко увеличение на процента преждевременни раждания поради прилагането на методи за асистирана репродукция и свързаната с това повишена честота на многоплодната бременност. „В България 10.3% от новородените деца са преждевременно родени, а тенденцията е към увеличаване. Статистическите данни показват, че относителният дял на недоносените деца спрямо всички новородени, при които рискът от заболявания и смъртност е многократно по-висок, прогресивно нараства – от 6,6% през 2000 година до 9,6% през 2007 година и до 10.3% през 2015 година. Въпреки доброто токолитично лечение процентът на преждевременните раждания и недоносени бебета остава непроменен – между 8 и 10%\", добави проф. д-р Емил Ковачев.\r\nМарияна ВАЛЕНТИНОВА", "date": "2018.01.08", "title": "Проф. Емил Ковачев, АГ Болница – Варна: През последните десетилетия преждевременните раждания са между 8 – 10% от общия брой"}
{"url": "http://www.focus-news.net/news/2018/01/08/2474733/veliko-tarnovo-makedonska-svatba-i-golyamo-tantsovo-nadigravane-organizirat-v-arbanasi.html", "text": "Македонска сватба и голямо танцово надиграване се организират в с. Арбанаси.  Освен това в селото ще се проведе и мащабна Добруджанска сватба. Всички събития се организират от сдружение „Лудогорие“, което през миналата година инициира и събора Болярска среща, отново в Арбанаси. Валентин Димов, председател на организацията, обясни за Радио „Фокус“ – Велико Търново, че танцовите и музикални забави, които се предвиждат, ще са през летните месеци. „Днес ще направим среща с другия организатор – Асен Павлов. За сега мога да потвърдя, че предстоят голяма Македонска сватба и уникално надиграване, каквото не е правено до сега“, каза още Валентин Димов. Той увери, че всички следващи събития, организирани от сдружение „Лудогорие“ ще се провеждат в село Арбанаси. Двойката за предстоящата Македонска сватба вече е избрана, но не са приключили предварителни разговори, които ще изяснят подробностите.\r\nЛуиза ТРАНЧЕВА", "date": "2018.01.08", "title": "Велико Търново: Македонска сватба и голямо танцово надиграване организират в Арбанаси"}
{"url": "http://www.focus-news.net/news/2018/01/08/2474734/dobrich-obshtinata-i-dramatichniyat-teatar-yordan-yovkov-organizirat-oblasten-konkurs-retsital-za-da-ya-ima-balgariya.html", "text": "До края на месеца се приемат заявки за участие в областния конкурс-рецитал „За да я има България“, организиран от Община град Добрич, предаде кореспондентът на Радио „Фокус” – Варна. Второто издание на конкурса рецитал ще се проведе на 24 февруари. Конкурсът е организиран от Общината и Драматичния театър „Йордан Йовков“. \r\nКонкурсът цели да популяризира българската литература и да пробуди национално самочувствие у децата и младите хора, също да стимулира интереса на децата и младите хора към интерпретиране на произведения  на български поети и писатели. В него могат да участват индивидуални изпълнители, представящи по свой избор произведение или композиция  от българската поезия, проза или  драматургия. Произведенията трябва да бъдат посветени на България, нейните герои, природни красоти, забележителности, обичаи и традиции. Възрастовите групи на участниците са четири според регламента. В него е определено времетраенето на всяко изпълнение според възрастта на участника. \r\nЧетири са критериите за оценка от страна на журито – дикция, тематична обвързаност, спазване на регламентираното време и сценично въздействие. Наградите са съответно за I-во, II-ро и III-то място за всяка възрастова група, поощрителни, определена и е и специална награда на кмета на Община град Добрич. В първото издание специалната награда спечели Ростислав Костов, който изпълни стихотворението „Писмо“ на Никола Вапцаров. Тогава взеха участие над 300 деца, които спечелиха публика и жури с вълнуващите си изпълнения. \r\nЗаявките за участие по образец в тазгодишното издание на конкурса се приемат до 31 януари  на електронен адрес: konkurs_dobrich@abv.bg  или  на място в Дирекция „Хуманитарни дейности“. Пълна информация за конкурс рецитала е публикувана на сайта на Община град Добрич в рубриката „Новини“.\r\nЖулиета НИКОЛОВА", "date": "2018.01.08", "title": "Добрич: Общината и Драматичният театър „Йордан Йовков“ организират областен конкурс-рецитал „За да я има България“"}
{"url": "http://www.focus-news.net/news/2018/01/08/2474735/ombudsmanat-maya-manolova-shte-bade-reshen-problemat-s-rannoto-pensionirane-na-minyorite-rabotili-v-sakrateni-prez-minalata-godina-mini.html", "text": "Ще бъде решен проблемът с ранното пенсиониране на миньорите, работили в съкратени през миналата година мини. Това каза на брифинг в Министерския съвет омбудсманът Мая Манолова, която проведе среща с премиера Бойко Борисов и с финансовия министър Владислав Горанов във връзка с пенсионирането на миньорите, предаде репортер на Агенция „Фокус“. „Имахме среща с Бойко Борисов, който изслуша миньорите и с общо решение реши проблемът на хората, които са работили в съкратени мини през миналата година, да бъде решен. Проявиха разбиране г-н Борисов, г-н Горанов, шефът на НОИ и социалният министър“, обясни Манолова. По думите ѝ обаче проблемът, който не може да бъде решен от МС, е свързан с мините, които предстои да бъдат съкратени през тази година. „Подготвила съм законодателни промени, които ще внеса в парламента и за миньорите, които работят в мини, които ще бъдат закрити тази година да могат рано да се пенсионират“, каза още Мая Манолова. \r\nЛюба АЛЕКСИЕВА", "date": "2018.01.08", "title": "Омбудсманът Мая Манолова: Ще бъде решен проблемът с ранното пенсиониране на миньорите, работили в съкратени през миналата година мини"}
{"url": "http://www.focus-news.net/news/2018/01/08/2474736/veliko-tarnovo-blizo-50-novi-sadove-za-smet-byaha-postaveni-na-klyuchovi-mesta-v-svishtov.html", "text": "Близо 50 нови съдове за смет бяха поставени в Свищов. Те са предназначени за събиране на пепел от печките на твърдо гориво и растителни отпадъци. Това съобщиха за Радио „Фокус“ – Велико Търново от Община Свищов. Контейнерите са разположени на места, където служители на администрацията са преценили, че има нужда. „В града има и по-стари – бетонни, но те са много ниски и не толкова функционални. Новите съдове бяха поставени на места, където имаше изхвърлена пепел направо на шосето и тротоарите“, обясни зам.-кметът на Община Свищов Бедри Алиев. Той уточни, че идеята е всички стари контейнери да бъдат подменени. С новите придобивки общинската управа цели да се ограничи максимално разпиляването на пепел и зелена маса, което ще спомогне за опазване чистотата по улиците и околоблоковите пространства, където ще бъдат поставени те.\r\nЛуиза ТРАНЧЕВА", "date": "2018.01.08", "title": "Велико Търново: Близо 50 нови съдове за смет бяха поставени на ключови места в Свищов"}
{"url": "http://www.focus-news.net/news/2018/01/08/2474737/reuters-otkriha-tyaloto-na-edin-ot-chlenovete-na-izcheznaliya-ekipazh-na-iranskiya-petrolen-tanker.html", "text": "Спасителните екипи откриха тялото на един от 32-мата членове на екипажа на иранския петролен танкер, който се сблъска с кораб във водите на Източнокитайско море, предава Reuters.\r\nПожарът, избухнал след катастрофата в събота, е локализиран, но китайски медии съобщиха, че съществува риск плавателният съд да избухне и да потъне. Уточнява се, че тялото на загиналия моряк е намерено на борда на танкера.  Тереза Герова", "date": "2018.01.08", "title": "Reuters: Откриха тялото на един от членовете на изчезналия екипаж на иранския петролен танкер"}
{"url": "http://www.focus-news.net/news/2018/01/08/2474738/dobrich-regionalna-biblioteka-dora-gabe-predstavya-izlozhba-na-bibliotechni-dokumenti-posvetena-na-dvama-imeniti-dobrudzhantsi.html", "text": "Регионална библиотека „Дора Габе”-Добрич представя изложба на библиотечни документи, посветена на двама именити добруджанци. Това съобщи за Радио „Фокус” Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“. Изложбата е организирана по повод 115 години от рождението на Христо Капитанов, добруджански поет, журналист и общественик, живял в периода 1903–1971, и по повод 120 години от рождението на Яни Калиакренски, добруджански журналист и писател, обществен, културен и театрален деец, редактор, живял в периода 1898–1944 година. \r\nЕкспозицията включва документи от фонда на сектор „Краезнание” – книги, вестници, списания, сборници, свързани с живота и делото на двамата видни добруджанци. Представени са книгите на Любен Бешков „Добруджа през вековете”и „Добруджанци в науката, изкуството и културата”, на Йордан Дачев - „Добруджа възпява себе си”, „Личности”, „Влогове” и други печатни издания. Посетителите на изложбата могат да видят авторските книги на Христо Капитанов „П. С. Черна – живот и творчество” (1936 г.) и „Стихосбирка”(1925 г.). В изложбата намира място и част от личната библиотека на Христо Капитанов, дарение от неговата сестра Божанка Тенева. \r\nВ експозицията са представени книгите на Яни Хаджиянев Калиакренски „Легенда за 40-те калиакренски девойки (1936 г.), „Смехът на Добруджа”(1929 г.), „Суша” (1929 г.), „Добруджанци” (1934 г.), „Неизвестните”(1943 г.) и др. Представено е списание „Поле”(1927 г.), чийто редактор е Калиакренски. Христо Капитанов е виден поет, журналист и общественик. Роден на 6 януари 1903 година в Добрич. Учи в родния си град до затварянето на Българската гимназия от румънските власти. Завършва право и история в Букурещ. Автор на няколко стихосбирки и множество публикации на стихове и статии във всички вестници и списания, излизали в Добрич в началото на миналия век. Основател и редактор на сп. „Факел” и сп. „Добруджански преглед”. В годините на румънската окупация на Добруджа оказва значителна помощ на българското население като юрист с многобройните си статии на правна тематика. В продължение на няколко години Христо Капитанов изучава живота и творчеството на един от значимите румънски поети – Панайот Станчов-Черна. Умира в София на 1 декември 1971 г. \r\nЯни Хаджиянев - Калиакренски e добруджански журналист, писател, общественик, културен, театрален деец и редактор. Роден на 12 януари 1898 в град Каварна. Учи в родния си град, Варна и Кюстендил, следва литература във Виена, но прекъсва поради липса на средства. През 1927 година започва журналистическата си дейност. Работи като журналист и редактор в добричките вестници „Единство”, „Ново единство”, „Куриер”, „Златна Добруджа”, „Добруджански глас” и сп. „Поле”. Автор е на разкази, свързани с живота на добруджанци. През 1930 г. за кратко време е и режисьор на театрална трупа в града. Приет е за член на Съюза на българските писатели през 1941 г. На 9 септември 1944 г. е арестуван и убит без съд и присъда. Изложбата, посветена на двамата именити добруджанци, може да бъде разгледана от днес до 19 януари, представена е във фоайето на Регионална библиотека „Дора Габе”.\r\nЖулиета НИКОЛОВА", "date": "2018.01.08", "title": "Добрич: Регионална библиотека „Дора Габе” представя изложба на библиотечни документи, посветена на двама именити добруджанци"}
{"url": "http://www.focus-news.net/news/2018/01/08/2474739/evropeyskiyat-komisar-po-byudzhet-i-choveshki-resursi-gyunter-yotinger-startira-konferentsiya-na-visoko-ravnishte-vav-vrazka-sas-sledvashtata-mnogogodishna-finansova-ramka.html", "text": "Европейският комисар по бюджет и човешки ресурси Гюнтер Йотингер стартира конференция на високо равнище на тема „Да оформим нашето бъдеще — Изграждане на следващата многогодишна финансова рамка (МФР)“. Това съобщиха от пресцентъра на Представителство на ЕК в България . Събитието се домакинства от Европейския център за политическа стратегия (EPSC) — вътрешния мозъчен тръст на Комисията на 8 и 9 януари в Брюксел. \r\nТази конференция дава началото на последния етап от подготовката за следващата многогодишна финансова рамка, преди неформалната среща на държавните и правителствените ръководители през февруари и предложението на Комисията, което ще бъде представено през май 2018 г. \r\nПълната програма и списъкът на високопоставените участници, сред които са Жан-Клод Юнкер, председател на Европейската комисия, Юрки Катайнен, заместник-председател на Европейската комисия, отговарящ за работните места, растежа, инвестициите и конкурентоспособността, и Корина Крецу, комисар по въпросите на регионалната политика, можете да откриете . \r\nСъбитието ще бъде предавано на живо  от 16:00 часа българско време.", "date": "2018.01.08", "title": "Европейският комисар по бюджет и човешки ресурси Гюнтер Йотингер стартира конференция на високо равнище във връзка със следващата многогодишна финансова рамка"}
{"url": "http://www.focus-news.net/news/2018/01/08/2474740/sofiya-plachkova-kmet-na-selo-dragovishtitsa-na-mnogo-obredi-i-obichai-edinstveniyat-smisal-e-da-se-rodyat-zdravi-i-hubavi-detsa.html", "text": "На много обреди и обичаи единственият смисъл е да се родят здрави и хубави деца. Това каза пред Радио „Фокус” – Кюстендил София Плачкова, кмет на село Драговищица. „В старо време най-важното в живота на българите е било да им се родят и да отгледат здрави, хубави и умни деца. Да насочат пътя им като доброто и радостта, да ги предпазят от страдания и беди в живота. Със страх от злото, което е дебнело отвсякъде, но и с много фантазия с вдъхновение са изричали скритият смисъл от всичко, което е можело да им помогне. Както са казвали старите българи – къща без деца, огън да я гори. Затова и в много обреди и обичаи единственият смисъл е да се родят здрави и хубави деца”, каза София Плачкова. По думите ѝ на 8 януари българинът отдава почит на своите баби-акушерки, които някога са били единствената родилна помощ. Народът е отделил един много хубав празник в календара си, с постоянна признателност в душата си.\r\nВенцеслав ИЛЧЕВ", "date": "2018.01.08", "title": "София Плачкова, кмет на село Драговищица: На много обреди и обичаи единственият смисъл е да се родят здрави и хубави деца"}
{"url": "http://www.focus-news.net/news/2018/01/08/2474741/ombudsmanat-maya-manolova-dnes-spravedlivostta-vaztarzhestvuva-za-vsichki-zavareni-sluchai-za-rannoto-pensionirane-na-minyori.html", "text": "Днес справедливостта възтържествува за всички заварени случаи за ранното пенсиониране на миньори. Това каза на брифинг в Министерския съвет омбудсманът Мая Манолова, която проведе среща с премиера Бойко Борисов и с финансовия министър Владислав Горанов във връзка с пенсионирането на миньорите, предаде репортер на Агенция „Фокус“. „Без предупреждение с една промяна в закона, наречена просто прецизиране им отнеха правото на ранно пенсиониране. При това без предупреждение. Оказа се, че хора, които разчитаха, че при ликвидацията на рудника, имат достатъчно подземен стаж по 20 и няколко години, ще могат да се пенсионират в момента, в който навършат 45 години и 6 месеца. След тази промяна в началото на месец декември това право им беше отнето, при това без аргументи за или против предколедно. С общо решение се реши за всички заварени случаи с указания на НОИ, проблемът на тези хора от закритите през миналата година рудници, да бъде решен“, заяви Манолова. По думите ѝ има доста фрапантни случаи, които за 2 дни, тъй като миньорът е роден на 2 септември, няма да може да се пенсионира и трябва да чака още 10 години. „Тук има един друг миньор, който се казва Бойко Методиев Борисов, който също не можеше да се пенсионира. Това са хора с по 18, 20, 24 години стаж под земята. Днес справедливостта възтържествува поне за всички заварени случаи“, обясни Манолова. \r\nТаско Влахов, който е миньор с 25 години трудов стаж, заяви, че благодари за разбирателството с министъра на финансите, премиера на България, омбудсмана, шефа на НОИ. Миньорът Борис Борисов също благодари на Мая Манолова и Бойко Борисов. \r\nЛюба АЛЕКСИЕВА", "date": "2018.01.08", "title": "Омбудсманът Мая Манолова: Днес справедливостта възтържествува за всички заварени случаи за ранното пенсиониране на миньори"}
{"url": "http://www.focus-news.net/news/2018/01/08/2474742/plovdiv-zadarzhan-e-67-godishen-mazh-ot-kalofer-podal-falshiv-signal-za-bomba.html", "text": "Задържан е 67-годишен мъж от Калофер, подал фалшив сигнал за бомба. В РУ – Карлово е започнало бързо производство срещу мъжа за подаване на неверни данни на телефон 112. Това съобщиха от ОДМВР - Пловдив. Около 9.30 часа вчера на националната система за спешни повиквания било регистрирано обаждане с информация за поставено взривно устройство на обществено място. Незабавно стартирала процедура за проверка на сигнала и след като не се потвърдил, започнали оперативно-издирвателни действия за локализиране на номера и установяване на анонимния подател. В хода на разследването бил засечен 67-годишен жител на Калофер. С полицейска заповед той е задържан за срок до 24 часа. Уведомена е Районна прокуратура – Карлово.", "date": "2018.01.08", "title": "Пловдив: Задържан е 67-годишен мъж от Калофер, подал фалшив сигнал за бомба"}
{"url": "http://www.focus-news.net/news/2018/01/08/2474743/sofiya-mazh-e-s-opasnost-za-zhivota-sled-kato-se-e-preobarnal-s-avtomobil-v-niva-kray-patya-ot-pirdop-kam-s-chavdar.html", "text": "Около 05.30 часа на 7 януари в Районно управление на МВР-Пирдоп бил подаден сигнал за пътнотранспортно произшествие на четвъртокласен път в посока с. Чавдар. Това съобщиха от ОДМВР-София. При огледа на местопроизшествието е установено, че лек автомобил „БМВ“ е излязъл извън пътното платно вляво по посока на движението си и се е преобърнал в крайпътна нива. Пострадал е водачът, настанен за лечение с вътрешен кръвоизлив, с опасност за живота. По случая е образувано досъдебно производство.", "date": "2018.01.08", "title": "София: Мъж е с опасност за живота, след като се е преобърнал с автомобил в нива край пътя от Пирдоп към с. Чавдар"}
{"url": "http://www.focus-news.net/news/2018/01/08/2474744/plovdiv-okrazhnata-prokuratura-vnese-za-razglezhdane-v-sada-obvinitelen-akt-za-ubiystvoto-na-56-godishen-mazh-izvarsheno-v-s-kozanovo.html", "text": "Окръжна прокуратура – Пловдив внесе за разглеждане в Окръжен съд – Пловдив обвинителен акт срещу Ивелин Андонов, на 36 г., от гр. Пловдив за това, че на 30 март 2017 г., в с. Козаново, обл. Пловдивска, умишлено е умъртвил другиго – Георги Михайлов Михайлов /на 56 години/, като убийството е извършено по особено мъчителен начин за убития и с особена жестокост, а смъртта е настъпила на 1 април 2017 г. Това съобщиха от пресцентъра на Апелативна прокуратура-Пловдив.\r\nОбвиняемият е с мярка за неотклонение „Гаранция” в размер на 5000 лева, взета от Окръжен съд – Пловдив и потвърдена от Апелативен съд – Пловдив.\r\nНай-тежкото предвидено от закона наказание за извършеното от обв. Андонов престъпление е доживотен затвор без замяна.", "date": "2018.01.08", "title": "Пловдив: Окръжната прокуратура внесе за разглеждане в съда обвинителен акт за убийството на 56-годишен мъж, извършено в с. Козаново"}
{"url": "http://www.focus-news.net/news/2018/01/08/2474745/nikolay-melemov-kmet-na-smolyan-na-izvanredna-sesiya-na-obshtinski-savet-za-treti-pat-shte-vnesa-predlozhenie-za-vzemane-na-bezlihven-kredit-ot-darzhavata.html", "text": "На извънредна сесия на Общински съвет – Смолян за трети път ще внеса предложение за вземане на безлихвен кредит от държавата. Това каза за Радио „Фокус“ – Смолян кметът на Смолян Николай Мелемов. По думите му на 12 януари ще дадат последен шанс на общинските съветници да осъзнаят необходимостта на Общината от поемане на този заем от 4 млн. лв. \"Ако за пореден път общинските съветници откажат да се вземе този кредит от държавата, Общината ще трябва да се лиши от градския басейн и Ансамбъл „Родопа“, отбеляза кметът Мелемов. „Това са големите разходи, които можем да спестим и няма да се отразят на най-важните неща. Не можем да си позволим да останем без детски градини и училища. Толкова години градът ни е бил без басейн и ще се наложи през зимата да не работи. Ансамбълът също може да не работи. Няма да се стигне до съкращаване на персонал, но хората ще трябва да излязат в неплатен отпуск“, каза още Мелемов. Той припомни, че по досегашния безлихвен заем, който е ползван от Общината, от началото на декември с промяна в закона вече има лихви. \"При отказ на общинските съветници да се поеме нов безлихвен кредит от държавата, само за година по стария трябва се върнат 3 млн. лв., като 1 млн. лв. ще останат за 2019 г.\", обясни Мелемов. „Капиталови разходи ще трябва да се отрежат също – без детски градини, училища и администрация не можем и ще отрежем разходите оттам, откъдето може“, каза още кметът на Смолян.\r\nНели ГЕРГЬОВСКА", "date": "2018.01.08", "title": "Николай Мелемов, кмет на Смолян: На извънредна сесия на Общински съвет за трети път ще внеса предложение за вземане на безлихвен кредит от държавата"}
{"url": "http://www.focus-news.net/news/2018/01/08/2474746/sofiya-44-godishen-mazh-ot-s-vrachesh-e-hvanat-da-shofira-lek-avtomobil-s-355-promila-alkohol.html", "text": "44-годишният М. З. от с. Врачеш е засечен от полицейски екип на Районно управление на МВР-Ботевград около 22.30 часа в неделя да шофира лек автомобил „Опел Корса“ с 3.55 промила алкохол. Това съобщиха от ОДМВР-София. Нарушителят е отказал да даде кръвна проба за анализ и срещу него е започнато бързо производство за извършено престъпление по чл. 343Б от НК.", "date": "2018.01.08", "title": "София:  44-годишен мъж от с. Врачеш е хванат да шофира лек автомобил с 3.55 промила алкохол"}
{"url": "http://www.focus-news.net/news/2018/01/08/2474747/ministar-vladislav-goranov-s-ombudsmana-shte-prodalzhim-da-analizirame-dali-prestrukturiraneto-na-rudodobiva-tryabva-da-se-reshava-kato-tema-prez-sotsialnoto-osiguryavane.html", "text": "Ще продължим с Мая Манолова да анализираме дали преструктурирането на рудодобива трябва да се решава като тема през социалното осигуряване. Това каза на брифинг в Министерския съвет министърът на финансите Владислав Горанов, след като заедно с премиера Бойко Борисов се срещнаха с омбудсмана Мая Манолова във връзка с пенсионирането на миньорите, предаде репортер на Агенция „Фокус“. „Нашето разбиране е, че те трябва да запазят правата си такива, каквито са. Тук е моментът да направим и уговорката, че през социалноосигурителната система не могат да се решават структурни проблеми на икономиката. На път сме да изконсумираме почти докрай проблема, свързан с преструктурирането на миннодобивната индустрия. Така или иначе е една сложна система ДОО и всеки дисбаланс в нея поражда напрежение и допълнителни дисбаланси, тъй като е ясно, че има други категории работници и служители, които работят при много тежки условия, но се пенсионират при други условия от ДОО“, заяви Горанов. По думите му така или иначе с разбирането НОИ правата на тези миньори ще са гарантирани. „Ще продължим с Мая Манолова да анализираме дали преструктурирането на рудодобива трябва да се решава като тема през социалното осигуряване, но това е дебат за близките седмици. Става въпрос за 169 души, но всеки български гражданин, който има осигурителни права, е важен. Виждате, че понякога с 20 души се защитават далеч по-маловажни каузи. В случая тези 169 български граждани са достатъчно голяма група хора, за да стигнат до вниманието на правителството и на премиера, разбира се със звучното участие на омбудсмана на Р България“, каза още той. \r\nМиньорите напомниха, че благодарение на това правителство от днес се вдигат пенсиите на пенсионерите. \r\nЛюба АЛЕКСИЕВА", "date": "2018.01.08", "title": "Министър Владислав Горанов: С омбудсмана ще продължим да анализираме дали преструктурирането на рудодобива трябва да се решава като тема през социалното осигуряване"}
{"url": "http://www.focus-news.net/news/2018/01/08/2474748/prof-emil-kovachev-ag-bolnitsa-varna-139-ot-maykite-v-oblastta-razhdat-prezhdevremenno.html", "text": "Преждевременното раждане е един от страховете на много бъдещи майки. Това каза в интервю за Радио „Фокус“ – Варна проф. д.м.н Емил Ковачев, управител на СБАГАЛ „Проф. д-р. Д. Стаматов“ във Варна. По думите му преждевременното раждане може да се случи 20-ата седмица, но преди 37-а седмица от бременността, като 13.9% от майките във Варна и региона раждат преждевременно. „Причините за преждевременното раждане са многофакторни и често свързани с недоброто наблюдение на бременните, ниския социален статус и по-високата заболеваемост. Всичко това води и до увеличаване на броя на недоносените бебета. Другите причини са зачестявания на бременности на майки под 16 години, както и бременности след асистиращи репродуктивни технологии. В колкото по-голяма седмица се роди бебето, толкова по-голям шанс има за оцеляване и за последващо нормално развитие. Някои бебета прекарват месеци в неонатологично отделение, докато достигнат необходимите размери и развитие, за да се приберат у дома и да нямат необходимост от медицински грижи“, отбеляза проф. Ковачев. Той добави, че за 2017 година недоносените бебета в болничното заведение са 316, а за 2016 година те са били 298.\r\nМарияна ВАЛЕНТИНОВА", "date": "2018.01.08", "title": "Проф. Емил Ковачев, АГ Болница – Варна: 13.9% от майките в областта раждат преждевременно"}
{"url": "http://www.focus-news.net/news/2018/01/08/2474749/plovdiv-40-godishen-kriminalno-proyaven-mazh-e-zadarzhan-za-pritezhanie-na-nezakonno-orazhie-i-boepripasi.html", "text": "40-годишен криминално проявен мъж е задържан от служители на Второ РУ за притежание на незаконно оръжие и боеприпаси. Това съобщиха от ОДМВР - Пловдив. Вчера мярката за неотклонение била взета спрямо криминално проявен 40-годишен жител на града, от когото униформените иззели пистолет и 9 патрона без необходимитe разрешителни документи. По случая е образувано бързо производство.", "date": "2018.01.08", "title": "Пловдив: 40-годишен криминално проявен мъж е задържан за притежание на незаконно оръжие и боеприпаси"}
{"url": "http://www.focus-news.net/news/2018/01/08/2474750/ombudsmanat-maya-manolova-shte-nastoyavam-minyorite-koito-shte-badat-sakrateni-i-prez-sledvashtite-godini-da-mogat-ranno-da-se-pensionirat.html", "text": "Ще настоявам миньорите, които ще бъдат съкратени и през следващите години, да могат ранно да се пенсионират. Това каза на брифинг в Министерския съвет омбудсманът Мая Манолова, която проведе среща с премиера Бойко Борисов и с финансовия министър Владислав Горанов във връзка с пенсионирането на миньорите, предаде репортер на Агенция „Фокус“. „Предпоставките за ранно пенсиониране са три – да се закрива рудника или да се намалява обемът на работа; подземният миньор да има 90 точки и поне 10 години подземен стаж. В досегашния текст се предполагаше, че той ще се пенсионира в момента, в който навърши 45 години и 6 месеца. Сега с това прецизиране, което се направи внезапно от парламента в края на миналата година, се решава, че ще могат да се пенсионират само тези миньори, които до края на 2017 г. навършват 45 години и 6 месеца“, обясни Манолова. По думите ѝ тъй като това са заварени случаи и не са уредени в закона, „с благословията на финансовия министър и с тази на премиера Борисов се даде възможност да се търси решение с подзаконови методически указания, поне на тези 169 души от миналата година и проблемът им да бъде решен“. Омбудсманът подчерта, че ще настоява депутатите да приемат текстовете, които ще внесе в парламента и тези, които ще бъдат съкратени през тази и през следващите години, да могат ранно да се пенсионират. \r\nЛюба АЛЕКСИЕВА", "date": "2018.01.08", "title": "Омбудсманът Мая Манолова: Ще настоявам миньорите, които ще бъдат съкратени и през следващите години, да могат ранно да се пенсионират"}
{"url": "http://www.focus-news.net/news/2018/01/08/2474751/d-r-iliyan-trayanov-akushero-ginekologichnoto-otdelenie-na-oblastnata-bolnitsa-v-pazardzhik-poluchi-visokotehnologichna-aparatura-za-prednatalno-diagnostitsirane-na-ploda.html", "text": "Акушеро-гинекологичното отделение на Областната болница в Пазарджик получи високотехнологична апаратура за преднатално диагностициране аномалии на плода. Това съобщи за Радио „Фокус” – Пазарджик д-р Илиян Траянов, завеждащ отделението. По думите му новата апаратура представлява ехограф с много висока разделителна способност, с който ще може да се извърши истинската фетална морфология, благодарение на която се извършва обследване на вътрешноутробни  органи на плода. „Медицината вече залага на високоразделителната способност и това дава възможност да се видят в детайли много дискретни аномалии на плода. Изследването се прави стандартно между 18 и 21 седмица от бременността, но ранният скрининг започва още в периода от 11 до 13 седмица. С новият ехограф много точно и прецизно се прави измерване на  нухална гънка, същото така се визуализира костта на носа, която може да насочи към синдром на Даун, ако тя липсва. Когато се види това ехографски, тогава комбинирано с биохимични хормонални изследвания се преценява рискът от Синдром на Даун”, уточни д-р Траянов. Той обясни също, че диагностиката на 4 D ехограф дава израз само на външните аномалии на плода. През 28 седмица от бременността се прави и т.н Доплерово изследване, което да покаже дали плода получава достатъчно кислород и хранителни вещества. „Тази апаратура е много полезна за пациентите и улеснява работата на лекарите. Многопрофилната болница за активно лечение в Пазарджик е единствената в региона, получила такава високотехнологична медицинска апаратура”, добави д-р Траянов. По проекта на Здравното министерство с високотехнологична апаратура са обновени родилните отделения в 33 болници във всички 28 области в страната.\r\nАлбена ЖИЛЕКОВА", "date": "2018.01.08", "title": "Д-р Илиян Траянов: Акушеро-гинекологичното отделение на Областната болница в Пазарджик получи високотехнологична апаратура за преднатално диагностициране на плода"}
{"url": "http://www.focus-news.net/news/2018/01/08/2474752/temata-balgariya-v-makedonskite-medii-otkrivaneto-na-zhelyaznata-tsarkva-v-istanbul-patriarh-neofit-povdigna-vaprosa-za-avtokefalnostta-na-mpts-zasedanie-za-ratifikatsiyata-na-dogovora-za-dobrosasedstvo-i-grigor-dimitrov-obzor.html", "text": "Повторното откриване на историческата българска църква „Свети Стефан“ в Истанбул, срещата между Негово Светейшество Неофит I, Патриарх Български и митрополит Софийски с Вартоломей I, както и предстоящата ратификация на Договора за добросъседство, приятелство и сътрудничество с България са в центъра на вниманието на македонските медии.\r\nТемата за церемонията по откриването на Желязната църква в Истанбул присъства във всички водещи медии на югозападната ни съседка. „Ердоган и Борисов отриха църквата „Свети Стефан“ в Истанбул“ е заглавието, под което електронните медии „24 Вести“ и „Нетпрес“, а също и изданията МКД и „Република“ избират, за да отразят новината. За събитието в Истанбул съобщават още „Вечер“,  „Локално“,  телевизионните канали „Сител“ и „ТВ 21“, държавната агенция „Макфакс“.\r\nВ неделя, 7 януари, в Истанбул бе открита отново реставрираната българска църква „Свети Стефан“, известна и като Желязната църква. На церемонията присъстваха държавният глава на Турция Реджеп Тайип Ердоган и българският министър-председател Бойко Борисов, предаде скопският телевизионен канал A1 On.\r\nОт редакцията подчертават думите на турския президент, съгласно които възстановяването на историческата Желязна църква изпраща важно послание към международната общност.\r\nДържавата е длъжна да гарантира, че всеки може свободно да изпълнява религиозни обреди, заяви Ердоган, като добави, че Турция е подкрепила възстановяването на над пет хиляди артефакта през последните 15 години.\r\nНа свой ред премиерът Бинали Йълдъръм отбеляза, че откриването на църквата е най-добрият пример за религиозна толерантност, която Турция показва към другите религии, а Борисов призова за подобряване на отношенията между Анкара и Брюксел.\r\nРеставрацията на Желязната църква продължи седем години по проект, съфинансиран от Община Истанбул и правителството на България, отбелязва телевизията. \r\nСрещата между Негово Светейшество Неофит I, Патриарх Български и митрополит Софийски с вселенския патриарх Вартоломей I, също не бе подмината от македонските медии.\r\nВъпросът за автокефалността на Македонската православна църква-Охридска архиепископия стигна пред портите на Желязната църква в Истанбул, коментира скопското електронно издание „Локално“.\r\nОт редакцията отбелязват, че в рамките на среща с вселенския патриарх Вартоломей в неделя, българският патриарх е обсъдил с него въпроса за афтокефалноста на МПЦ. Разговорът между двамата предстоятели се е състоял в рамките на литургията, която бе отслужена в повторно откритата българска църква „Свети Стефан“ в Истанбул. \r\nЗа Македония срещата е важна заради ангажимента, който БПЦ пое за каноничния статут на МПЦ, след като през ноември 12 митрополити начело с патриарх Неофит взеха решение БПЦ да представлява МПЦ. Така БПЦ стана посредник за разрешаване на въпроса с каноничния статут на МПЦ. Тя обаче може да стане автокефална, само ако искането й бъде подкрепено от всички 14 православни църкви, припомня изданието.\r\nСрещата между двамата предстоятели е отразена още от „Телма“, „Вечер“, „Плюс Инфо“, „Фактор“, „Точка“ и редица други, които цитират като източници по темата българските медии.\r\nВ първия работен ден от новата седмица България влиза в македонските средства за масова информация и с още един въпрос – предстоящата ратификация на Договора за добросъседство, приятелство и сътрудничество.\r\nСлед двуседмична почивка депутатите в македонския парламент „откриват“ годината с обсъждането на двете най-деликатни теми - Закона за употребата на езиците и ратификацията на Договора за добросъседство, приятелство и сътрудничество, отбелязва телевизия „Алфа“.\r\nЩо се отнася до Договора за добросъседство, приятелство и сътрудничество между Македония и България, ратифицирането му изглежда сигурно. Той ще влезе в дневния ред на парламента следващия понеделник, 15 януари.\r\n„Предстоят бурни дни в Събранието: Столтенберг, Договора с България, Закона за езиците“. Под това заглавие електронното издание „Вечер“ публикува статия, посветена на дневния ред на македонския парламент в първата му работна седмица от новата година. „Телевизия Нова“, „Сител“, Press 24 , Радио „Свободна Европа“, „Точка“ и редица други водещи медии в Македония съобщават, че на 15 януари ще се състои гласуването за ратификацията на договора за добросъседство, подписан между двете страни на 1 август 2017 г.\r\nМедиите в Македония обръщат внимание и на най-добрия български тенисист Григор Димитров. \r\n„Григор Димитров демонстрира впечатляваща форма и на старта на 2018 г.“, пишат спорните медии в югозападната ни съседка. Акцентът обаче е поставен не на представянето на първата ракета на България в първите за новия сезон турнири, а към жеста на българина към Кайл Едмънд, който получи травма на китката. „Димитров до толкова се натъжи, че с голяма скорост преля мрежата и експресно помогна на своя колега да стане от земята и да се отправи към стола. Тази феноменална реакция на българина ги зарадва тенис фенове, а добрата новина е, че Едмънд можеше да доиграе мача до самия край“, пише „Точка“. От редакцията са категорични: жестът на Григор Димитров „най-добре показва какво е честна игра и великодушие“. \r\nЕдмънд неудобно го сгънете китката и започна да се сгъват от болка, а Димитров до толкова се натъжи, че с голяма скорост преля мрежата и експресно помогна на своя колега да стане от земята и да се отправи към стола. Тази феноменална реакция на българина ги зарадва тенис фенове, а добрата новина е, че Едмънд можеше да доигра мача до самия край. Тереза Герова", "date": "2018.01.08", "title": "Темата България в македонските медии – откриването на Желязната църква в Истанбул, патриарх Неофит повдигна въпроса за автокефалността на МПЦ, заседание за ратификацията на Договора за добросъседство и Григор Димитров (ОБЗОР)"}
{"url": "http://www.focus-news.net/news/2018/01/08/2474753/blagoevgrad-v-regionalniya-istoricheski-muzey-shte-se-provede-tarzhestvo-posveteno-na-170-godini-ot-rozhdenieto-na-hristo-botev.html", "text": "В Регионален исторически музей – Благоевград ще се проведе тържество посветено на 170 години от рождението на Христо Ботев. Това съобщи за Радио „Фокус“ – Пирин Елена Чългънова, историк и уредник в културната институция. Събитието ще започне в 13.00 часа. „Два са основните акценти в тържествената програма. Първият е рецитал и програма, представени от ученици от ХІ-то ОУ „Христо Ботев” в Благоевград. Вторият е свързан с награждаване с грамоти на победителите в ученическия конкурс на РИМ - Благоевград под надслов „Стих и рисунка за Ботев“, каза още Чългънива.\r\nЛивия НИНОВА", "date": "2018.01.08", "title": "Благоевград: В Регионалния исторически музей ще се проведе тържество, посветено на 170 години от рождението на Христо Ботев"}
{"url": "http://www.focus-news.net/news/2018/01/08/2474754/sport-livarpul-e-predlozhil-na-rakovodstvoto-na-barselona-da-varne-pod-naem-filipe-koutinyo.html", "text": "Собствениците на английския футболен клуб Ливърпул са отправили предложение към ръководството на Барселона да върнат под наем полузащитника Филипе Коутиньо, който премина в каталунския тим на 6 януари.\r\nПо данни на британския вестник Daily Mail както ръководството на Барселона, така и самият Коутиньо са отказали предложението. Съгласно разпространените данни, офертата е била отправена посредством агента на бразилския футболист.", "date": "2018.01.08", "title": "Спорт: Ливърпул е предложил на ръководството на Барселона да върне под наем Филипе Коутиньо"}
{"url": "http://www.focus-news.net/news/2018/01/08/2474755/d-r-anton-lalov-mbal-smolyan-492-bebeta-sa-rodeni-v-bolnitsata-prez-2017-g.html", "text": "През 2017 г. в Родилното отделение в Смолян са родени 492 бебета, като през 2016 г. те са 577. Това каза за Радио „Фокус“ – Смолян д-р Антон Лалов, началник на АГ-отделението в Смолянската болница. От новородените 267 са момичета, а 227 - момчета, като двойките близнаци са около 6 - 7. „За съжаление намаляват новородените деца в Смолян, но такава е тенденцията и в цяла България. Ние не сме на опашката, защото Ямбол, Видин и Разград имат по около 400 раждания. Факт е, че раждаемостта намалява\", каза още д-р Лалов. По думите му няма точна статистика къде раждат всички бременни жени от Смолянско, но има и такива, които раждат в Пловдив и София. „Дори и да отиват в големите градове, те отиват там по обективни причини, като ин витро забременяване и раждане в съответната клиника, в която е извършено оплождането или пък настъпили усложнения. Когато е необходимо да се раджа в по-високоспециализирани здравни заведения, това е редно да се направи“, отбеляза д-р Лалов. Той добави, че през 2017 г. няма случаи на детска смъртност – починали след раждане бебета, както и че няма изоставени деца в Родилното отделение.\r\nПо думи на д-р Лалов през 2017 г. в Родилното отделение преобладават случаите на раждане с цезарово сечение, като по този начин са родили около 60 % от жените, станали майки през периода. „Много малка част от тях са по желание на родилката, по-скоро са по медицински индикации. Има много причини за това. Първата от тях е предхождащо секцио, като при нас обикновено се прави и второто раждане със секцио, защото не може да си позволим на жената да роди нормално и да възникнат усложнения. По-високата възраст на родилките също е фактор и има определени физиологични проблеми, които няма как да се променят, за да стане нормално раждането. Има много успехи и в инвитро оплождането и идват много бременни за раждане при нас, които са забременели по този начин. Там не е задължително да се ражда с цезарово сечение. Обяснението там е, че семействата са минали през много проблеми и мъки, както и финансово проблеми, за да се достигне до мечтаната бременност и никой не иска да постави раждането под риск“, обясни д-р Лалов. \r\nТой отбеляза, че повечето родилки в Смолян през 2017 г. са над 30-годишни, като тази тенденция се наблюдава в цяла България и средната възраст на майките е на около 30,5 г. за първо раждане. Той каза още, че има млади родилки по на 15-16 г., но те са предимно от малцинствата. Д-р Лалов припомни, че през годините в Смолян е имало и жени, които са раждали на по 45 – 50 г., но скоро не са регистрирани такива случаи.\r\nНели ГЕРГЬОВСКА", "date": "2018.01.08", "title": "Д-р Антон Лалов, МБАЛ - Смолян: 492 бебета са родени в болницата през 2017 г."}
{"url": "http://www.focus-news.net/news/2018/01/08/2474756/ubitiyat-v-sofiya-mazh-e-petar-hristov-sobstvenik-na-firma-za-mlechni-produkti.html", "text": "Убитият в София мъж е Петър Христов - собственик на фирма за млечни продукти, съобщава NOVA. 49-годишният мъж беше прострелян тази сутрин в кв. „Манастирски ливади“. Той бе откаран в тежко състояние във Военномедицинска академия и въпреки оказаната лекарска помощ, е починал 30 минути по-късно.", "date": "2018.01.08", "title": "Убитият в София мъж е Петър Христов - собственик на фирма за млечни продукти"}
{"url": "http://www.focus-news.net/news/2018/01/08/2474757/burgas-nad-248-mln-lv-e-ramkata-na-proektobyudzheta-na-obshtinata-za-2018-godina.html", "text": "248 671 410 лв. е рамката на проектобюджета за 2018 година на Община Бургас. Това обяви кметът Димитър Николов, предаде кореспондент на Радио \"Фокус\". Общинските средства са 99 000 905 лв., държавни - 86.848 млн. лв., европейски средства 40.661 млн. лв., предходен остатък малко над 21 млн. лева. Кметът Николов добави, че бюджетът за 2018 е малко по-висок от предходния. Той каза още, че няма да има увеличение на местните данъци и такси. Акцентите са инвестиции в образование, нови индустриални зони и социални центрове. Преди да запознае присъстващите в Заседателната зала на Община Бургас с новата рамка на проектобюджета за 2018 г.  Николов направи отчет на бюджета за 2017 г. Той каза, че всички заложени пера са изпълнени успешно.\r\nМария РУСЕВА", "date": "2018.01.08", "title": "Бургас: Над 248 млн. лв. е рамката на проектобюджета на Общината за 2018 година"}
{"url": "http://www.focus-news.net/news/2018/01/08/2474758/plovdiv-37-godishen-mazh-e-postradal-pri-sbivane-pred-diskoteka-v-asenovgrad.html", "text": "Около 06.00 часа вчера служителите на реда в Асеновград се отзовали на сигнал за възникнал скандал пред дискотека. Това съобщиха от пресцентъра на МВР. На място било установено, че при сбиване помежду им, 35-годишен местен жител причинил средна телесна повреда на свой 37-годишен съгражданин. Извършителят е отведен за едно денонощие в районното управление. Образувано е бързо производство и работата по случая продължава разследващ полицай.", "date": "2018.01.08", "title": "Пловдив: 37-годишен мъж е пострадал при сбиване пред дискотека в Асеновград"}
{"url": "http://www.focus-news.net/news/2018/01/08/2474759/yambol-52-kg-bezaktsizen-tyutyun-sa-izzeti-ot-politsiyata-ot-lek-avtomobil-v-grada.html", "text": "Криминалисти от ОДМВР иззеха 52 кг безакцизен тютюн.  Специализираната полицейска операция за противодействие незаконното притежание и търговия с акцизни стоки е проведена на 7 януари в областния град. Това съобщиха от пресцентъра на МВР. В хода на полицейските действия за проверка е спрян лек автомобил „Опел”, в който пътували  42-годишен мъж и 55-годишна жена от областния град. При извършената проверка в автомобила са намерени чували с нарязан тютюн с общо тегло 52 кг, без бандерол. Работата по случая продължава в рамките на образуваното досъдебно производство.", "date": "2018.01.08", "title": "Ямбол: 52 кг безакцизен тютюн са иззети от полицията от лек автомобил в града"}
{"url": "http://www.focus-news.net/news/2018/01/08/2474760/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще говорим с кмета на село Ахматово Йордан Йорданов, който ще ни разкаже повече за селището и за читалището там, което носи името на Христо Ботев. Ще чуете и любопитни неща за землището на село Ахматово, с разкритите в пясъчната кариера останки от праисторически животни. За това ще ни разкаже директорът на Палеонтологичния музей в Асеновград Недко Недялков.\r\nЩе разберем още как в садовското село Селци подготвят Бабин ден и какво е състоянието на читалището там. За това ще разговаряме със секретаря на читалището Петрана Илиева.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.01.08", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/01/08/2474761/dimitar-margaritov-komisiya-za-zashtita-na-potrebitelite-kzp-ulesnyava-potrebitelite-s-formulyar-za-otkaz-ot-onlayn-pokupka.html", "text": "Комисията за защита на потребителите (КЗП) напомня, че от нейната интернет страницата може да бъде изтеглен формуляр за отказ от онлайн покупка. Той ще ги улесни, както при заявяването на желанието им да върнат несполучливи покупки, така и като доказателство, че са го направили, ако на по-късен етап възникне спор с търговеца по този въпрос. Възможно е да настъпи объркване у хората кога и при какви условия имат право да върнат стока без дефект, каза председателят на Комисията за защита на потребителите (КЗП) Димитър Маргаритов в предаването „Нашият ден - практично” по БНР. Това съобщиха от пресцентъра на КЗП. Според него това може да се дължи на необходимостта от още информационни кампании на Комисията по тази тема – от една страна, и от друга – на засилващото се очакване у потребителите, подкрепено от обстоятелството, че все повече търговци в конвенционалната търговия възприемат подобни добри практики. \r\n„Когато говорим за конвенционалната търговия, по-скоро трябва да има такава уговорка, при онлайн търговията тя е направена в закона. В търговската мрежа това е условие, което би трябвало да бъде възприето от самия търговец. И за да бъде наистина това една добра практика, той би трябвало да го оповести по достатъчно ясен и разбираем за потребителя начин – писмено, на видно място, че в определен срок дадени стоки или всички в обекта, могат да бъдат върнати и потребителят да получи или обратно заплатената от него сума за тях, или например ваучер на тази стойност с валидност за определен период от време”, разясни Маргаритов. Той допълни, че щом един търговец е оповестил на клиентите, че ще могат да се възползват от такава добра практика, след това не би могъл да се откаже, защото именно този анонс е допринесъл съществено за решението на потребителя да си купи точно тази стока, знаейки, че той или негов близък може впоследствие да я върне, ако не му хареса.    \r\nМаргаритов направи важно уточнение: „Правото на отказ би следвало да се касае за случаите, в които не харесвате дадено нещо, но не защото сте го установили в хода на продължителна употреба или защото зад това се крие опит за превратно упражняване на права – поносили сте го, омръзнало ви е и сега искате да си вземете парите обратно, за да си купите нещо ново. Този принцип е възприет, защото особено когато се пазарува в интернет, независимо от онагледяването, е възможно, когато стоката пристигне при потребителя, той да установи, че или цвят, или нещо по отношение на скрояването, ако говорим за дреха, не отговаря на тези очаквания и той не е имало как да го установи предварително, тъй като не е могъл дори да пробва тази стока”, добави председателят на КЗП. Освен това, при всички случаи трябва да има някакъв документ, който да удостовери, че стоката е била закупена от дадения търговец, каква е, кога е придобита – касова бележка, гаранционна карта. \r\nМаргаритов коментира, че е доста трудно е в опитите да бъде регулирана споделената икономика механично да бъдат приложени разпоредбите, които важат за конвенционалната онлайн търговия и това, което е относимо към подобен тип общуване. „Обикновено предлагането на този принцип на услуги и стоки в най-разнообразна гама, се развива през т.нар. онлайн платформи. Те се администрират от определени лица, които са известни. Тези платформи от своя страна предявяват изисквания към физическите и юридическите лица, които искат да продават през тях – да се идентифицират, за могат да бъдат открити със съответните контакти и координати”, каза още той. И посъветва потребителите да проучват дали действително съществува това лице и може ли да се влезе в директна комуникация с него. Винаги при съмнение, че насреща няма действителна оферта или че тя не може да бъде достатъчно добре обяснена от този, който я предлага, да се въздържат.", "date": "2018.01.08", "title": "Димитър Маргаритов, Комисия за защита на потребителите: КЗП улеснява потребителите с формуляр за отказ от онлайн покупка"}
{"url": "http://www.focus-news.net/news/2018/01/08/2474762/plovdiv-izvarshitel-na-palezh-e-zadarzhan-ot-kriminalisti-v-grada.html", "text": "Извършител на палеж е установен и задържан от пловдивски криминалисти. Разследването, извършено под ръководството на прокуратурата, започнало веднага, след като на 27 декември към 23.50 часа бил подаден сигнал в дежурната част на Второ районно управление на МВР-Пловдив за горящ лек автомобил “Мазда” пред адрес на ул. “Волга”. Това съобщиха от пресцентъра на МВР. След потушаване на пламъците и извършения оглед по случая е образувано досъдебно производство. В хода на работата били събрани доказателства, че пожарът е предизвикан умишлено от 54-годишен криминално проявен жител на областния град. След внасяне на материалите в Районна прокуратура – Пловдив, на мъжа е повдигнато обвинение  и наложена мярка за задържане за срок до 72 часа.", "date": "2018.01.08", "title": "Пловдив: Извършител на палеж е задържан от криминалисти в града"}
{"url": "http://www.focus-news.net/news/2018/01/08/2474763/anadolu-agency-opozitsionnata-partiya-na-devlet-bahcheli-shte-podkrepi-kandidaturata-na-rezhdep-tayip-erdogan-za-prezidentskite-izbori-prez-2019-godina.html", "text": "Една от водещите опозиционни политически сили в Турция – „Партия на националистическото действие“ на Девлет Бахчели, ще подкрепи кандидатурата на Реждеп Тайип Ердоган за президентските избори през 2019 г., предава Anadolu Agency.\r\nБахчели, чиято партия има четвърта по големина фракция в парламента в Анкара, обяви пред журналисти, че водената от него политическа структура няма да издига свой кандидат за предстоящия догодина вот.\r\n„Партията на националистическото движение“ няма да издига кандидатура за президентските избори. Партията ще действа в духа на идеята за национална сплотеност и ще подкрепи Ердоган“, подчерта Бахчели.\r\nКоментирайки възможно участие в парламентарни избори, Бахчели не изключи възможността партията му да излезе на избори в състава на коалиция, но и като самостоятелна сила.  Тереза Герова", "date": "2018.01.08", "title": "Anadolu Agency: Опозиционната партия на Девлет Бахчели ще подкрепи кандидатурата на Реждеп Тайип Ердоган за президентските избори през 2019 година"}
{"url": "http://www.focus-news.net/news/2018/01/08/2474764/stara-zagora-vremenno-e-ogranicheno-dvizhenieto-po-pat-i-6-mezhdu-selata-koprinka-i-dunavtsi-poradi-katastrofa.html", "text": "Временно е ограничено движението по път I-6 между селата Копринка и Дунавци, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут е: път III-5601-Дунавци-Шейново-Хаджи Димитрово-Крън-I-5 и обратно.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.08", "title": "Стара Загора: Временно е ограничено движението по път I-6 между селата Копринка и Дунавци, поради катастрофа"}
{"url": "http://www.focus-news.net/news/2018/01/08/2474765/smolyan-vremenno-dvizhenieto-po-pat-ii-86-prez-prohoda-rozhen-v-rayona-na-s-sokolovtsi-pri-km-92-se-osashtestvyava-v-edna-lenta-dvuposochno-poradi-avariral-avtomobil.html", "text": "Временно движението по път II-86 през прохода Рожен в района на с. Соколовци, при км 92 се осъществява в една лента, двупосочно, поради аварирал лекотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.08", "title": "Смолян: Временно движението по път II-86 през прохода Рожен в района на с. Соколовци, при км 92 се осъществява в една лента, двупосочно, поради аварирал автомобил"}
{"url": "http://www.focus-news.net/news/2018/01/08/2474766/prof-emil-kovachev-ag-bolnitsa-varna-za-2017-godina-nay-mladata-mayka-e-na-13-godini-a-nay-vazrastnata-e-50-godishna.html", "text": "За 2017 година най-младата майка е на 13 години, а най-възрастната е на 50 години. Това каза в интервю за Радио „Фокус“ – Варна проф. д.м.н. Емил Ковачев, управител на СБАГАЛ „Проф. д-р. Д. Стаматов“ във Варна. „В последните години се наблюдава тенденция все повече жени след 35 години да планират своята бременност, което крие много акушерски и други медицински рискове. Причините за отлагане на родителството са много по-сложни и многопластови, като на преден план е кариерното и образователно развитие. Когато накрая решат, че моментът е дошъл, често се оказва, че забременяването не е толкова лесно. Хората на възраст 20 - 30 години често не се чувстват готови за семейство и обвързване“, добави проф. д-р Емил Ковачев. По думите му каквито и да са аргументите за отлагане на раждането, биологичните фактори остават без промяна. „Ако обществото не промени нагласите си, е възможна нова демографска катастрофа“, посочи проф. д-р Емил Ковачев.\r\nМарияна ВАЛЕНТИНОВА", "date": "2018.01.08", "title": "Проф. Емил Ковачев, АГ Болница – Варна: За 2017 година най-младата майка е на 13 години, а най-възрастната е 50-годишна"}
{"url": "http://www.focus-news.net/news/2018/01/08/2474767/pregled-na-mezhdunarodnite-novini-do-13-chasa-agentsiya-fokus.html", "text": "След двуседмична почивка депутатите в македонския парламент „откриват“ годината с обсъждането на двете най-деликатни теми - Закона за употребата на езиците и ратификацията на Договора за добросъседство, приятелство и сътрудничество с България, отбелязва телевизия „Алфа“.\r\nЗаконът за употребата на езиците ще влезе с дневния ред на заседанията на 9 януари. Все още обаче не е ясно дали депутатите от ВМРО-ДПМНЕ ще влязат в сградата на Събранието. Партията, водена от Християн Мицковски, блокира парламента, след  като Наказателният съд взе решение да продължи срока на задържане на заподозрените за насилието в парламента от 27 април, сред които има и депутати от ВМРО-ДПМНЕ. Депутатите се върнаха в сградата на Събранието само за новогодишната реч на президента Георги Иванов. По-рано председателят на парламента в Скопие Талат Джафери заяви, че очаква на 9 януари законодателният орган да възобнови работа в пълен състав. \r\nЩо се отнася до Договора за добросъседство, приятелство и сътрудничество между Македония и България, ратифицирането му изглежда сигурно. Той ще влезе в дневния ред на парламента следващия понеделник, 15 януари.\r\n*** Една от водещите опозиционни политически сили в Турция – „Партия на националистическото действие“ на Девлет Бахчели, ще подкрепи кандидатурата на Реждеп Тайип Ердоган за президентските избори през 2019 г.\r\nБахчели, чиято партия има четвърта по големина фракция в парламента в Анкара, обяви пред журналисти, че водената от него политическа структура няма да издига свой кандидат за предстоящия догодина вот.\r\n„Партията на националистическото движение“ няма да издига кандидатура за президентските избори. Партията ще действа в духа на идеята за национална сплотеност и ще подкрепи Ердоган“, подчерта Бахчели.\r\nКоментирайки възможно участие в парламентарни избори, Бахчели не изключи възможността партията му да излезе на избори в състава на коалиция, но и като самостоятелна сила.\r\n*** Спасителните екипи откриха тялото на един от 32-мата членове на екипажа на иранския петролен танкер, който се сблъска с кораб във водите на Източнокитайско море.\r\nПожарът, избухнал след катастрофата в събота, е локализиран, но китайски медии съобщиха, че съществува риск плавателният съд да избухне и да потъне. Уточнява се, че тялото на загиналия моряк е намерено на борда на танкера.\r\n*** В резултат на въздушните удари, нанесени в неделя от изтребители на режима в Дамаск и руските им съюзници, са загинали 21 цивилни, осем от които – деца.\r\nПо данни на базираната в Лондон Сирийска обсерватория за човешките права 11 от жертвите са членове на едно семейство. Поразените цели са били в близост до град Синджар в югоизточната част на провинция Идлиб.\r\n*** И в началото на новата седмица продължава опасното покачване на нивата на реките в Германия, включително на Рейн, след като ситуацията с наводненията в южната и западната част на страната се влоши през почивните дни.\r\nКъм 5 часа (местно време) в понеделник нивото на река Рейн при Кьолн достигна до 8,71 метра, в Дармщад – до 8,18 метра, в Дюселдорф - 8,30 метра, а в Бон – 8,17 метра. Очаква се в рамките на деня да започне постепенното понижаване на нивата на водите по течението на Горен и Среден Рейн.\r\nСилните превалявания, които донесе бурята „Бурглинд“, предизвикаха наводнения в редица райони в южната и западната част на страната, където реките Рейн, Дунав, Мозел и Некар излязоха от коритата си още миналата седмица. Това наложи издаването на забрана за корабоплаване по редица реки – решение на властите, което доведе след себе си до сериозни щети за бизнеса. \r\nВ неделя 180-километровият участък на река Рейн между Дуисбург и Кобленц бе затворен за движението на кораби, повечето от които останаха на котва в пристанищата. В ранните часове на деня нивото на река Рейн при Кьолн надмина критичния маркер от 8.30 метра, което практически прави невъзможно преминаването на плавателни съдове под мостовете над реката. \r\nКритична остава ситуацията и по поречията на реките Мозел, Саар и на Дунав в участъка й в Бавария.\r\n*** Във вторник, 9 януари, министърът на външните работи на Гърция Никос Кодзиас приема македонския вицепремиер по европейските въпроси Буяр Османи – среща, която ще се състои в навечерието на новия кръг от преговори за разрешаване на т.нар. спор за името между Атина и Скопие, който ще се проведе 19 януари в Ню Йорк.\r\nОчаква се в рамките на преговорите в Ню Йорк специалният посредник на ООН в спора между властите в Скопие и Атина за името на Република Македония - Матю Нимиц, да представи конкретно предложение за разрешаване на проблема, който вече няколко десетилетия хвърля сянка върху отношенията между двете съседни държави. Ако срещата премине добре, следващата стъпка ще бъде преговори между министър-председателя на Гърция Алексис Ципрас и неговия македонски колега Зоран Заев.\r\nНалице са обаче няколко препятствия, които трябва да бъдат преодолени. Един от сериозните проблеми е липсата на единство по въпроса в редиците на гръцкото правителство, след като лидерът на младшия партньор в управляващата коалиция – Панос Каменос („Независими гърци“), демонстрира несъгласие с позицията на СИРИЗА в спора за името на Македония. \r\nПритеснителна е и възможността за организирането на референдуми в двете страни за резултатите от преговорите. Източници съобщават, че Кодзиас е уверил пред официални лица от Македония, че ако управляващите в Скопие спазят обещанието си за провеждане на плебисцит по въпроса, то Атина ще бъде задължена да направи същото. Подобен развой обаче със сигурност ще доведе до застой в преговорите за разрешаване на дългогодишния спор.\r\n*** В рамките на първия ден от посещението си в Пекин държавният глава на Франция Еманюел Макрон предложи на Китай да „съживи борбата срещу измененията на климата“ и да „увеличи ангажиментите си“ срещу глобалното затопляне до планираната за края на годината конференция в Полша. \r\nПозовавайки се на необходимостта от френско-китайско съюз в тази област, Макрон предложи в периода 2018-2019 г. да бъде направен „екологичен преход“ с общите усилия на Париж и Пекин.\r\n*** Повече от сто деца на напуснали Германия джихадисти вероятно ще се завърнат в страната. Това става ясно от отговор на федералното правителство в Берлин на запитване от парламентарната група на партията „Зелени“. Управляващите в Берлин „понастоящем разполагат с информация за очаквано завръщане на трицифрен брой непълнолетни, като мнозинството от тях ще бъдат в ранна детска възраст“, става ясно от документа. \r\nВътрешнополитическият експерт на „Зелени“ Ирина Михалич разкритикува данните като „неадекватни“. \r\n„Федералното правителство очаква повече от стотина непълнолетни деца на членове на „Ислямска държава“ да се завърнат в Германия от военните зони, а представя само неясна информация, без да създаде фактологична база. В този случай е необходимо спешно събиране на информация за непълнолетните\", за да може реинтеграцията в обществото им да бъде успешна, подчерта Михалич. \r\nЕкспертът призова за създаване на „национална мрежа за превенция\". Радикализацията трябва да бъде „управлявана\", „преди да се прояви в конкретни атаки\", предупреди „зеленият“ политик. \r\nСпоред федералното правителство за военните зони в Сирия и Ирак са отпътували 960 ислямисти от Германия. Броят им вероятно е намалял след серията поражения на „Ислямска държава“. \r\n***", "date": "2018.01.08", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/08/2474768/direktorat-na-sdvr-ivaylo-ivanov-shte-saobshti-danni-po-sluchaya-s-prostrelyaniya-v-rayona-na-kv-manastirski-livadi.html", "text": "Около 13.15 часа директорът на СДВР Ивайло Иванов ще съобщи данни около инцидента в района на кв. „Манастирски ливади“. Това съобщиха от пресцентъра на МВР. Ст. комисар Иванов ще коментира случая от мястото на престъплението, където в момента продължава огледът.", "date": "2018.01.08", "title": "Директорът на СДВР Ивайло Иванов ще съобщи данни по случая с простреляния в района на кв. „Манастирски ливади“"}
{"url": "http://www.focus-news.net/news/2018/01/08/2474769/silistra-regionalnata-biblioteka-predstavya-posteri-i-yubileyni-vestnitsi-pod-naslov-botyov-si-povede-belite-komiti.html", "text": "Библиотечни постери и юбилейни вестници под наслов „Ботйов си поведе белите комити“ показва библиотеката в Силистра. Това каза за Радио „Фокус“ - Шумен Екатерина Колева от отдел „Изкуство“ в РБ „Партений Павлович“. Изложбата, подредена в експозиционното фоайе на библиотеката, е посветена на 170-тата годишнина от рождението на българския поет, революционер и публицист. Акцент сред представените материали са фототипни издания на вестници на Ботев - „Дума“, „Знаме“, „Будилник“, „Нова България“, както и юбилейно фототипно издание, посветено на 100-годишнината от подвига на Ботевата чета и гибелта на Ботев. Показани са още постери, художествени творби, Ботеви листи и др. Изложбата „Ботйов си поведе белите комити” може да бъде разгледана до края на месец януари. Екатерина Колева посочи, че в библиографския отдел „Краезнание“ има изготвена и библиотечна справка за по-новите творби на Христо Ботев, предвидено и тържество по повод 170-тата годишнина от рождението на Ботев, инициирано от Клуба на учителя-пенсионер „Иван Байчев“, със съдействието на Регионална библиотека „Партений Павлович“.\r\nИвелина ИВАНОВА", "date": "2018.01.08", "title": "Силистра: Регионалната библиотека представя постери и юбилейни вестници под наслов „Ботйов си поведе белите комити“"}
{"url": "http://www.focus-news.net/news/2018/01/08/2474770/military-daily-amerikanskiyat-helikopter-katsnal-avariyno-na-yaponski-plazh-v-sabota-e-imal-problem-s-vitloto.html", "text": "Американският хеликоптер, който бе принуден да кацне аварийно на японски плаж в събота е имал проблем с витлото, това са потвърдили официални лица от американски контингент в Япония, пише електронното издание Military Daily. Съгласно разпространената информация, пилотът на машината е решил да се приземи аварийно след като е станало ясно, че роторът се върти прекалено бързо. Все още не е известна причината за техническата неизправност, които към момента се изясняват. : Цанко Цолов", "date": "2018.01.08", "title": "Military Daily: Американският хеликоптер, кацнал аварийно на японски плаж в събота, е имал проблем с витлото"}
{"url": "http://www.focus-news.net/news/2018/01/08/2474771/tass-obvinyaemiyat-po-deloto-za-napadenie-sreshtu-avtobusa-na-borusiya-dortmund-se-prizna-za-vinoven.html", "text": "Обвиняемият по делото за нападение срещу автобуса на клубния отбор по футбол от Първа Бундеслига „Борусия Дортмунд“ се призна за виновен, предава информационната агенция TACC.\r\nПодсъдимият 28-годишен руснак Сергей В., напуснал родината си през 2003 г. и получил германски паспорт, изрази съжаление за извършеното от него престъпление. Процесът срещу него стартира на 21 декември във федералната германска провинция Северен Рейн-Вестфалия\r\nВ резултат на атаката срещу автобуса на „Борусия Дортмунд“ пострадаха двама души – един от играчите на тима и полицейски служител. Нападението срещу превозното средство бе извършено на 11 април 2017 г. около 19.15 часа (местно време), когато три заложени експлозива избухнаха в близост до автобуса на отбора, който трябваше да излезе срещу „Монако“ в двубой от Шампионска лига на стадион „Сигнал Идуна Парк“. Тереза Герова", "date": "2018.01.08", "title": "ТАСС: Обвиняемият по делото за нападение срещу автобуса на „Борусия Дортмунд“ се призна за виновен"}
{"url": "http://www.focus-news.net/news/2018/01/08/2474772/kyustendil-za-poredna-godina-obshtinata-otdelya-30-000-leva-za-finansirane-na-protseduri-po-asistirana-reproduktsiya.html", "text": "За поредна година Община Кюстендил отделя 30 000 лева за финансиране на процедури по асистирана репродукция. Това каза пред Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. По думите ѝ средствата са заложени в проекта за бюджет за 2018 година, който предстои да бъде гласуван от страна на Общинския съвет. След гласуването на тези пари ще бъдат предприети и действия по набиране на документи от кандидат-семейства и двойки, желаещи да бъдат включени в общинския фонд.\r\nВенцеслав ИЛЧЕВ", "date": "2018.01.08", "title": "Кюстендил: За поредна година Общината отделя 30 000 лева за финансиране на процедури по асистирана репродукция"}
{"url": "http://www.focus-news.net/news/2018/01/08/2474773/adelina-stefanova-hram-vavedenie-bogorodichno-blagoevgrad-babinden-se-otlichava-s-osobeno-pastra-i-bogata-obrednost.html", "text": "Бабинден се отличава с особено пъстра и богата обредност, при която мъжете нямат думата. Това каза за Радио „Фокус“ - Пирин Аделина Стефанова, църковен уредник в храм „Въведение Богородично“ - Благоевград. По думите ѝ сутринта на празника бабите обхождат всички домове, в които са помагали при раждане. „Носят червена вълна, мед и просо. Изкъпват децата, намазват челата им с мед за здраве, а младата майка полива на бабата вода да си измие ръцете, дарява я със сапун и с нова кърпа и я закичва с китка“, каза още Стефанова. Тя добави, че от своя страна бабата благославя детето с думите: „Да си бяло и червено, да бръмчиш и работиш като пчеличка“, а майките отговарят: „Да се множат децата ни като просото, да са румени като тази вълна, да са работни като пчелите“. „Като обиколят домовете бабите се прибират вкъщи и започват да посрещат новите родилки“, добави Стефанова. Тя отбеляза, че всяка родилка щом влезе в дома на бабата, първо ѝ целува ръката, след това я дарява с цвете и кърпа, а бабата напръсква родилката с водата, която е осветена на Йордановден. „След като всички хапнат и пийнат, водят бабата на близката чешма за обредното къпане“, каза още Аделина Стефанова.\r\nЛивия НИНОВА", "date": "2018.01.08", "title": "Аделина Стефанова, храм „Въведение Богородично“ – Благоевград: Бабинден се отличава с особено пъстра и богата обредност"}
{"url": "http://www.focus-news.net/news/2018/01/08/2474774/smolyan-neukrepen-tovar-e-prichinata-za-preobrashtaneto-na-lekotovaren-avtomobil-na-patya-selo-sokolovtsi-rozhen.html", "text": "Неукрепен товар е причината за преобръщането на лекотоварен автомобил на пътя Соколовци – Рожен и ограничаване на движението в едното платно в участъка. Това съобщи за Радио „Фокус“ – Смолян дежурният в Областно пътно управление – Смолян. Получил се е дисбаланс, който е преобърнал автомобила и се е наложило затваряне на платното на около 1 км след село Соколовци в посока Рожен. \"Екипи са на място, за да подготвят автомобила за репатриране и да освободят платното за движение\", каза още дежурният в ОПУ – Смолян.\r\nНели ГЕРГЬОВСКА", "date": "2018.01.08", "title": "Смолян: Неукрепен товар е причината за преобръщането на лекотоварен автомобил на пътя село Соколовци – Рожен"}
{"url": "http://www.focus-news.net/news/2018/01/08/2474775/reuters-donald-tramp-planira-po-golyama-rolya-na-pentagona-i-diplomatite-v-prodazhbite-na-amerikanski-orazhiya-otvad-okeana.html", "text": "Администрацията на президента на САЩ Доналд Тръмп е близо до завършването на нов план – „Купете американското“, който предвижда по-голяма роля на военните аташета и дипломатите на Вашингтон за продажбите на американски оръжия отвъд океана, предава Reuters. \r\nОчаква се още през февруари Тръмп да обяви началото на „цялостно правителствено“ усилие за облекчаване на правилата за износ на произведено в САЩ военно оборудване - от бойни самолети и безпилотни леталени апарати до военни кораби и артилерия, твърдят източници, запознати с плана. \r\nЧрез плана Тръмп се опитва да изпълни предизборното си обещание да създаде повече работни места в САЩ, като бъде засилена продажбата на повече стоки и услуги в чужбина, за да бъде намален търговският дефицит на страната, който възлиза на 50 млрд. долара.. Тереза Герова", "date": "2018.01.08", "title": "Reuters: Доналд Тръмп планира по-голяма роля на Пентагона и дипломатите в продажбите на американски оръжия отвъд океана"}
{"url": "http://www.focus-news.net/news/2018/01/08/2474776/naydzhal-faradzh-predi-sreshtata-s-mishel-barnie-velikobritaniya-tryabva-da-izbere-tvard-brekzit-ako-evropeyskiyat-sayuz-ne-predlozhi-sporazumenie-za-finansovite-uslugi.html", "text": "Бившият лидер на партията за независимост на Великобритания и член на Европейския парламент Найджъл Фарадж заяви, че страната му трябва да избере пътя към „твърд“ Брекзит, ако Европейският съюз не предложи споразумения за финансовите услуги, съобщава Reuters. \r\nПо думите на Фарадж, един от инициаторите на идеята за напускане на Съюза от страната на Великобритания, изказни в понеделник пред репортери: „Ще получим ли разумна сделка относно услугите и по-точно финансовите услуги? Защото ако не получим, може би трябва да излезем чисто от тази работа и следваме правилата на Световната търговска организация“. \r\nФарадж ще се срещне по-късно в понеделник с главния преговарящ за Брекзит от страна на Европейския съюз Мишел Барние. : Цанко Цолов", "date": "2018.01.08", "title": "Найджъл Фарадж преди срещата с  Мишел Барние: Великобритания трябва да избере „твърд“ Брекзит, ако Европейският съюз не предложи споразумение за финансовите услуги"}
{"url": "http://www.focus-news.net/news/2018/01/08/2474777/pazardzhik-nablyudava-se-povishenie-v-tsenata-na-dizela-i-gazta-na-benzinostantsiite-v-grada.html", "text": "Цената на масовия бензин А-95 се продава за 2.08 лв./л на повечето бензиностанции в Пазарджик и областта, показа репортерска проверка на Радио „Фокус” – Пазарджик. Към момента цената на бензин А-95 в повечето обекти за горива е 2.08 лв./л, а на газта – 1.06 лв./л. Дизелът е на цена от 2.09 лв./л, а бензин А-98 се търгува за 2.36 лв./л. Най-високите цени на горивата в Пазарджик в някои обекти са: за бензин А-95 – 2.13лв./л, за бензин A-98 – 2.43 лв./л, дизел – 2.15 лв./л, за газ – 1.14 лв./л и метан – 1.24 лв./л. На няколко места, предимно в малките селища, бензин А-95 струва 1.95 лв./л. Общо 16 са бензиностанциите на територията на областния град, където ежедневно зареждат гориво по около 4 500 клиенти на обект. Повечето бензиностанции в града дават и подарък на клиентите си при зареждане на 20 литра гориво.\r\nАлбена ЖИЛЕКОВА", "date": "2018.01.08", "title": "Пазарджик: Наблюдава се повишение в цената на дизела и газта на бензиностанциите в града"}
{"url": "http://www.focus-news.net/news/2018/01/08/2474778/dobromir-borislavov-stolichen-zoopark-2017-g-beshe-godinata-na-lyubovta-za-mnogo-ot-zhivotnite-v-zooparka.html", "text": "2017 г. беше годината на любовта за много от животните в зоопарка. Това каза директорът на Зоологическата градина в София ланд. арх. Добромир Бориславов в интервю за Агенция „Фокус“. \r\nТой обясни, че една от най-важните цели на институцията през миналата година е била да осигури партньори на онези животни, които са останали сами. „Това, което се опитахме да направим през 2017 г., беше да създадем колкото се може повече двойки от видове, при които имаме само мъжки или само женски представител. В тази връзка мога да започна със сурикатите – имахме две групи, но заради остаряването им, ни остана една женска от едната група, докато другата си е пълна. Затова се свързахме със зоопарка в Честър – един от най-хубавите в Европа, който се води третата по посещаемост забележителност в Англия, и те веднага ни изпратиха два мъжки. Това се случи през лятото, след което създадохме нова група и в момента имаме малки сурикати както от новата група, така и от старата“, каза още Бориславов и уточни, че и двойката египетски лешояди си има малко, което расте и се развива успешно и щастливо.\r\n„В допълнение на това успяхме да се сдобием с още една двойка бели лебеди и с два представителя на белоглавите лешояди. Също така през \"Годината на любовта“, както с усмивка обичам да я наричам, успяхме да попълним и една от двойките ни от евроазиатски рисове, тъй като имаме един млад мъжки, който сме взели от зоопарка във Виена преди години, и той беше самотен, но с помощта на зоопарка в Мюнхен успяхме да доведем женска и сега си имаме нова двойка. Така че се надяваме скоро, дай боже, да има малки“, каза още директорът на Софийския зоопарк.\r\nБориславов обясни и че през 2017 г. са направени много промени в инфраструктурата на парка – реконструкция на централния вход откъм Симеоновско шосе, на зоната за големите котки, на външните помещения на сурикатите, на мечкарниците и др. А през 2018 г. предстои да започне ремонт и на трите маймунарника, на ректор „Примати“, на вътрешната част на аквариумите, както и на цялостната визия на Зоологическата градина. „Искам да благодаря на всички колеги за това, че повярваха във възможността да направим тези подобрения и да им кажа, че съм много долен от това, което показаха. Свършиха много работа и ще се радвам да бъдат удовлетворени покрай празниците, да могат да починат и догодина да продължаваме в същия дух, защото предстоят още много нови неща, очакваме нови видове и искаме нашето мото „Щастливи животни, щастливи хора“ да продължава да се реализира на 100%“, каза още той.\r\nЦветилена СИМЕОНОВА", "date": "2018.01.08", "title": "Добромир Бориславов, Столичен зоопарк: 2017 г. беше годината на любовта за много от животните в зоопарка"}
{"url": "http://www.focus-news.net/news/2018/01/08/2474779/south-china-morning-post-kitayskite-vlasti-razkriha-che-ima-opasnost-zapaliliya-se-iranski-tanker-da-izbuhne.html", "text": "Китайските власти разкриха, че има опасност иранският танкер, който се сблъска с товарен кораб край бреговете на Китай в събота, да избухне, предава South China Morning Post, като се позовава на данни от държавните медии. \r\nЗа риск от взрив съобщиха и от Иран. По-рано бе намерено тялото на един от моряците от екипажа на танкера. : Цанко Цолов", "date": "2018.01.08", "title": "South China Morning Post: Китайските власти разкриха, че има опасност запалилия се ирански танкер да избухне"}
{"url": "http://www.focus-news.net/news/2018/01/08/2474780/st-komisar-nikolay-dimov-odmvr-smolyan-nyama-postradali-pri-intsidenta-po-patya-sokolovtsi-rozhen.html", "text": "Няма пострадали при инцидента по пътя Соколовци – Рожен. Това каза за Радио „Фокус“ – Смолян директорът на ОДМВР – Смолян старши комисар Николай Димов. Лекотоварният автомобил е пътувал от Плевен и е превозвал хранителни стоки. Заради движение с несъобразена скорост се е преобърнал на пътното платно. \"На място служители на полицията регулират движението до репатрирането на автомобила и освобождаване на платното за движение\", каза още ст. комисар Димов.\r\nНели ГЕРГЬОВСКА", "date": "2018.01.08", "title": "Ст. комисар Николай Димов, ОДМВР - Смолян: Няма пострадали при инцидента по пътя Соколовци – Рожен"}
{"url": "http://www.focus-news.net/news/2018/01/08/2474781/zam-ministar-denitsa-nikolova-shte-sapredsedatelstva-zasedanie-na-savmestniya-komitet-za-nablyudenie-po-programata-za-transgranichno-satrudnichestvo-balgariya-turtsiya-2014-2020-g.html", "text": "Заместник-министърът на регионалното развитие и благоустройството Деница Николова ще съпредседателства заседание на Съвместния комитет за наблюдение по Програмата за трансгранично сътрудничество INTERREG-IPA България-Турция 2014 – 2020 г. Това съобщиха от пресцентъра ма Министерството на регионалното развитие и благоустройството. Събитието ще се проведе утре – 9 януари 2018 г., в гр. Одрин, Република Турция.\r\nНа заседанието ще бъде разгледан и обсъден пакетът с документи, включващ насоките за кандидатстване и правилата за оценка по Втората покана за подаване на проектни предложения по програмата. Предвидено е също представяне на текущото изпълнение на програмата и напредъка в дейностите по приключване на Програмата за трансгранично сътрудничество по ИПП България-Турция за периода 2007-2013 г. \r\nУправляващ орган по Програмата е Дирекция „Управление на териториалното сътрудничество“ в Министерството на регионалното развитие и благоустройството на Република България, а Министерството по европейските въпроси на Република Турция изпълнява функциите на Национален орган.", "date": "2018.01.08", "title": "Зам.-министър Деница Николова ще съпредседателства заседание на Съвместния комитет за наблюдение по Програмата за трансгранично сътрудничество България-Турция 2014 – 2020 г."}
{"url": "http://www.focus-news.net/news/2018/01/08/2474782/st-komisar-ivaylo-ivanov-sdvr-proveryavame-mnogo-versii-i-vsichki-vazmozhni-mesta-kadeto-mozhe-da-se-e-sluchila-strelbata-sreshtu-petar-hristov.html", "text": "Проверяваме много версии и всички възможни места, където може да се е случила стрелбата. Това каза на брифинг директорът на СДВР ст. комисар Ивайло Иванов във връзка с убийството на бизнесмена Петър Христов по-рано днес в столицата, предаде репортер на Агенция „Фокус“. „След получаването на сигнала за простреляното лице на ул. „Ралевица“ 98 веднага са насочени полицейски патрули на място. Пристигайки, те установяват, че адресът не е 98, а 86 - 88“, посочи той. „Лицето не е било на място. Транспортирано е от негови близки във ВМА, свързали са се с дежурния ни там“, обясни Ивайло Иванов. „Започнали са действия по спасяването и реанимирането му, в 10.49 часа лицето е починало“, допълни той. „Лицето е 49-годишен български гражданин, бизнесмен, това мога да кажа към момента“, уточни директорът на СДВР. „След като са пристигнали на място полицейските сили, местопроизшествието е запазено. Започнали са процесуално-следствени действия и оперативно-издирвателни мероприятия“, каза още той.\r\nЛюба АЛЕКСИЕВА", "date": "2018.01.08", "title": "Ст. комисар Ивайло Иванов, СДВР: Проверяваме много версии и всички възможни места, където може да се е случила стрелбата срещу Петър Христов"}
{"url": "http://www.focus-news.net/news/2018/01/08/2474783/rodopskata-pevitsa-s-kosmicheski-glas-valya-balkanska-navarshi-76-godini.html", "text": "Родопската певица с „космически глас“ Валя Балканска навърши 76 години. Навръх рождения си ден тя пожела пред Радио „Фокус“ – Смолян, 2018 г. да е мирна и просперираща, много здраве на всички българи, да търсят начин и да имат воля да се справят с предизвикателствата на живота. „Благодаря на Бога е че съм здрава, че децата и приятелите ме обичат и нека обичаме Родината като себе си“, каза Валя Балканска. Тя изрази радостта си, че през последните години е започнала да се възвръща народността. „Младите се опитват да възстановят много традиции, има инициатори на такива идеи и младите хора трябва да се допитват до възрастните, за да поддържат традицията жива и тя да не изчезне. Радвам се, че младите хора поддържат традициите. С труд се постига всичко, само да има желание“, допълни Валя Балканска.\r\nНай-известният ѝ запис, самостоятелно изпълнение на песента „Излел е Делю хайдутин“, е направен в края на 60-те години на ХХ век от американския изследовател на българския фолклор Мартин Кьонинг и е издаден на плоча в САЩ. Няколко години по-късно екземпляр от плочата попада случайно сред закупените за прослушване записи при подготовката на Златната плоча − послание от Земята, което да полети извън пределите на Слънчевата система на борда на два идентични космически летателни апарата от програмата „Вояджър“ на НАСА. Песента е включена в окончателната 90-минутна селекция от музикални произведения от Карл Сейгън и полита най-напред на „Вояджър 2“, който е изстрелян 20 август 1977 г., а две седмици по-късно − на 5 септември 1977 г. − и на „Вояджър 1“. На 25 август 2012 г. „Вояджър 1“ става първият обект с човешки произход, който напуска Хелиосферата и навлиза в Междузвездната среда.\r\nПрез 1997 г. Балканска получава Олимпийската награда на Първата олимпиада по изкуствата в Лос Анджелис. Награждавана е с орден „Стара планина\" през 2002 г.\r\nВаля Балканска има 3 деца, 5 внука и 5 правнука.\r\nНели ГЕРГЬОВСКА", "date": "2018.01.08", "title": "Родопската певица с „космически глас“ Валя Балканска навърши 76 години"}
{"url": "http://www.focus-news.net/news/2018/01/08/2474784/stara-zagora-edin-chovek-e-postradal-pri-katastrofata-mezhdu-selata-koprinka-i-dunavtsi.html", "text": "Един човек е пострадал при катастрофа между два леки автомобила между селата Копринка и Дунавци. Това съобщиха за Агенция „Фокус“ от ОДМВР – Стара Загора. Сигнал за инцидента е подаден в 12.35 часа. Пострадал е единият водач, който веднага е откаран в лечебно заведение, но все още няма информация за неговото състояние. Пътят е затворен за движение, тъй като по пътното платно все още има части от катастрофиралите автомобили.\r\nЦветилена СИМЕОНОВА", "date": "2018.01.08", "title": "Стара Загора: Един човек е пострадал при катастрофата между селата Копринка и Дунавци"}
{"url": "http://www.focus-news.net/news/2018/01/08/2474785/stara-zagora-s-tarzhestven-vodosvet-zapochnaha-chestvaniyata-po-povod-140-godini-ot-osvobozhdenieto-na-kazanlak-ot-tursko-robstvo.html", "text": "С тържествен водосвет за здравето и благоденствието на българския народ и Казанлък започнаха честванията по повод 140 години от освобождението на града от турско робство, предаде кореспондент на Радио \"Фокус\". Сред официалните гости на събитието са кметът на Казанлък Галина Стоянова, Областният управител ма Стара Загора Гергана Микова, зам.-председателят на Народното събрание Емил Христов, народни представители, общински съветници, представители на Министерство ма отбраната, военнослужещи от 61-ва Стрямска механизирана бригада в Казанлък, граждани, ученици. По повод годишнината бе прочетен Поздравителен адрес от премиера Бойко Борисов. Слово произнесоха почетните граждани на Казанлък Николай Ибушев, Лилия Димитрова и Добромир Гущеров.\r\nС тържествен ритуал бяха издигнати националния флаг, знамето на Европейския съюз и знамето на Казанлък.\r\nСлавяна ГАЙДАРОВА", "date": "2018.01.08", "title": "Стара Загора: С тържествен водосвет започнаха честванията по повод 140 години от освобождението на Казанлък от турско робство"}
{"url": "http://www.focus-news.net/news/2018/01/08/2474786/martin-shults-pregovorite-za-koalitsiya-se-provezhdat-v-konstruktivna-atmosfera.html", "text": "Лидерът на Германската социалдемократическа партия Мартин Шулц отбеляза, че предварителните преговори за коалиционно споразумение във федералната република се провеждат в конструктивна атмосфера, предава ТАСС.\r\n„Вчерашните (7 януари, неделя – бел. прев.) преговори преминаха в конструктивна атмосфера. Надявам се тази тенденция да се запази“, отбеляза в понеделник Шулц. Съгласно неговите думи, основното в дневния ред в насрочените за понеделник разговори между ГСДП и Съюза (ХДС/ХСС) ще бъде европейската политика на страната. „Надяваме се, че можем да постигнем резултат, който ще позволи на Германия да се превърне в двигател на Европейския съюза“, добави още Шулц. \r\nПреговорите за коалиция между Съюза (ХДС/ХСС) и ГСДП започнаха в неделя, след като през ноември разговорите за „ямайска“ коалиция се провалиха. : Цанко Цолов", "date": "2018.01.08", "title": "Мартин Шулц: Преговорите за коалиция се провеждат в конструктивна атмосфера"}
{"url": "http://www.focus-news.net/news/2018/01/08/2474787/gl-komisar-hristo-terziyski-gd-natsionalna-politsiya-osnovnite-versii-za-ubiystvoto-na-petar-hristov-sa-svarzani-s-biznesa-mu.html", "text": "Основните ни версии до този момент са свързани с неговия бизнес, тъй като лицето има доста разностранни интереси. Това каза на брифинг гл. комисар Христо Терзийски, директор на ГД „Национална полиция“ във връзка с убийството на бизнесмена Петър Христов по-рано днес в столицата, предаде репортер на Агенция „Фокус“. „Не изключваме и версии, свързани с личния му живот. Издигаме всички хипотези“, заяви той. „Не можем да сме конкретни, но има интереси в строителството и в хранително-вкусовата промишленост. С добра репутация е сред обществеността“, обясни гл. комисар Терзийски. „Не сме приключили с действията по разследването на терена“, каза още той.\r\nВ отговор на въпрос проверява ли се версия, че Петър Христов е съдействал на МВР и Прокуратурата за разкриване на криминално престъпление директорът на СДВР Ивайло Иванов посочи: „Ако получим такива данни, ще проверим и тази версия“.\r\nЛюба АЛЕКСИЕВА", "date": "2018.01.08", "title": "Гл. комисар Христо Терзийски, ГД „Национална полиция“: Основните версии за убийството на Петър Христов са свързани с бизнеса му"}
{"url": "http://www.focus-news.net/news/2018/01/08/2474788/avtentichni-i-moderni-folklorni-izpalneniya-otkrivat-balgarskoto-predsedatelstvo-na-saveta-na-es-v-sofiya.html", "text": "Изпълнения на автентични фолклорни песни и композиции, старинни църковни песнопения, народни танци и фолклорни ритми със съвременно звучене са включени в културната програма на Церемонията по откриването на Българското председателство на Съвета на Европейския съюз (ЕС). Тя ще се състои на 11 януари 2018 г. от 19:30 до 20:30 часа в Народния театър „Иван Вазов“. Това съобщиха от пресцентъра на Министерството за Българското председателство на Съвета на ЕС 2018.\r\nЦеремонията ще бъде открита с изпълнение на химна на Република България от Детския хор на Българското национално радио. Следват встъпителни думи от министъра за Българското председателство Лиляна Павлова и речи на президента на Република България Румен Радев, председателя на Европейския парламент Антонио Таяни, председателя на Съвета на Европейския съюз Доналд Туск, председателя на Европейската комисия Жан-Клод Юнкер и министър-председателя на Република България Бойко Борисов. След панела с речите Детският хор ще изпълни и химна на Европейския съюз. \r\nВ културната програма са включени изпълнения на камерния ансамбъл „Йоан Кукузел-Ангелогласният”, вокалната акапелна формация „Ева Квартет”, Стоян Янкулов и ансамбъл „Чинари”, Националния фолклорен ансамбъл „Българе”, инструменталната формация „Булгара” и дуета Крис и Велин.", "date": "2018.01.08", "title": "Автентични и модерни фолклорни изпълнения откриват Българското председателство на Съвета на ЕС в София"}
{"url": "http://www.focus-news.net/news/2018/01/08/2474789/pokazni-ubiystva-v-balgariya-prez-poslednite-godini-spravka-na-agentsiya-fokus.html", "text": "Агенция \"Фокус\" публикува справка с показните убийства, извършени в България през последните години. На 18 декември 2017г.  е направен опит за убийство на Иво Стаменов, началник на отдел \"Фискален контрол\" в НАП. Стрелбата по 43-годишния мъж, който е пътувал в своя автомобил, е открита на ул. „Дунав“ в София около 08.40 часа сутринта. На 26 юли 2017 е убит 43-годишен бизнесмен в парк „Лаута“. Убитият е Данаил Божилов, родом от Дупница, който живее в района на парка в Пловдив и от 10 години има бизнес със соларни студия. На 21 януари 2016 г. е направен опит за убийство на 51-годишния бизнесмен Красимир Николов. След инцидента е откаран в спешното отделение във Враца с няколко прострелни рани, а по-късно е транспортиран във ВМА. На 9 януари 2016 г. край дома му в село Бистрица е открито тялото на 63-годишния бизнесменАлександър Антов, собственик на модна къща \"Агресия\". Мъжът е прострелян с два куршума в главата между 19 и 21 ч. предния ден.На 7 януари 2016 г.  е застрелян 51-годишният Веселин Стоименов - бизнесмен, свързан с ВИС -2. Той е убит във входа на блок в комплекс \"Макси\". Нападателите са използвали пистолет \"Макаров\" със заглушител.На 21 декември 2015 г. е убит бизнесменът Кунчо Кунчев от село Добролево. Първоначалната версия е, че е с цел грабеж, тъй като пострадалия е разполагал с крупни парични суми. Патоанатомите откриват близо 30 прободни рани по тялото на жертвата.На 14 януари 2015 г. е убит бизнесмен от Петрич край с. Кавракирово.На 24 март 2014 г. е убит варненския бизнесмен Борислав Манджуков. За убийството е отговорна варненска престъпна група, с ръководител Радослав Калчев - Черния Роди.На 24 февруари 2012г. е извършено показното убийство на 52-годишния бизнесмен Йордан Харасимов. Той е взривен в колата си в центъра на Варна.На 5 януари 2010 г.  31-годишният бивш радиоводещ Борислав (Боби) Цанков е убит на стълбите на стара кооперация на столичния бул. \"Александър Стамболийски\" в центъра на София посред бял ден. Цанков е получил 7 куршума в тялото, а разстралът става около 12.25 часа.На 9 май 2009 г. 16-годишният Емил Николов е убит на място в столичния квартал \"Бояна\". При инцидента е ранен и 29-годишния Александър Христов.На 29. 11. 2008 г. Башким Маруджаку, вероятно косовар, е убит на столичния булевард \"Рожен\". Криминално проявеният чужденец е бил издирван за убийството на музикант, извършено във Варна през септември 2008 година.На 09. 04. 2008 г. Криминално проявеният Светослав Стайков от София е убит в столицата. Най-вероятно Стайков е бил отвлечен от хора, които са от неговото обкръжение и са криминално проявени. След това е бил намушкан няколко пъти с нож и изхвърлен на улица \"Крум Попов\" в София.На 7 април 2008 г. е застрелян Георги Стоев, автор на романи за българската мафия.На 06 април 2008 г. изпълнителният директор на „Атоменергоремонт” АД Борислав Георгиев (41 г.) е застрелян пред дома си – бл. 102-Б на кв. „Люлин” 10. Убийците успяват да избягат. На около километър е намерена запалена кола.На 21 февруари 2008 г. в Перник е убит Николай Христов-Хайо. Той е гръмнат на мястото, където преди три години е разстрелян подземният наркобос Райко Кръвта, сменил името си на Васил Арарски.На 01 декември 2007 г. Мартин Иванов-Лудия е убит с 4 куршума.На 23 ноември 2007 г. е убит Ивайло Иванов. МВР съобщава, че бил „известен в наркосредите”.На 17 ноември 2007 г. бившият бодигард на Георги Илиев – Десимир Иванов, умира от куршум в гърба.На 04 ноември 2007 г. велинградският бизнесмен Бончо Запрянов е разстрелян в квартал „Белите брези” в София.На 12 септември 2007 г. 41-годишният иракчанин Али Мохамед Тахер е убит в магазина си, след като неизвестен нападател го е прострелял с арбалет. Линейка пристигнала на мястото на инцидента едва половин час след като Али Тахер бил прострелян. Иракчанинът починал в \"Пирогов\".На 11 юли 2007 г.   сърбинът Йовица Лукич (30 г.) е прострелян в главата късно вечерта в кв. „Белите брези” и по-късно умира в болницата на МВР. На 11 юли 2007 г.   бизнесменът Манол Велев, съветник на президента Първанов, е прострелян в главата пред офиса си на ул. Мизия, 3 в София.На 14 май 2007 г.  в кв. „Бояна” с два куршума в главата е убит президентът на Локомотив (Пд) – Александър Тасев.На 09 май 2007 г.   председателят на общинския съвет в Несебър Димитър Янков е убит в автомобила си, докато се прибира вкъщи.На 24 април 2007 г.  в дома си в столичния квартал „Лозенец”, един ден преди делото, в което е ключов свидетел по делото срещу Евелин Банев-Брендо, е застреляна Йорданка Запрянова – майка на убития през 2005 г. баджанак на Брендо – Константин Дишлиев.На 9 февруари 2007 г.  таксиметров шофьор е убит в столицата. 51-годишният Емил Димитров Емилов от компания \"ОК Супертранс\" е бил наръган с нож в жк \"Люлин\" 5 около 3 ч. Шофьорът не е обран от убийците си.На 02 февруари 2007 г.   28-годишният Стефан Кудев е застрелян с два куршума в главата. Трупът на мъжа е открит от полицаи в горящ „Форд Фиеста” в столичния кв. Люлин. На 09 януари 2007 г.   кметът на Елин Пелин - Янко Янков е застрелян в двора на къщата си в с. Мусачево.На 08 декември 2006 г.  Румен Пешев-Дъртия е прострелян в кв. „Изток” в столицата.На 06 декември 2006 г.  в София е прострелян Радослав Иванов-Темерута.На 21 ноември 2006 г.  Красимир Ангелов Димитров (42 г.), известен като Къро Дебелия, е застрелян на бул. „Цар Борис” III пред ресторант „Вини”. Той е бивш състезател в националния отбор по волейбол, бивш шеф на волейболния клуб „Славия”, бивш собственик на хотел „Славия” и настоящ търговец на цигари и хранителни стоки.На 07 октомври 2006 г.  Никола Иванов-Бобъра е убит в заведението „Амейзинг”, докато гледа мач заедно с двама приятели.На 28 август 2006 г.  Драгомир Илиев-Драшко (28 г.) е застрелян в кв. „Гоце Делчев”. Убитият, според МВР, е „с богато криминално досие, известен като автокрадец”.На 17 август 2006 г.  в Перник е разстрелян Александър Костадинов (32 г.).На 05 август 2006 г.  взрив убива бизнесмена Асен Николов (31 г.) във Варна.На 11 май 2006 г.  е убит Иво Георгиев Марков-Сиджима близо до Военна болница в София.На 11 май 2006 г.   турският бизнесмен Явус Капоноглу е убит в апартамент в почивна станция „Галатея” – Долна Баня.На 22 февруари 2006 г.  Иван Тодоров-Доктора е убит в колата си в кв. Лозенец.На 03 ноември 2005 г.  в столичния квартал „Стрелбище” е застрелян 33-годишният Володя Герговски.На 26 октомври 2005 г.  около 9:15 ч. на столичното кръстовище на булевардите „Димитър Несторов” и „България” е застрелян банкерът Емил Кюлев. Той умира на място в колата си „BMW X5″. За физически убиец на Емил Кюлев спецполицаи посочват Георги Петков-Дачи от групата на „Килърите“. Има информация, че сред поръчителите на убийството има и такива, които са поръчали и убийството на Георги Илиев. Най-вероятната причина за убийството на Кюлев е засегнати бизнес интереси в проекта „Супер Боровец”.На 13 октомври 2005 г.   Васил Арарски (35 г.) с прякора Райко Кръвта е застрелян пред хотел „Струма” в Перник. Истинското му име е Райко Василев. При инцидента е ранен полицай.На 10 октомври 2005 г.   е извършено двойно убийство в София. В джип „Тойота” е застреляна в главата Шинка Манова, директор на дирекция „Последващ контрол” в агенция „Митници” и шофьорът й Йордан Герговски.На 01 октомври 2005 г.  в кв. „Лагера” е застрелян в колата си Румен Рангелов Юруков (44 г.). До него се е возила 15-годишната му дъщеря.На 20 септември 2005 г. варненският адвокат Митко Димитров, защитник на съдени за криминални прояви, е разстрелян пред дома си. На 07 септември 2005 г.  палестинецът Махмуд Хасан ал Еиде (39 г.) е прострелян в центъра на София. Срещу него има следствено дело, след което той сменя името си и става „българинът” Мартин Хасан Дойчев.На 25 август 2005 г.  президентът на ВАИ холдинг Георги Илиев е застрелян пред 30 свидетели в „Буда бар” на Слънчев бряг. За поръчители на убийството на Георги Илиев се спрягат кръг от няколко души, като за основен поръчител се счита сръбски гражданин, поръчител и на други убийства в България. Като причина за премахването на Георги Илиев запознати спрягат засегнати сериозни бизнес интереси в криминалния сектор. Един от малкото способни да извършат убийството на Илиев е Красимир Станчев-Легионера, който все още се издирва от полицията.На 30 юли 2005 г.  Антон Милтенов-Клюна, Иван Тодоров-Призрака, и Милен Върбанов-Цайко са разстреляни от упор в главите в сладоледена къща „Джимис” в 21.20 часа. За организатор на убийството се смята убития по-късно Васил Арарски – Райко Кръвта. Като причина за убийството се лансира преразпределение на пазара на наркотици в Софийска област.На 13 юли 2005 г. съпругата и 2-годишната дъщеря на концесионера на плажа в Обзор Рали Пенков загиват при взрив на автомобила им.На 12 юли 2005 г. бомба се взривява в „Ауди” и убива Димитър Вучев-Демби, набеден от МВР за наркобос.На 5 април 2005 г.   в Равда е застрелян основният свидетел по делото за убийството на Димитър Стаматов-Мастара – Мариян Георгиев-Марата. Според запознати той е предупреждаван многократно да не свидетелства по делото и са правени няколко опита за неговото убийство, до 5 април, когато стрелци с автомати „Калашников“ го правят на решето в офиса на фирмата му в Равда. За поръчител се смята известна бургаска фигура, избягала от България през 2002 г. и екстрадирана у нас заради друго убийство през януари 2012 г.На 16 февруари 2005 г.  в ресторант „Бъфало“ в жк. Люлин е застрелян Димитър Тодоров-Митко Бретона. Около 13:00 ч. в заведението влиза мъж с тъмно зелен балтон и шапка, който се приближава до масата на Бретона и натиснка два пъти спусъка на пистолета „Макаров“, скрит в джоба му. Един от куршумите попада в дясната буза на Митко Бретона, а друг–в гърдите му. Според информация от спецполицаи, след завърщането си в България Димитър Тодоров-Митко Бретона иска процент от печалбата на други фигури от престъпната им дейност, за чието създаване той е помогнал. Според спецполицаите поисканата сума е много висока и излиза много по-евтино да бъде нает професионален стрелец, който да премахне Митко Бретона.На 24 октомври 2004 г.   в София на излизане от заведението „UpStairs“ на бул. Витоша е застрелян Дмитрий Минев-Димата Руснака. Стрелбата е извършена от апартамент в отсрещната сграда, собственост на депутат от партия НДСВ. Димата Руснака е от кръга на групировката СИК и спецполицаи спрягат като поръчител на убийството друга фигура от СИК. Стрелбата по Димата Руснака е извършена професионално с един изстрел в сърцето и се предполага, че извършителят извършва и други убийства по сходен начин. Има оперативни данни, че това е Красимир Станчев-Легоионера, който е в неизвестност от 9 години.На 31 август 2004 г.   двама маскирани мъже влизат в кафене, използвано и като букмейкърски пункт в кв. \"Княжево\", и откриват огън по клиентите. Застреляни са на място Асен Петров-Шаки и полицаят Кирил Живков, който случайно влиза да пусне фиш. След минути в близкия квартал \"Горна баня\" избухва в пламъци аудито, с което килърите бягат от местопрестъплението. Вътре са намерени оръжията им – 2 пистолета \"Хеклер и Кох\" и един \"Червена застава\". За двойното убийство е обвинен хърватинът Иван Може и неизвестен досега съучастник, но съдът оправдава Може. След като излиза от ареста, чужденецът отива в заведение в Костинброд и се среща с Йоско Самоковеца. Качва се в джипа му с още двама местни младежи и изчезва завинаги. \r\nЙоско и хората му, единият от които е задържаният при \"Килърите 5\" Марян Атанасов, са оправдани по обвинението за отвличането на Може. Така и не се разбира защо е била срещата им. Едната версия е, че хърватинът иска да увери Йоско, че не той убива Шаки. Но друга гласи, че Може отива да получи обещани кървави пари от Йоско, след което е екзекутиран и закопан някъде. И досега трупът на Може не е намерен. На 30 юли 2004 г.  е изпълнено едно от най-професионалните убийства в България. Около 15:00 ч. пред ресторант „Славия“ в София спират два автомобила с надписи „Полиция“ и мъже с полицейски униформи и автомати заповядват на един от основателите на СИК – Милчо Бонев-Бай Миле и охранителите му да легнат с лица към земята. След като всички стриктно изпълняват заповедта, са застреляни в главите и телата с автомати „Калашников“. За изпълнители на това професионално убийство спецполицаи посочват хърватска група, влязла в страната през 2003 г. Има оперативни данни, че групата от няколко хърватски граждани изпълнява заповеди на сръбски гражданин, заловен в България през 2002 г. и екстрадиран в Холандия. Обвинени за стрелбата обаче са други български граждани, които по-късно за оправдани.На 19 януари 2004 г.   е сложено началото на новата „показна“ година с мощен взрив, отнел живота на едно от лицата на СИК в сянка – Стоил Славов и тримата от охранители му. Бомбата избухва точно когато Славов и трима от охранители му се качват в асансьора на офиса на „Булинс“. Според криминалисти има данни и доказателства за организаторите на взрива и те са съдружници със Стоил Славов. Спецполицаи споделят, че взривното устройство може да бъде сглобено и поставено от много малко хора в страната, които обаче никога не биха могли да влязат в сградата без съдействието на вътрешни хора. На 6 декември 2003 г. в Амстердам. е убит Константин Димитров-Косьо Самоковеца. Той е застрелян пред магазин за диаманти, докато пазарува подаръци за приятелката си – манекенката Цеци Красимирова. Физическият убиец се казва Едвин Векер и е от холандски произход. Въпреки, че е осъден на 15 години затвор за убийството, Едвин Векер и до днешна дата не признава кой му плаща, за да убие Константин Димитров.На 29 ноември 2003 г.   в кв. “Бояна” е намерен трупът на 24-годишният Борис Арсов, по прякор Борчо. Борис Арсов е убит ден по-рано. Той е криминално проявен. В полицията е регистриран многократно за кражби, през 1996 г. му е издадена и присъда. За Борис Арсов е известно, че е бил от обкръжението на Асен Петров, известен с прякора Шаки (убит на 31 август 2004 г.). Хората от кръга на Шаки са задържани и разследвани във връзка с убийството на Филип Наийденов-Фатик (19 август 2003 г.).На 27 ноември 2003 г.   пред блока, в който живее в столичния квартал „Хладилника“, е убит кумът на Георги Илиев – Румен Маринов-Нарциса. Той е причакан от двамата си убийци, който умишлено блокират асансьора и планират да го убият вътре. Маринов обаче усеща стрелците и побягва към съседен блок, където опитва да се скрие под джип „Тойота“. За убийството на Румен Маринов-Нарциса полицаите подозират намеса на други фигури от ВАИ Холдинг. Столични криминалисти намекват за запис на телефонен разговор между Георги Илиев и Румен Маринов, няколко минути преди той да издъхне. Има данни, че предполагаемите физическите убийци на Маринов, регистрирани за автокражби, са ликвидирани няколко месеца по-късно.На 05 ноември 2003 г.   Евгени Стефанов-Женята е убит от двама стрелци, които много професионално успяват да уцелят мишената си в главата и след това да се оттеглят. Минути след стрелбата е намерен автомобил „Ауди“ с включени чистачки и разбита ключалка, който е използван от стрелците за бягство. По оперативни данни поръчителят на убийството вече не е между живите. Той е един от застреляните в ресторант „Славия“ през 2004 година. Вероятните физически убийци са хърватски граждани и са заподозрени и в други убийства.На 19 август 2003 г.   автомобил „Mercedes“ S600 с рег. номер BB FN 888 спира на червен светофар на бул. „Гоце Делчев“. В следващия момент от друг автомобил излизат двама въоръжени мъже и с автомати „Калашников“ започват да стрелят по „Mercedes“-a. Пътуващият на пътническата седалка Филип Найденов-Фатик загива на място, а шофьорът му Румен Желязков-Жабока е намерен две години по-късно мъртъв в село Душинки. Румен Желязков е единственият, който вижда убийците на Фатик. Има оперативни данни, че това са Асен Петров-Шаки и още трима души, но срещу тях няма достатъчно доказателства. Асен Петров и обкръжението му гравитират около групировката СИК. За него и приятелите му има оперативни данни, че са извършители и на други убийства и отвличания, но не биват осъдени за тях. На 7 март 2003 г.   пред офиса на „Мултигруп“ е застрелян президентът й Илия Павлов. Той е смятан за един от най-богатите хора в държавата с капитали от около 1,3 млрд. лева. Като физически извършител е задържан Серафим Антонов-Фиката, който по-късно е окончателно оправдан. Според източници от полицията, в организацията на убийството е замесен бивш ресторантьор, известен с доброто си приятелство с министър-председателя на България в периода 1997–2001 г. – Иван Костов.На 28 декември 2002 г.  в София, пред дома му, с няколко куршума е убит прокурорът Николай Колев.На 4 ноември 2002 г.   е застрелян хасковският бизнесмен Валентин Подмолов-Подмола, който гравитира около кръга на ВИС-2. По оперативна информация, убийството на Подмолов е поръчано от фигура в тогавашната групировка СИК и е извършено от криминално проявени лица от Димитровград.На 9 март 2001 г., в хотел „Сонеста“ на остров „Аруба“, е застрелян Пантю Колев Пантев, по-известен като Поли Пантев. Според източници от МВР, в българското разузнаване по-късно са получени данни от партньорска разузнавателна централа, че убийството е поръчано от сръбски гражданин, смятан за поръчител и на убийството на Васил Илиев през 1995 година.На 16 ноември 2000 г. Момчил Бенев е взривен в столичния кв. \"Бояна\" на ул. “Беловодски път”. Бенев е сравнително високо в йерархията на СИК. Той е собственик на верига зали за хазартни игри заедно с един от столичните лидери на групировката - Любен Боянов Пехливанов.На 7 юли 1995 г. доцент Ламбо Кючуков, преподавател във Философски факултет на СУ „Св. Климент Охридски“ и бивш зам.-министър на образованието при три правителства, е застрелян на Витоша. Трупът му е открит на сметище в местността Бялата вода от случаен минувач. Прострелян е с четири куршума в главата, произведени от пистолет “Збройовка”, модел 1950 г. За убийството му биват обвинени собствениците на застрахователната компания „БГ план“ – Пламен Миронов и Константин Георгиев, но няма доказателства за вината им и са оправдани. На 30 август 1994 г.  преди 9 часа сутринта в кв.\"Изток\" с 5 куршума е застрелян шефът на \"Защита\" доц. Цветан Цветанов. Той е бил при приятелката си в блок 98 и е убит от преминаващ \"Фиат Уно\". На 28 август 1994 г. в Петрич е застрелян от упор в главата Васил Люнкин, бивш шофьор и бодигард на Иван Кочев-Чомбе. Застрелян е в ресторант, където имало веселба. На 19 януари 1994 г. украинецът Герман Симеонович Винокуров е застрелян с 3 куршума на стълбището пред дома си в София. Твърди се, че бил свързан със \"Защита\".", "date": "2018.01.08", "title": "Показни убийства в България през последните години (Справка на Агенция „Фокус“)"}
{"url": "http://www.focus-news.net/news/2018/01/08/2474790/haskovo-rayonna-prokuratura-harmanli-e-izgotvila-obvinitelen-akt-spryamo-21-afganistantsi-za-unishtozhavane-na-oborudvane-v-tsentara-za-bezhantsi-i-saprotiva-sreshtu-politsai.html", "text": "Районна прокуратура-Харманли е изготвила обвинителен акт спрямо 21 чужди граждани, от афганистански произход, за това, че на 24 ноември 2016 г. в гр. Харманли, Хасковска област, в Регистрационно - приемателен център, в съучастие като извършители, извършили непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост и цинизъм, и е съпроводено със съпротива срещу орган на властта (служители на РУ на МВР-Харманли, ОД на МВР-Хасково, Зонално жандармерийско управление/ЗЖУ/--Кърджали, ЗЖУ-Пловдив и ЗЖУ-Плевен), изпълняващи задълженията си по опазване на обществения ред, като 4 обвиняеми макар и непълнолетни са разбирали свойството и значението на извършеното и са могли да ръководят постъпките си – престъпление по чл. 325 ал. 2, вр. ал. 1, вр. чл. 20 ал. 2 от Наказателния кодекс  за 17 пълнолетни обвиняеми лица, и по чл. 325 ал. 2, вр. ал. 1, вр. чл. 20 ал. 2, вр. чл.63 ал.1 т.4 от Наказателния кодекс - за 4 непълнолетни обвиняеми лица. Това съобщиха от пресцентъра на Апелативна прокуратура-Пловдив.\r\nПо същото време и място, 21 обвиняеми лица в съучастие, като извършители  повредили и унищожили противозаконно чужди недвижими вещи – сгради, съоръжения и оборудване (халета № 9, 10 и 11, столова, нов приемателен център и баня) и движими вещи на терен – 52 броя бетонни колчета, 5 броя осветителни тела и 30 броя кранове, собственост на Регистрационно-приемателен център - гр.Харманли при Държавна агенция за бежанците-гр.София, като вредите възлизат на 83 543 лева, и  повредили специализиран водоносен автомобил марка „MOL“, модел „MSB-18“, собственост на ЗЖУ - гр.Пловдив, като вредите възлизат на 1 551, или от деянието са причинени значителни вреди на обща стойност 85 094 лв., като 4 обвиняеми макар и непълнолетни са разбирали свойството и значението на извършеното и са могли да ръководят постъпките си - престъпление по чл. 216 ал. 5, вр. ал. 1, вр. чл. 20 ал. 2 от Наказателния кодекс за 17 пълнолетни обвиняеми лица, и по чл. 216 ал. 5, вр. ал. 1, вр. чл. 20 ал. 2, вр. чл.63 ал.1 т.3 от НК – за 4 непълнолетни обвиняеми\r\nПо делото, в качеството на свидетели, са били разпитани общо 62 лица, назначени и изготвени са били видео-техническа и лицево-идентификационна експертиза, комплексна оценъчна експертиза и 21 съдебномедицински експертизи.\r\nОтносно причинените телесни повреди на пострадалите полицейски служители, участвали в опазването на обществения ред по същото време, материалите са отделени в други две досъдебни производства. \r\nНа 29 декември 2017 г. Районна прокуратура-Харманли е изготвила обвинителен акт, който в момента се превежда от лицензиран преводач на три езика - пащу, урду и фарси. \r\nСъгласно изискванията на Наказателно-процесуалния кодекс, за да бъдат спазени правата на обвиняемите лица, обвинителния акт трябва да бъде преведен на горните езици, които те владеят, след което ще бъде внесен в Районен съд-Харманли и ще им бъде връчен.", "date": "2018.01.08", "title": "Хасково: Районна прокуратура-Харманли е изготвила обвинителен акт спрямо 21 афганистанци за унищожаване на оборудване в центъра за бежанци и съпротива срещу полицаи"}
{"url": "http://www.focus-news.net/news/2018/01/08/2474791/ivan-totev-kmet-na-plovdiv-369-mln-lv-e-byudzhetat-na-obshtinata-za-2018-godina.html", "text": "369 млн. лева е бюджетът на Пловдив за 2018 г. Това съобщи на пресконференция кметът инж. Иван Тотев, предаде репортер на Радио „Фокус“ – Пловдив. „Очаква се бюджетът, който Общината ще гласува на 31 януари, да бъде с размер 323 млн. лева, както към тях са добавени и 43 млн. лева преходен остатък“, каза Тотев. По думите му към тази сума ще се добавят още 24 млн. лева от евросредства и 22 млн. лева от проекти, които се изпълняват към настоящия момент. Община Пловдив ще разчита и на финансиране от републикански средства за основни проекти в града. Подготвя се кореспонденция с Министерски съвет, като Общината ще предложи няколко проекта за държавно финансиране. Това са реконструкцията на бул. „Христо Ботев“, което е доста мащабен обект и ще бъде изпълняван в няколко бюджетни години, северното платно на бул. „Христо Ботев“ – от автогара „Юг“, или от Бетонния мост, до Коматевско шосе. Към  този обект ще се включи и разклонението от Коматевския възел до Пещерско шосе – бул. „Копривщица“. Според кмета стойността на този проект е в размер на 6 млн. лева. „Огромното желание на Общината е да започне работа по проектиране на новия мост над река Марица, който ще бъде около 25 млн. лева“, каза още кметът Иван Тотев.\r\nВесела КРЪСТЕВА", "date": "2018.01.08", "title": "Иван Тотев, кмет на Пловдив: 369 млн. лв. е бюджетът на Общината за 2018 година"}
{"url": "http://www.focus-news.net/news/2018/01/08/2474792/gl-komisar-hristo-terziyski-gd-natsionalna-politsiya-nyama-danni-biznesmenat-petar-hristov-da-e-bil-zaplashvan.html", "text": "Към настоящия момент нямаме данни, че спрямо него са отправяни заплахи. Това каза на брифинг гл. комисар Христо Терзийски, директор на ГД „Национална полиция“ във връзка с убийството на бизнесмена Петър Христов по-рано днес в столицата, предаде репортер на Агенция „Фокус“. „Петър Христов не е имал охрана, имал е фирмен автомобил със шофьор, който го е придружавал“, обясни той. В отговор на въпрос може ли да има връзка между стрелбата срещу бизнесмена Петър Христов и тази срещу данъчния служител в НАП на 18 декември гл. комисар Терзийски коментира: „Бизнес интересите на лицето, за което сме тук, не установяваме да е имал интереси в търговия със високо рискови акцизни стоки“. „Лицето е във ВМА и ще му бъде извършена аутопсия. Конкретните рани и причината за смъртта не можем да кажем“, посочи той. Директорът на СДВР Ивайло Иванов посочи, че на този етап не може да се каже с какво оръжие е стреляно по бизнесмена. В отговор на въпрос има ли очевидци на стрелбата Христо Терзийски коментира: „Това и да го знаем, няма да го кажем“.\r\nЛюба АЛЕКСИЕВА", "date": "2018.01.08", "title": "Гл. комисар Христо Терзийски, ГД „Национална полиция“: Няма данни бизнесменът Петър Христов да е бил заплашван"}
{"url": "http://www.focus-news.net/news/2018/01/08/2474793/the-telegraph-kim-chen-un-otbelyazva-svoya-34-ti-rozhden-den.html", "text": "Севернокорейският лидер Ким Чен-ун отбелязва своя 34-ти рожден ден в понеделник, но без организирането на тържества по случая, пише британският вестник Telegraph. Според източници на изданието, причината за това са международните санкции и най-вече тези, които бяха наложени след шестия ядрен опит на страната, проведен през септември. Заради тях много от работниците в Северна Корея са загубили работата си, като най-много съкратени работници има в минния сектор заради намаления износ на въглища.\r\nБританският вестник припомня, че от 2011 г. насам, когато Ким Чен-ун пое властта, неговият рожден ден не е честван като ключово събитие, като той изобщо не е включен в календара с празници на страната за 2018 г. : Цанко Цолов", "date": "2018.01.08", "title": "The Telegraph: Ким Чен-ун отбелязва своя 34-ти рожден ден"}
{"url": "http://www.focus-news.net/news/2018/01/08/2474794/burgas-aktsentite-v-byudzhet-2018-na-obshtinata-sa-investitsii-v-obrazovanie-industrialni-zoni-i-sotsialni-tsentrove.html", "text": "Днес кметът Димитър Николов и заместниците му представиха пред журналисти рамката на Проектобюджет 2018, който предстои да бъде гласуван от местния парламент. Той е балансиран и направен така, че да обезпечава всички сфери, дейности и социални групи, за които е отговорна Община Бургас. Това съобщиха от пресцентъра на Общината.\r\nБюджет 2018 продължава и надгражда тенденцията за инвестиции в образованието, доизграждането на инфраструктура в съществуващите и новите индустриални зони на Бургас и грижа за социално уязвимите наши съграждани.\r\nМакрорамката на проектобюджет 2018 е 248 671 410 лв.\r\nКапиталовата програма е в размер на 62 101 655 лв.Приоритети в направление образование:\r\n Продължава изграждането на детски градини. През 2018 врати ще отворят:\r\n- Новата екологична и иновативна детска градина \"Пинокио\" в Районен център \"Меден рудник\" с капацитет 120 деца;\r\n- Филиал на ДГ \"Х. Кр. Андерсен\" в комплекс \"Лазур\", след основен ремонт - капацитет 120 деца.\r\n- Започва изграждането на нова детска градина в квартал \"Черно море\".\r\nОбщина Бургас е и единствената, която изгражда нови училища:\r\n- Продължава строителството на училище в квартал Горно Езерово.\r\n- През 2018 ще отвори врати най-новото професионално училище в България - Професионална гимназия по компютърно програмиране и иновации. Училището ще бъде с интензивно изучаване на английски и немски език и ще подготвя специалисти в професионално направление \"Компютърни науки\", професия \"Програмист\", специалности \"Системен програмист\" и \"Приложен програмист\" със срок на обучение 5 години с прием след завършен седми клас. В учебните програми да бъде заложено учениците да придобият знания и умения за обектно ориентирано програмиране, в области като разработване на софтуер и уеб дизайн, технология на програмирането, системи за управление на бази данни, интернет програмиране.\r\n- Продължава обновяването на материалната база на професионалните училища - Професионална гимназия по механоелектротехника и електроника; Професионална гимназия по строителство, архитектура и геодезия \"Кольо Фичето\"; Професионална гимназия по туризъм \"Асен Златаров\"; Професионална гимназия по електротехника и електроника \"Константин Фотинов\"; Професионална гимназия по транспорт; Професионална търговска гимназия. Ще бъдат построени три физкултурни салона и ще бъде обновена базата за професионална подготовка на шестте гимназии.\r\nОбщина Бургас инвестира и във висшето образование:\r\n- През 2018 г. ще отвори врати филиал на Националната художествена академия, като Община Бургас ще подпомогне преустройството на помещенията за нуждите на филиала, който ще се помещава в Магазия 1 на пристанището. До няколко дни, съвместно с ръководството на академията, ще бъдат обявени специалностите, които ще бъдат открити в Бургас и за които ще може да се кандидатства още тази година. Откриването на филиала на НХА ще е съпроводено от серия съпътстващи събития, които ще стартират още през февруари с изложба \"70 години специалност Плакат и визуална комуникация\".\r\n- Продължават инвестициите в строителството и оборудването на сградата на Медицински факултет към Университет \"Проф. д-р Асен Златаров\"-Бургас. За последните две години Община Бургас е осигурила близо 4,5 милиона лева за сградата, като част от средствата са от продажбата на медицинския център в \"Меден рудник\". Община Бургас получи подкрепа от всички нива - общински съветници и народни представители за осъществяването на тази идея. За 2018 г. са заложени 600 000 лв. за доизграждането и оборудване на факултета. Строителството на корпуса е на финален етап, продължава подготовката на процедурата по акредитация. Инвестиции в индустриални терени:\r\nПрез 2018 г. акцент ще бъде осигуряване на довеждаща инфраструктура до индустриални терени със заявени инвестиционни намерения и привличане на нови производства. От тази година Общината предоставя допълнителни стимули за сертифицирани инвеститори. Освен бързо административно обслужване, те ще заплащат и намалени такси за  всички технически услуги.\r\n- Развитието на индустриалните зони е процес, на който Община Бургас постави началото през 2009 г. със създаването на Индустриален и логистичен парк - Бургас.  До този момент са изградени улици, локално пътно платно, улично осветление, противопожарни хидранти, улични канализационни мрежи за битови и дъждовни води, водопроводи,  електро-преносни съоръжения, трафопостове.\r\nОбщата площ на зоната е 240 дка, като към момента 80% от капацитета й е запълнен. В зоната вече има  над 30  инвеститора, повечето от които в момента строят базите си. Част от тях ще открият производствата си през 2018 година. \r\nВ процес на строителство са производствени бази за хидравлични компоненти, пропан - бутан, метални изделия, месни продукти, хлебни изделия, изработване на сувенири и др. Заявен е и инвестиционен интерес за производство на части за железопътната индустрия и автомобилостроенето.\r\nОбщият размер на привлечените инвестиции  в зоната  надхвърля 80 млн. лева и се очаква да бъдат разкрити над 800 нови работни места.\r\n- Изчерпването на капацитета на зоните наложи да се търсят нови производствени терени. Затова през 2018г. стартира  ФАЗА 2  на Индустриалния парк. На територия от 600 декара в Южна промишлена зона в Бургас ще бъдат обособени парцели от 20 до 160 дка. Това ще  даде възможност да се търсят големи инвеститори.\r\nПрез изминалата година бяха изпълнени ключови инфраструктурни проекти за Бургас, какъвто е изграждането на ул. \"Крайезерна\". Така е осигурена пряка връзка между Индустриален и логистичен парк - Бургас фаза 1 и фаза 2 с магистрала Тракия.\r\n- Индустриална зона „Българово“ е другата зона, където ще бъдат вложени средства за изграждане на инфраструктура.  Общата площ на зоната е 110 дка, като към момента 50% от капацитета й е запълнен. Закупени са терени от 5 компании - италиански производител на детайли за обувната промишленост, търговско-сервизни бази за земеделска техника, производство на ВИК продукти за канализационни мрежи, складова база за земеделска продукция.  Заявените инвестиции са в размер на  18 млн. лв. Ще бъдат разкрити над 130 работни места.  През 2018 г. ще бъде доизградена довеждащата инфраструктура, подземните комуникации, канално-помпена станция с тласкател.\r\n- През годината ще бъде осигурена довеждаща инфраструктура и  до индустриални терени, посока кв. „Ветрен“, където има заявени инвестиционни намерения.Приоритети в здравеопазване, социални дейности и спорт:\r\nЗдравеопазване:\r\nСтартира нова програма за цялостно модернизиране на онкодиспансера.\r\nТя включва:\r\n-  проектиране на  строителство на сградата за Протонно емисионен томограф за прецизна ранна диагностика на туморни клетки и ранна терапия\r\n- закупуване на 6 D маса за радиохирургия\r\n- проектиране и оборудване на Отделение по брахитерапия\r\n- изготвяне на проект за строителството на нова Болница за химиотерапия към \"Комплексен онкологичен център-Бургас\" ЕООД на мястото на старото инфекциозно отделение.\r\nПреместване дейността на \"Медицински център 3-Бургас\" ЕООД, заедно със Звено \"Спортна медицина\", в центъра на града - Медицински център 2 и подобряване условията за диагностика, лечение и рехабилитация.\r\nОсъществяване на дейности по въвеждане на мерки за енергийна ефективност в сградите на \"Диагностично-консултативен 1-Бургас\" ЕООД и \"Диагностично-консултативен 2-Бургас\" ЕООД със средства от Национален доверителен екофонд.\r\nПродължава финансирането на програма Инвитро, дофинансирането на МБАЛ Бургас, както и на кожно- венерическия диспансер към МБАЛ.\r\nСоциални дейности:\r\n- Разкриване на пет нови социални центъра по Оперативна програма \"Региони в растеж\"\r\n- Разкриване на Център за рехабилитация и психологическа подкрепа за деца с ДЦП, аутизъм и соматични увреждания в Минерални бани\r\n- Устойчивост на услуги в домашна среда \"лична асистенция\", рехабилитация, социални дейности.\r\nСпорт:\r\n- Продължава строежът на Зала \"Арена Бургас\"\r\n- Обновяване на спортните игрища в к-с \"Изгрев\"\r\n- Провеждане на Европейско първенство по ветроходство\r\n- Приоритет продължава да бъде подпомагането на детско-юношеските школи в града\r\n- Въвеждане в експлоатация на покрит плувен басейн в к-с \"Славейков\".\"Европейски политики, околна среда\":\r\n- Стартира изпълнението на проектите по приоритет \"Енергийна ефективност в административни и многофамилни сгради\"- започва санирането на 10 многофамилни сгради, част от които паметници на културата на улиците \"Александровска\" и \"Богориди\", както и проект за обновяване и мерки за енергийна ефективност на сградата на Община Бургас.\r\n- През 2018 г. ще стартира и изпълнението на проект \"Интегриран модел за управление на градската мобилност - I етап\", включващ реконструкция с изграждане на бърз автобусен коридор на бул. \"Демокрация\" и въвеждане на система за интелигентно управление на светофари.\r\n- Проект \"Създаване на  условия за разкриване на 5 нови социални услуги на територията на община Бургас\", финансиран по процедура за предоставяне на безвъзмездна финансова помощ \"Подкрепа за деинституционализация на грижите за деца\". Проектът включва изграждане и оборудване на два дневни центъра за деца с увреждания, преходно и наблюдавано жилище за деца и младежи, Център за обществена подкрепа за деца и семейства, с което ще се разшири кръга от социални услуги, предоставяни на територията на общината.Околна среда:\r\nОсновен акцент в инвестициите през 2018 г. е подобряване и разширяване на системата за управление на отпадъците на територията на община Бургас чрез реализацията на няколко ключови проекта:\r\n- Продължава изграждането на системата от подземни контейнери за разделно събиране на отпадъци.\r\n- През 2018 г. стартира проектиране и изграждане на система за анаеробно третиране на предварително разделно събрани биоразградими отпадъци, финансирана по Оперативна програма \"Околна среда\" 2014 - 2020 г. в изпълнение на целите на Общината и Регионалното сдружение за управление на отпадъците за намаляване на количествата депонирани отпадъци.\r\n- Предвидени са средства за надграждане и увеличаване капацитета на сепариращата инсталация на Регионално депо за твърди битови отпадъци - Братово - Запад. \r\n- Продължават инвестициите в техническа инфраструктура по изграждане на водоснабдителни канализационни мрежи на територията на Община Бургас: Изпълнение на интегрирани проекти за ВиК мрежи в гр. Българово и кварталите Рудник и Черно море, финансирани чрез Предприятие за управление на дейностите по опазване на околната среда.\r\n- Стартира изпълнението на проект за реконструкция на мрежа за минерална вода в кв. „Минерални бани“, финансиран със средства на Национален доверителен екофонд, Инвестиционна програма Минерални води.Строителство, инфраструктура: \r\n- До лятото на 2018 г. ще бъде напълно обновена улица \"Богориди\", както и няколко от по- малките улици, перпендикулярни на нея, между които улиците \"Лермонтов\" и  \"Фотинов\", \"Възраждане\", \"Отец Паисий\", \"Шипка\", \"Успенска\", \"Гео Милев\", \"Иларион Макариополски\", \"Граф Игнатиев\".\r\n- Продължава програма за изграждане и ремонт на спортни и детски площадки на територията на цялата община.\r\n- Продължават дейностите по укрепване на свлачището в кв. Сарафово. Финализирането им ще даде възможност за реализирането на последния етап от доизграждането на пешеходна крайморска алея /велоалея/ между Бургас и квартал Сарафово.\r\n- През 2018 г. ще бъде изцяло обновено уличното осветление в комплекс \"Изгрев\". Ще стартира подготовката на проекти за ново улично осветление и за останалите комплекси.\r\nПрограма за ремонт на вътрешно квартални улици и изграждането на паркоместа. Сред тях са:\r\n- Цялостна реконструкция на улица \"Струга\".\r\n- Цялостен ремонт на I- ви етап от ул. \"Димитър Димов\".\r\n- Стартиране на II- ри етап от изграждане на улица в районен център Меден рудник. \r\n- Изграждане на нова подпорна стена, която да укрепи района до т.нар. небостъргач в \"Меден рудник\" - с паркинг и обслужваща улица.\r\n- Възстановяване на настилки в квартал Банево.\r\n- Продължава ремонтирането на ул. \"Ангел Димитров\" и ул. \"Брацигово\" в кв. „Сарафово“.\r\n- Ремонт на улицата зад \"Лайф хоститал\" в к-с \"Изгрев\".\r\n- Ремонт на ул. \"Мария Луиза\" и ул. \"Пробуда\". \r\n- Обновяване на градската среда до училище \"Братя Миладинови\" с осигуряване на 130 нови паркоместа.\r\n- В к-с \"Възраждане\" ще бъдат осигурени над 100 нови паркоместа до булевард \"Мария Луиза\".\r\n- Изграждане на нови 50 паркоместа в улиците перпендикулярни на ул. Фердинандова.\r\n- Изграждане на нови паркинги до бл. 16 и бл. 19 в к-с \"Лазур\".\r\n- Изграждане на нови паркинги до бл. 71 и бл. 72 к-с „Лазур“. \r\n- Изграждане на нови паркоместа до бл. 17,бл. 18, бл. 119 в к-с \"Славейков\".\r\n- Изграждане на паркинг зад Химическия техникум в к-с \"Изгрев\".2018 - та година е година, наситена с изключително престижни за Бургас събития:\r\nПредседателство на България на Съвета на ЕС\r\nБургас ще бъде домакин на няколко събития в рамките на ротационното председателство на България на Съвета на ЕС:\r\n- Изнесено заседание на КОРЕПЕР I (Комитет на постоянните представители на страните - членове), планирано през м. май 2018г.\r\n- Европейски морски ден - най-голямото годишно събитие на Европейската морска общност, организирано в партньорство с Генерална дирекция \"Морско дело и рибарство\" на Европейската комисия и Министерство на транспорта (31 май - 1 юни). Събитието събира над 900 представители на институции, организации и бизнес, ангажирани с проблемите на устойчивото развитие на морската околна среда и морските политики.\r\n- Конференция \"Към близки до нулевото потребление сгради. Норвежкият опит и предизвикателствата в България\", организирана съвместно с Министерството на енергетиката (20 - 22 юни).\r\n- Изложба \"Скритите тайни на Черно море\" - зала \"Ал. Г. Коджакафалията\" - май, юни и юли; е съобразен с Председателство на България на Съвета на Европейския съюз, поставя акцент върху морските археологически проучвания в българските води на Черно море, потънали селища и кораби.\r\n- Общинското предприятие \"Морски знаци\" ще изработва част от сувенирите на чуждестранните делегации. Те вече се изработват от служителите в предприятието - социално уязвими наши съграждани.\r\nСветовно състезание по математика в Бургас\r\nНай-добрите деца математици в света ще се срещнат в Бургас за участие в Световното математическо състезание Бургас-България 2018 (BIMC 2018), от 1 до 6 юли, с участници от 45 държави, над 300 участници.\r\nИзложба фотоси и гравюри от \"Света Гора\" - зала \"Ал. Г. Коджакафалията\" - август, септември и октомври; Изложбата представя колекция от най-значимите фото и графични материали, които от столетия събира и реставрира Светогорската Фототека на манастира Симмонопетра.\r\nИзложба  \"Рикардо Тоскани\" - експозиция, посветена на Празника на град Бургас - Никулден - КЦ \"Морско казино\" - декември;\r\nОбщина Бургас ще продължи дофинансирането на културните институции в града, както и организацията на събитията от местния и националния културен календар. Община Бургас ще продължи да финансира програмите за талантливите бургаски деца, пътуванията на културни формации зад граница, както и подпомагането на културни проекти от независими организации и артисти.", "date": "2018.01.08", "title": "Бургас: Акцентите в Бюджет 2018 на Общината са инвестиции в образование, индустриални зони и социални центрове"}
{"url": "http://www.focus-news.net/news/2018/01/08/2474795/ofitsialno-otkrivane-na-balgarskoto-predsedatelstvo-na-saveta-na-evropeyskiya-sayuz-shte-bade-otbelyazano-v-bryuksel-s-kontsert-v-tsentara-za-izkustva-bozar-na-1-fevruari.html", "text": "Официалното откриване на Българското председателство на Съвета на Европейския съюз ще бъде отбелязано с концерт в Центъра за изкуства БОЗАР в Брюксел на 1 февруари от 20:00 часа. Това съобщиха от пресцентъра на Министерството за Българското председателство на Съвета на ЕС 2018.\r\nПрограмата съчетава значими произведения както от българската класическа музика и фолклор, така и от европейската музика. Те ще бъдат представени от Софийската филхармония с диригент Найден Тодоров, хор „Ваня Монева“ с диригент Ваня Монева и със специалното участие на сопраното Соня Йончева и пианиста Людмил Ангелов. \r\nБилетите за събитието са на цени от 16 до 60 евро и могат да бъдат закупени онлайн на сайта на БОЗАР: https://www.bozar.be/en/activities/137890-sofia-philharmonic-orchestra \r\nПрограма на концерта включва следните ориизведения:\r\n- Празнична увертюра – Веселин Стоянов;\r\n- Ария на Луиза из II действие на операта „Луиза Милер“ – Джузепе Верди;\r\n- Ария на Елизабет из V действие на операта „Дон Карлос“ – Джузепе Верди;\r\n- „Корени“ – Александър Текелиев;\r\n- Две български народни песни – „Полегнала е Тудора“, „Бре, Петрунико“\r\n- Концерт за пиано и оркестър по. 2, ор. 21 – Фредерик Шопен;\r\n- Ария на Леонора из I действие на операта „Трубадур“ – Джузепе Верди;\r\n- Ария на Леонора из IV действие на операта „Силата на съдбата“ – Джузепе Верди.\r\nЦентърът за изкуства БОЗАР е най-престижното пространство за изкуство в Брюксел. Той е създаден след Първата световна война и е разположен на площ от 33 000 кв. м площ. Концертната му зала с 2 200 места е дом на Националния симфоничен оркестър на Белгия и е сред най-известните музикални пространства в света.", "date": "2018.01.08", "title": "Официално откриване на Българското председателство на Съвета на Европейския съюз ще бъде отбелязано в Брюксел с концерт в Центъра за изкуства БОЗАР на 1 февруари"}
{"url": "http://www.focus-news.net/news/2018/01/08/2474796/ruse-izdirva-se-tyaloto-na-mazh-za-kogoto-ima-signal-che-se-e-udavil-v-reka-dunav.html", "text": "Екипи на „Гранична полиция“ и на пожарната във Велико Търново издирват тялото на мъж, за когото има сигнал, че се е удавил в река Дунав. Това съобщиха за Агенция „Фокус“ от ОДМВР – Русе. Сигналът е подаден вчера на телефон 112 от хора, които са видели мъж, влязъл във водите на реката. Действията по издирването му продължават и към този момент.\r\nЦветилена СИМЕОНОВА", "date": "2018.01.08", "title": "Русе: Издирва се тялото на мъж, за когото има сигнал, че се е удавил в река Дунав"}
{"url": "http://www.focus-news.net/news/2018/01/08/2474797/dobrich-golyam-magazin-za-kitayski-stoki-v-tsentara-na-grada-e-zapechatan-za-zaradi-narusheniya.html", "text": "Голям магазин за китайски стоки в центъра на Добрич е запечатан заради установени нарушения. Това съобщи за Радио „Фокус”Красимир Павлов, старши експерт в звено „Комуникации“ към Териториална дирекция на Национална агенция за приходите (НАП) – Варна, офис - Добрич. Инспекторите от „Оперативни проверки“ при НАП Варна са извършили проверки в обекта, за който софтуерът за дистанционно наблюдение на касовите апарати е открил, че отчита нереално ниски обороти. Данъчните са извършили контролна покупка в магазина и установяват, че покупките не се отразяват на касовия апарат, който има връзка с приходната агенция, а се издават от компютърна система с нефискален принтер. Такива бележки са издавани и на клиентите на магазина, за което има подадени жалби в НАП. На този магазин данъчните са извършили проверка през 2015 година, като тогава са съставени 7 акта за същото нарушение. За тези системни нарушения на данъчните закони магазинът ще бъде запечатан за максималния предвиден в закона срок от 30 дни. \r\nСлед изтичането на срока за запечатване касовият апарат на обекта ще бъде под засилено дистанционно наблюдение и при установяване на нови нарушения, магазинът ще бъде запечатан отново. От началото на годината в интернет страницата на НАП са достъпни списъци на подлежащите на запечатване търговски обекти и тяхното местонахождение. В специално създадена рубрика може да се извърши справка за всеки обект, в които органите по приходи на НАП са установили данъчни нарушения, за които се налага принудителната административна мярка „Запечатване на обект“. От НАП Добрич напомнят, че всяка покупка на стоки и услуги, която се извършва срещу заплащане в брой, трябва да е съпроводена с издаването на касова бележка. На касовите бележки в долния ляв ъгъл задължително трябва да има изобразена картата на България около индекс BG. Гражданите, на които се издават касови бележки без този реквизит, могат да сигнализират в приходната агенция на тел. 0700 18 700. \r\nЖулиета НИКОЛОВА", "date": "2018.01.08", "title": "Добрич: Голям магазин за китайски стоки в центъра на града е запечатан за заради нарушения"}
{"url": "http://www.focus-news.net/news/2018/01/08/2474798/stara-zagora-v-devicheskiya-manastir-vavedenie-bogorodichno-be-otsluzhena-panihida-v-pamet-na-zaginalite-za-svobodata-na-balgariya-po-povod-140-godini-ot-osvobozhdenieto-na-kazanlak.html", "text": "Литийно шествие предвождано от казанлъшки свещеници тръгна от централния площад „Севтополис“ и се придвижи до Девическия манастир „Въведение Богородично“ в Казанлък, където пред паметника на загиналите за свободата на България бе отслужена панихида, предаде кореспондент на Радио „Фокус“. Поднесени бяха венци и цветя на признателност от името на президента Румен Радев, от кмета Галина Стоянова, областния управител, от политически и неправителствени организации, граждани.\r\nВ следобедните часове събитията по отбелязване на 140-ата годишнина от освобождението на Казанлък от турско робство продължават. От 16.00 часа на площада зад Папазовата къща, където ще бъде представена възстановката „От война към мир: 140 години от Освобождението на Казанлък“ в изпълнение на актьори от Общински театър „Любомир Кабакчиев“ и представители на РК „23 Пехотен Шипченски полк“ към НД „Традиция“.\r\nВ 17.00 часа на булевард „Алексанър Батенберг“ до площад „Севтополис“ ще се проведе Тържествена заря-проверка, а в 17.30 ще започне народно веселие.\r\nОрганизатор на честванията е Община Казанлък.\r\nСлавяна ГАЙДАРОВА", "date": "2018.01.08", "title": "Стара Загора: В Девическия манастир „Въведение Богородично“ бе отслужена панихида в памет на загиналите за свободата на България по повод 140 години от освобождението на Казанлък"}
{"url": "http://www.focus-news.net/news/2018/01/08/2474799/dobromir-borislavov-osnovnite-problemi-na-stolichniya-zoopark-sa-ostaryavashtata-infrastruktura-grizhata-za-zhivotnite-i-sazdavaneto-na-po-dobri-usloviya-za-posetitelite.html", "text": "Основните проблеми на Столичния зоопарк са остаряващата инфраструктура, грижата за животните и създаването на по-добри условия за посетителите. Това каза директорът на Зоологическата градина в София ланд. арх. Добромир Бориславов в интервю за Агенция „Фокус“.\r\nПо думите му зоопаркът като един парк, който е на 235 дка площ и с 57 сгради, всеки ден се сблъсква с какви ли не проблеми. „Най-големите са свързани с остарялата инфраструктура. Неслучайно Столична община се опитва да реконструира постоянно сградите, но това са подобрения, които по-скоро са свързани с комфорта на животните. А тепърва предстои да се направи цялостна подмяна и на подземната инфраструктура, защото паркът е изграден през 1884 г. и може да сметнете колко време не е правено такова нещо. Постоянно имаме аварии, свързани със спукване на тръби, с пробиване на покриви и течове, които отстраняваме в движение. Трудното обаче е, че някои животни няма къде да бъдат настанени, докато тече ремонтът, а имаме концепция да не затваряме зоопарка или определени зони и се опитваме да ремонтираме, докато посетителите са вътре“, каза още той и обясни, че това е дискомфортно както за едните, така и за другите. \r\n„Други проблеми, с които се сблъскваме, са свързани с грижите за животните. Както всички живи създания, в зависимост от времето и от техните биологични особености, те се разболяват. Лекуваме ги, правим необходимите обезпаразитявания, прегледи и профилактики, но съвсем нормалните процеси на разболяване няма как да ги избегнем. Проблемът е, че те се откриват трудно, защото животните не могат да казват какво им е. Много се борихме за живота на някои от тях през 2017 г. – някои спасихме, други починаха от старост, но хубавото е, че тенденцията ни е, че се раждат много повече животни отколкото умират. И ние сме в постоянно наблюдение и действие за тяхното здраве и благосъстояние“, обясни Бориславов.\r\nКато трети проблем той посочи осигуряването на допълнителен комфорт за посетителите. „Защото когато дойдат хората в нашия зоопарк, искам ние да им предоставяме възможно най-много условия, за да останат по-дълго време – в това число някакви атракции, места, където да изпият по едно кафе или чай, да изядат по един сладолед. Но по това нещо има още да се работи. И затова в рамките на предстоящия генерален план, който трябва да се случи през следващите няколко години, сме предвидили в Зоологическата градина да има кафе-сладкарница, книжарница, в която да се предлагат книги за животните, сувенири и рекламни материали, както и един модерен и съвременен ресторант“, каза още той.\r\nЦветилена СИМЕОНОВА", "date": "2018.01.08", "title": "Добромир Бориславов: Основните проблеми на Столичния зоопарк са остаряващата инфраструктура, грижата за животните и създаването на по-добри условия за посетителите"}
{"url": "http://www.focus-news.net/news/2018/01/08/2474800/afp-emanyuel-makron-prizova-evropa-da-vzeme-uchastie-v-kitayskiya-proekt-izvesten-kato-noviya-pat-na-koprinata.html", "text": "Френският президент Еманюел Макрон призова Европа да вземе участие в мащабния инфраструктурен проект на Китай, известен като Новия път на коприната, съобщава AFP. Държавният глава обаче предупреди за опасността от „хегемония“ и заяви, че двете страни трябва да имат равно участие в проекта. \r\nМакрон пристигна в понеделник на тридневно посещение в Китай, където ще обсъди двустранните връзки с местните власти и неговия китайския колега Си Дзинпин. \r\n„Нашите съдби са свързани“, заяви Макрон и добави, че „бъдещето се нуждае от Франция, Европа и Китай“. \r\nНовият път на коприната, иницииран от Китай и известен в страната като проекта „Един пояс, един път“ е мащабен инфраструктурен план, който цели да свърже Азия и Европа чрез магистрали, ЖП линии и морски пътища. : Цанко Цолов", "date": "2018.01.08", "title": "AFP: Еманюел Макрон призова Европа да вземе участие в китайския проект, известен като Новия път на коприната"}
{"url": "http://www.focus-news.net/news/2018/01/08/2474801/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин, което е първото за 2018 година ще представим на Вашето внимание няколко интересни теми. Първата от тях е свързана със силното земетресение, което бе регистрирано на 2 януари в близост до Дойранското езеро. Как бе усетен трусът от 5 по Рихтер в Община Петрич и селата Ключ и Скрът ще имате възможността да чуете само на нашите честоти. Веднага след това ще говорим за събираемостта на местните данъци и такси. По темата наш гост ще бъде Илиян Цветков, директор на дирекция „Местни данъци и такси“ в Община Петрич. Във втората част от изданието ще Ви срещнем с директорa на най-старото училище в Община Петрич Основно училище „Христо Ботев“ в село Беласица – Ани Андреева. За финал сме поканили отец Павел, който ще ни припомним повече за историята на храм „Св. Димитър“ в село Коларово.\r\nЗа връзка със студиото тел: 0885 303 373 и 073/ 88-55-81; е-майл: pirin@focus-news.net.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова.", "date": "2018.01.08", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/01/08/2474802/burgas-sotsialno-predpriyatie-morski-znatsi-izrabotva-suveniri-za-balgarskoto-evropredsedatelstvo.html", "text": "Бургаското социално предприятие „Морски знаци“ произвежда сувенири, които ще бъдат давани като подаръци по време на Българското председателство на Съвета на ЕС. Дружеството е кандидатствало с проекти за изработка на рекламни материали, които са били одобрени. Това съобщиха от пресцентъра на Община Бургас.\r\n700 несесери и още толкова ключодържатели ще бъдат изработени в ателието на „Морски знаци“. Сувенирите са от естествени материали и са украсени с традиционна българска шевица. Така чрез тях ще бъде представено част от културното богатство на страната ни по време на Българското европредседателство.\r\nВ социалното предприятие „Морски знаци“, създадено от Община Бургас, работят хора с увреждания и самотни майки. Всички те приемат като признание задачата да изработят артикулите, които ще рекламират страната ни по време на важния форум.\r\nСоциалното предприятие работи вече пета година. В него се изработват различни сувенири, които представят Бургас, неговите туристически обекти и културни събития. Всеки може да открие артикулите в магазинчетата на „Морски знаци“ на Автогара „Юг“, при Часовника и ТК „Акве калиде“. По време на летния сезон магазинчета работят и на пл. „Тройката“, пл. „Кирил и Методий“, Пясъчния фестивал и остров Света Анастасия.", "date": "2018.01.08", "title": "Бургас: Социално предприятие „Морски знаци“ изработва сувенири за Българското европредседателство"}
{"url": "http://www.focus-news.net/news/2018/01/08/2474803/gl-komisar-hristo-terziyski-gd-natsionalna-politsiya-v-obkrazhenieto-na-rosen-angelov-e-imalo-hora-na-koito-e-bilo-izvestno-che-e-obyaven-za-izdirvane.html", "text": "Събираме данни, че от неговото обкръжение е имало хора, на които е било известно, че е обявен за издирване като бъдещ затворник. Това каза на брифинг гл. комисар Христо Терзийски, директор на ГД „Национална полиция“ в отговор на въпрос има ли развитие по случая с издирвания за шесторно убийство в Нови Искър Росен Ангелов, който беше открит мъртъв, предаде репортер на Агенция „Фокус“. „Те въобще не са си направили труда да подадат, каквато и да е информация, че контактуват с лица, които са вече осъдени, с влязла в сила присъда“, заяви той. „В медиите продължават да излизат неверни факти и обстоятелства. От това, което сме установили до този момент като цялостна последователност в извършването на престъплението, смятаме, че сме извършили необходимото“, посочи гл. комисар Терзийски. „Изключително възмутен съм, че се дава трибуна на човек, който е работил с него в автосервиза. Той знае, че това е човек с присъда, обявен за издирване, и вижда убита жена, прави логична връзка между нея и въпросния Росен, и не подава никаква информация към който и да е орган в тази държава“, коментира той. „От момента на убийството до намирането на Росен получавахме сигнали от случайни граждани, които казват, че забелязват лице, което видимо отговаря на описанието. Няма нито един човек от блока в „Дружба“, където е живял доста дълго време, от сервиза, от местата, където е присъствал, който да се обади да каже, че го познава този Росен“, посочи директорът на ГД „Национална полиция“. „Трябва да се замислим, че за да свършим ние някаква работа, обществото трябва да ни съдейства“, каза още той. \r\nДиректорът на СДВР ст. комисар Ивайло Иванов обясни, че е назначена балистична експертиза на намерените гилзи до тялото на Росен Ангелов, за да се установи дали отговарят на тези на местопрестъплението в Нови Искър.\r\nЛюба АЛЕКСИЕВА", "date": "2018.01.08", "title": "Гл. комисар Христо Терзийски, ГД „Национална полиция“: В обкръжението на Росен Ангелов е имало хора, на които е било известно, че е обявен за издирване"}
{"url": "http://www.focus-news.net/news/2018/01/08/2474804/burgas-ou-al-georgiev-kodzhakafaliyata-poluchi-zvanieto-digitalen-poslanik-na-balgarskoto-predsedatelstvo-na-saveta-na-es.html", "text": "След проведения в рамките на детското откриване на европредседателството уъркшоп, в който учителят по информационни технологии на ОУ „Александър Георгиев-Коджакафалията“ Таня Сребрева представи пред ученици от цялата страна образователната версия на играта Minecraft, министър Лиляна Павлова удостои бургаското училище с почетен плакет и звание „Дигитален посланик на Българското председателство на Съвета на ЕС“. Това съобщиха от пресцентъра на Община Бургас. В дигиталната работилница в НДК учениците изработиха логото на европредседателството от кубчетата на Minecraft, докато госпожа Сребрева и министър Павлова ги запознаваха със значението на този период за развитието на страната. Децата бяха впечатлени, че в България съществува училище, в което любимата им игра присъства в учебния процес. Стратегиите на ОУ „Александър Георгиев-Коджакафалията“ за интегрирането на информационните технологии в образованието заинтригуваха и еврокомисаря Мария Габриел, която изяви желание да посети новото бургаско училище.", "date": "2018.01.08", "title": "Бургас: ОУ „Ал. Георгиев – Коджакафалията“ получи званието „Дигитален посланик на Българското председателство на Съвета на ЕС“"}
{"url": "http://www.focus-news.net/news/2018/01/08/2474805/reuters-britanskiyat-ministar-otgovaryasht-za-severna-irlandiya-podade-ostavka.html", "text": "Британският министър отговарящ за Северна Ирландия Джеймс Брукеншър подаде оставка, съобщава Reuters. Оставката е подадена в деня, в който премиера Тереза Мей ще извърши промяна в кабинета на страната. Брукеншър посочи като причина за действията си влошеното си здраве. Малко след като информацията бе потвърдена, Мей изрази своето съжаление за взетото от министъра решение. : Цанко Цолов", "date": "2018.01.08", "title": "Reuters: Британският министър отговарящ за Северна Ирландия подаде оставка"}
{"url": "http://www.focus-news.net/news/2018/01/08/2474806/redovna-transportna-liniya-shte-obsluzhva-ikonomicheska-zona-sofiya-bozhurishte-ot-10-yanuari-2018-g.html", "text": "Редовна транспортна линия ще свързва Икономическа зона \"София-Божурище\" със столицата, Божурище и още няколко населени места от 10 януари 2018 г. Това съобщиха от пресцентъра на \"Национална компания Индустриални зони\". Новата спирка на обществения транспорт се намира на второто кръгово кръстовище в зоната (срещу сградата на Behr-Hella Thermocontrol) и ще бъде обслужвана от микробуси. \r\nБлагодарение на съвместните усилия на „Национална компания индустриални зони“ ЕАД и Община Божурище, за първи път се осигурява обществен транспорт за индустриалната зона и работещите там вече ще разполагат с по-бърза и лесна връзка със София (до метростанция „Сливница“), както и със селата в района. \r\nПървият рейс към индустриалната зона в работни дни е от 06,35 часа, като тръгва от метростанция „Сливница“, а последният – в 19,10 часа. Обратно, от Божурище към София първият микробус потегля в 06,20 ч., а последният – в 19.00 ч. \r\nТранспортът ще се осъществява с три микробуса „Рено Мастер“, модел 2017 г., които отговарят на стандарта Евро 6, като фирмата-превозвач, „Кариста Транс“, разполага и с резервни превозни средства, при необходимост. \r\nВсички обслужващи коли са оборудвани с постоянен GPS и видео контрол, както и с климатична и отоплителна система в пътническите помещения. Отличителен знак на автомобилите е логото на Община Божурище. \r\nПредставеното първоначално разписание може да търпи промени, с цел по-доброто и оптимизирано обслужване на гражданите, уточниха от фирмата превозвач.", "date": "2018.01.08", "title": "Редовна транспортна линия ще обслужва Икономическа зона \"София-Божурище\" от 10 януари 2018 г."}
{"url": "http://www.focus-news.net/news/2018/01/08/2474807/rumen-todorov-kmet-na-selo-skomlya-za-parva-godina-v-malkite-naseleni-mesta-shte-ima-hora-naznacheni-po-programa-kato-domashen-pomoshtnik.html", "text": "За първа година в малките населени места ще има хора, назначени  по програма като „Домашен помощник“. Това каза за Радио „Фокус“ – Видин Румен Тодоров, кмет на село Скомля, община Димово. Той посочи, че в селото живеят 20 души, предимно възрастни хора. „От следващата седмица ще се назначи един човек като домашен помощник по Оперативна програма “Развитие на човешките ресурси“. Това е голям пробив за нас. Досега се назначаваха хора предимно в по-големите населени места, които са център на община“, каза Румен Тодоров. Той добави, че при тях са били отпускани бройки за един или двама души по програми за почистване на селото. „Сега вече се отчита, че в такива населени места с малко хора - предимно пенсионери, има нужда от социални програми за подпомагане на възрастните хора“, каза още кметът на Скомля. Румен Тодоров заяви, че очаква през следващите години хората, които ще се назначават по програми за оказване на помощ на възрастни хора, да се увеличават за малките села.\r\nАнна ЛОЗАНОВА", "date": "2018.01.08", "title": "Румен Тодоров, кмет на село Скомля: За първа година в малките населени места ще има хора, назначени по програма като „Домашен помощник“"}
{"url": "http://www.focus-news.net/news/2018/01/08/2474808/ria-novosti-v-yordaniya-sa-zadarzhani-17-chlena-na-islyamska-darzhava-koito-sa-planirali-atentat-v-stranata.html", "text": "В Йордания са задържани 17 члена на терористичната групировка „Ислямска държава“, които са подготвяли атентат в страната, съобщава РИА Новости, като се позовава на официални данни. След ареста от задържаните е иззето голямо количество оръжие, което те са възнамерявали да използват. Планирането на атентата е започнало през ноември 2017 г., разкриха от службите за сигурност. Срещу арестуваните има повдигнати обвинения в организиране на терористичен акт, разпространяване на екстремистка идеология и членство в забранени терористични организации. : Цанко Цолов", "date": "2018.01.08", "title": "РИА Новости: В Йордания са задържани 17 члена на „Ислямска държава“, които са планирали атентат в страната"}
{"url": "http://www.focus-news.net/news/2018/01/08/2474809/burgas-izlozhba-posvetena-na-lyudvik-zamenhof-shte-bade-predstavena-v-kulturen-tsentar-morsko-kazino-na-9-yanuari.html", "text": "Изложба, посветена на създателя на международния език есперанто Людвик Заменхоф, ще бъде представена в Културен център „Морско казино“ на 9 януари. Това съобщиха от пресцентъра на Община Бургас. Експозицията ще бъде открита в зала „Георги Баев“ в Културен център „Морско казино“ от 18.00 часа на 9 януари 2018 г. Поводът за изложбата е навършване на 100 години от смъртта на прочутия лекар, езиковед и полиглот. Тя е с вход свободен и може да бъде разгледана до 18 януари. Организатори на изложбата са Български есперантски съюз, ЕД „Черно море“ Бургас, СНЦ „Съюз на моряците ветерани -Бургас“ и Община Бургас. Експозицията представя Людвик Заменхоф – полски лекар, езиковед и полиглот, създател на езика есперанто. Още от съвсем млад той смята, че различните езици са пречка за общуването между хората и един общ език би помогнал за това. Така се заражда идеята за създаване на единен език, който трябва да бъде в помощ при решаване на редица проблеми в многонационалните общества. През целият си живот той усърдно работи както за развитието на езика, така и за неговото популяризиране и разпространение. През 1913 г. Людвик Заменхоф е номиниран за Нобелова награда. В изложбата е показано наследството на езика, литературата, възникнала на есперанто, биографиите на други изтъкнати есперантисти и системата на езиковото обучение.", "date": "2018.01.08", "title": "Бургас: Изложба, посветена на Людвик Заменхоф ще бъде представена в Културен център „Морско казино“ на 9 януари"}
{"url": "http://www.focus-news.net/news/2018/01/08/2474810/reuters-biznesmen-be-ubit-v-balgarskata-stolitsa.html", "text": "Собственикът на една от най-големите компании за млечни продукти в България бе застрелян и убит посред бял ден в понеделник в столицата на страната, съобщава Reuters, като се позовава на свои източници. 49-годишният Петър Христов е бил убит докато се е качвал в колата си в квартал Манастирски ливади. \r\nХристов е влиятелен бизнесмен с интереси в сферите на строителството, недвижимите имоти и туризма. Той е бил откаран в болница, където е починал от раните си малко по-късно. \r\nОт полицията са потвърдили инцидента, макар и да не разкриха официално самоличността на убития. Към момента се води разследване.\r\nПреди три седмици данъчен служител бе застрелян в центъра на българската столица, припомня агенцията.  : Цанко Цолов", "date": "2018.01.08", "title": "Reuters: Бизнесмен бе убит в българската столица"}
{"url": "http://www.focus-news.net/news/2018/01/08/2474811/dobrich-materialite-za-publichnoto-obsazhdane-na-proektobyudzheta-na-obshtinata-za-2018-godina-veche-sa-dostapni-na-internet-stranitsata-na-administratsiyata.html", "text": "Материалите за публичното обсъждане на Проектобюджета на Общината за 2018 година вече са достъпни на интернет страницата на администрацията, предаде кореспондентът на Радио „Фокус” – Варна. Проектът е във формат „Бюджет на гражданите“. Като приоритети са изведени увеличаване достъпа до бюджетната информация, бюджетна прозрачност и открито управление; устойчивост и стабилност на общинските финанси; търсене на конкретни резултати, които са в полза на местната общност и местните икономически субекти; насърчаване на инвестициите и заетостта; ориентиране към резултатите при финансиране на дейности и политики; постигане на стабилна и предвидима инвестиционна среда и повишаване на събираемостта на приходите. Друг приоритет е оптималното усвояване на европейските средства от програмен период 2014-2020 г., както и ефективност и прозрачност при тяхното разходване, за да може средствата от европейските фондове да се насочат там, където има най-голяма полза и нужда от тях. Проектобюджетът включва два подпроекта - на приходи и разходи за делегирани от държавата дейности (определени на база приетите единни разходни стандарти, разчетените взаимоотношения с централния бюджет и преходните остатъци от 2017 г.) и на собствените приходи и разходи за дейностите местна отговорност и дофинансиране с местни приходи. Собствените приходи са съобразени с приетата с Решение на Общински съвет Тригодишна бюджетна прогноза за периода 2018-2020 г.  и изпълнението за 2017 г. 57 642 012 лв. е рамката на целия проектобюджет, приходите за държавни дейности – 34 577 200 лв., местните приходи – 23 064 812 лв. „Проектобюджетът за 2018 г. в този си вид е насочен към гражданите с цел осигуряване на по-доброто му разбиране, публичност и прозрачност на разходите за финансиране на политиките на общината, с което се цели проследяване на ефективността и ефикасността в управлението, и в резултат повишаване на доверието и подкрепата от страна на местната общност“, посочват от общинската администрация. Днес от 16,00 часа в Голямата заседателна зала на Общината ще се състои публичното обсъждане. До 12 януари Общината очаква мнения, препоръки и предложения за проектобюджет 2018 г. Гражданите имат възможност да представят своето мнение и предложения в деловодството на Община град Добрич или на електронен адрес, също и по телефона.  Възможностите за връзка са публикувани на сайта на администрацията в рубриката „Новини“. Там са публикувани и материалите за публичното обсъждане на Проектобюджета на Общината за 2018 година. \r\nЖулиета НИКОЛОВА", "date": "2018.01.08", "title": "Добрич: Материалите за публичното обсъждане на Проектобюджета на Общината за 2018 година вече са достъпни на интернет страницата на администрацията"}
{"url": "http://www.focus-news.net/news/2018/01/08/2474812/pleven-77-godishen-mazh-ot-grada-e-stanal-zhertva-na-telefonna-izmama-s-blizo-23-000-leva.html", "text": "На 5 януари 2018 година в 09:30 часа в полицията е получен сигнал от 77-годишен мъж от Плевен. Тъжителят на 4 януари 2018 година за времето от 11.30 часа до 14.00 часа е бил въведен в заблуждение чрез множество позвънявания на домашен и мобилен телефон от непознат. Това съобщиха от ОДМВР-Плевен. Непознатият се представил за полицейски служител \"комисар\". За това, че се провежда полицейска операция за залавяне на телефонни измамници, поискал съдействие с осигуряване на парични средства. Потърпевшият оставил до контейнер за разделно събиране на отпадъци на улица \"Неофит Рилски\" в найлонов плик  сумата от 22 700 лв. Уведомен е прокурор в РП - Плевен за престъпление по чл.209, ал.1 от НК. Започнато е досъдебно производство. Продължава работа разследващ полицай.", "date": "2018.01.08", "title": "Плевен: 77-годишен мъж от града е станал жертва на телефонна измама с близо 23 000 лева"}
{"url": "http://www.focus-news.net/news/2018/01/08/2474813/plovdiv-s-podnasyane-na-tsvetya-pred-pametnata-plocha-na-pulevata-kashta-v-karlovo-byaha-otbelyazani-140-godini-ot-osvobozhdenieto-na-grada.html", "text": "В града бяха отбелязани 140 години от Освобождението на града от турско робство, съобщиха за Радио „Фокус“- Пловдив от Общината. На 8 януари 1878 г. след успешно преминаване на Стара планина в района на Троянския балкан, при изключително тежки зимни условия, руските войски, предвождани от генерал Павел Карцов, навлизат в Карловското поле и освобождават града от петвековно робство.\r\nТържественото отбелязване на тази бележита дата за Карлово започна с поднасяне на цветя пред паметната плоча на Пулевата къща, където преди 140 години отсяда ген. Карцов със своя щаб. Слово за паметния ден от 1878 г. произнесе директорът на Исторически музей - Карлово Мария Деянова. С военен церемониал, химна на Република България, изпълнен от военния духов оркестър при 61-ва Стрямска механизирана бригада и шествие по ул. „Васил Левски“ и ул. „Ген. Карцов“ продължи празничната програма за отбелязването на Освобождението на града. Пред паметника на ген. Карцов в Карлово полковник от резерва доц. д-р Петър Ненков произнесе тържествено слово и поздрави всички карловци с празника. Венци и цветя в знак на признателност бяха поднесени от д-р Емил Кабаиванов - кмет на Община Карлово, Веска Ненчева – народен представител от 44-тото Народно събрание, Алексей Новосьолов – съветник по културните въпроси от посолството на Руската Федерация, Теодор Шойлеков – председател на Общински съвет - Карлово, зам.-кметовете на Общината Антон Минев, Данка Зидарова-Люртова и Стойо Карагенски, както и Стефан Стефанов – секретар на Община Карлово, бригаден генерал Пламен Йроданов – командир на 61-ва Стрямска механизирана бригада, общински съветници, кметове на населени места, директори на училища и музеи, ученици и много жители на града.", "date": "2018.01.08", "title": "Пловдив: С поднасяне на цветя пред паметната плоча на Пулевата къща в Карлово бяха отбелязани 140 години от Освобождението на града"}
{"url": "http://www.focus-news.net/news/2018/01/08/2474814/sport-filipe-koutinyo-podpisa-ofitsialno-s-barselona.html", "text": "Футболистът на британския Ливърпул Филипе Коутиньо подписа официално договора за трансфера му в Барселона. Каталунският клуб плати за бразилския национал сумата от 146 милиона паунда, но неговият дебют за клуба ще бъде забавен, тъй като към момента Коутиньо се възстановява от контузия в бедрото.", "date": "2018.01.08", "title": "Спорт: Филипе Коутиньо подписа официално с Барселона"}
{"url": "http://www.focus-news.net/news/2018/01/08/2474815/prof-bozhidar-dimitrov-etnicheski-turchin-postroi-tsarkva-v-rodnoto-si-selo-iskra-karnobatsko.html", "text": "Етнически турчин построи църква в родното си село Искра, Карнобатско. Това каза за Агенция „Фокус“ проф. Божидар Димитров. „Етническият турчин- строителният предприемач арх. Турхут Исмаил, след като ми се обади да бъде записан в т.нар. Боянски клуб (професорско движение), ми съобщи, че е построил църква в родното си село Искра и ми изпрати снимки“, посочи проф. Димитров. „С остатъка от средствата, събрани от Европа чрез доброволни дарения, той смята да построи няколко спортни съоръжения в родното си село, където все още има деца и юноши, които могат да ги ползват“, каза още Божидар Димитров.\r\nБиляна ИВАНОВА", "date": "2018.01.08", "title": "Проф. Божидар Димитров: Етнически турчин построи църква в родното си село Искра, Карнобатско"}
{"url": "http://www.focus-news.net/news/2018/01/08/2474816/glaven-inspektor-miroslav-milkov-e-noviyat-nachalnik-na-ru-vidin.html", "text": "Със заповед на министъра на вътрешните работи Валентин Радев за началник на Районно управление на МВР - Видин е назначен главен инспектор Мирослав Милков. Това съобщи регионалният говорител на ОДМВР – Видин. Мирослав Милков е роден на 26 септември 1978 г. в гр. Видин. Завършил е АМВР през 2006 г. Професионалната му кариера е започнала в сектор „Криминална полиция” на РУ - Белоградчик. През 2008 г. е преназначен в сектор „Криминална полиция” на РУ - Видин.  От 2012 до сега е началник на участък „Полиция” във видинския кв. \"Нов път\". От 2 януари 2018 г. е назначен на длъжността началник на РУ - Видин.\r\nДосегашният началник на видинското районно управление главен инспектор Мартин Марков преминава на друга длъжност – в отдел „Охранителна полиция” на  ОДМВР - Видин.", "date": "2018.01.08", "title": "Главен инспектор Мирослав Милков е новият началник на РУ - Видин"}
{"url": "http://www.focus-news.net/news/2018/01/08/2474817/kyustendil-danachnata-kampaniya-v-dupnitsa-shte-zapochne-ot-15-yanuari.html", "text": "Данъчната кампания в Дупница ще започне от 15 януари. Това каза пред Радио „Фокус” – Кюстендил Христо Апостолов, експерт към Община Дупница. По думите му дължимите суми за данък върху недвижимите имоти, таксата битови отпадъци и моторни превозни средства могат да се заплащат на две вноски – до 30 юни и до 31 октомври на календарната година. На предплатилите размера на задълженията в пълен размер в първия срок ще бъде направена отстъпка от 5% от дължимата сума. „С цел улеснение и облекчаване на жителите на община Дупница вече могат да заплащат дължимите суми към отдел “Местни данъци и такси” и в офисите и касите на Български пощи в цялата страна или чрез Изипей. Лицата, които имат собственост на територията на общината, ще могат да плащат местните данъци и такси от всяка една точка на България, без да е необходимо носенето на печатните съобщения, нито попълването на каквито и да са вносни бележки”, каза Христо Апостолов.\r\nВенцеслав ИЛЧЕВ", "date": "2018.01.08", "title": "Кюстендил: Данъчната кампания в Дупница ще започне от 15 януари"}
{"url": "http://www.focus-news.net/news/2018/01/08/2474818/pazardzhik-direktorat-na-oblastniya-otdel-avtomobilna-administratsiya-napuska-posta-si.html", "text": "Беше ми предложено от работодателя да прекратим договорните ни правоотношения по взаимно съгласие с обезщетение в размер на шест работни заплати. Това каза за Радио „Фокус“ – Пазарджик Владимир Добрев, директор на Областния отдел „Автомобилна администрация“ в Пазарджик. Той обясни, че е приел предложението, тъй като му е омръзнало вече да се бори в ДАИ и е решил да напусне, считано от 15 януари 2018 година. „Надявам се, че колегите да работят още по-добре без мен“, коментира Добрев.„Фокус“ припомня, че до това предложение се стигна след като Добрев заведе служители на автомобилна администрация в затвора в Пазарджик като превантивна антикорупционна мярка.\r\nВаня НИКОЛОВА", "date": "2018.01.08", "title": "Пазарджик: Директорът на Областния отдел „Автомобилна администрация“ напуска поста си"}
{"url": "http://www.focus-news.net/news/2018/01/08/2474819/tass-noviyat-premier-na-polsha-shte-predstavi-promeni-v-pravitelstvoto-vav-vtornik.html", "text": "Във вторник, девети януари, новият премиер на Полша Матеуш Моравецки ще представи промени в правителството на страната, съобщава ТАСС. Информацията е съобщена от пресцентъра на кабинета. \r\n„Утре ще завърши реконструкцията на правителството“, се казва в съобщението. „Ще узнаем новия състав на кабинета на премиера Матеуш Моравецки“. \r\nПрез декември 2017 г. управляващата в Полша партия „Право и справедливост“ смени действащия премиер Беата Шидло с вицепремиера и финансов министър Матеуш Моравецки.  : Цанко Цолов", "date": "2018.01.08", "title": "ТАСС: Новият премиер на Полша ще представи промени в правителството във вторник"}
{"url": "http://www.focus-news.net/news/2018/01/08/2474820/kmetat-galina-stoyanova-kazanlak-tryabva-da-ima-visoko-samochuvstvie-za-tova-che-imenno-tuk-sa-izrecheni-parvite-dumi-vodeni-sa-parvite-bitki-za-tova-balgariya-da-bade-svobodna.html", "text": "На 8 януари се навършват 140 години, в които Казанлък има зад себе си факти и документи, че трябва да има високо самочувствие за това, че именно тук са изречени първите думи, водени са първите битки за това, България да бъде свободна, каза за Радио „Фокус“ кметът на общината Галина Стоянова, по повод честванията на годишнината с поредица от събития в града. В този смисъл тя заяви, че ако Великите сили винаги са имали своите интереси и цели в Руско-турската освободителна война, то неоспоримо, винаги, във всички преговори – и тези, които са се провеждали в Казанлък, и по-късно в Одрин, преди подписване на Договора, руската страна винаги е държала да бъде вписано в този Договор основното изискване: освободена и автономна българска държава. „Казанлъчани са радетели на това и са дали всичко от себе си, всичката си емоция. И днес трябва да я преживеят отново. Нека след 140 години свобода да прочетем отново историята със съзнанието и емоцията, че Казанлък заслужава своята сила, енергия и развитие като един проспериращ град, в който живеят изключително съвестни българи – патриоти, хора, които винаги са били и са част от развитието на тази държава“, каза още кметът Галина Стоянова.\r\nСлавяна ГАЙДАРОВА", "date": "2018.01.08", "title": "Кметът Галина Стоянова: Казанлък трябва да има високо самочувствие за това, че именно тук са изречени първите думи, водени са първите битки за това, България да бъде свободна"}
{"url": "http://www.focus-news.net/news/2018/01/08/2474821/kyustendil-v-selo-slokoshtitsa-byaha-presazdadeni-obichaite-za-babinden.html", "text": "В село Слокощица бяха пресъздадени обичаите за Бабинден, предаде репортер на Радио „Фокус” – Кюстендил. Събитието се състоя в залата на читалище „Просвета”. „Представяме раждането на най-милите същества в нашата държава – децата. Това, което беше през наше време, когато бабите израждаха децата. Затова пресъздаваме и предаваме този ритуал. Да видят младите как ние сме раждали”, каза Николина Богданова. На събитието присъстваха и деца от селото, възпитаници на Детска градина „Слънце”. Пред присъстващите беше посочено, че първата акушерка от село Слокощица е Долна Суркова, която е изродила много деца от населеното място и е помогнала на много млади родилки. Бяха изброени имената на десетки баби и жени, спомогнали за раждането на децата от селото. Присъстващите си пожелаха раждаемостта в страната да се увеличава, за да не бъде изгубена българската нация.\r\nВенцеслав ИЛЧЕВ", "date": "2018.01.08", "title": "Кюстендил: В село Слокощица бяха пресъздадени обичаите за Бабинден"}
{"url": "http://www.focus-news.net/news/2018/01/08/2474822/sofiyska-rayonna-prokuratura-zadarzha-68-godishna-za-izmama-za-nad-7000-leva.html", "text": "68-годишната Стефка Дандарова е обвинена в това, че от неустановена дата през 2016 г., до 5 януари 2018 г., в условията на продължавано престъпление, създала и поддържала заблуждение у пострадалата С. И., че събира средства за лечение на нуждаещо се лице, като на различни дати е взимала различни по размер парични суми от пострадалата, уверявайки я, че ги предава на болния. Това съобщиха от пресцентъра на Прокуратурата на Република България. Общият размер на причинената  на С.И имотна вреда е в размер на 7352 лв. Описаното деяние представлява извършено престъпление по чл. 209, ал. 1, вр. чл. 26, ал. 1 НК, което се наказва с „Лишаване от свобода“  от една до шест години. \r\nПредвид високата обществена опасност на деянието, както и с оглед обстоятелството, че обв. Дандарова е без документ за самоличност и без постоянен адрес, а също и с оглед факта, че е многократно осъждана, на 06.01.2018 г., наблюдаващият прокурор е постановил задържането й  за срок до 72 часа. Разпоредено е привеждането й в сградата на СРС за днес – 08.01.2018 г., когато ще бъде разгледано и искане за вземане спрямо нея на мярка за неотклонение „Задържане под стража“.", "date": "2018.01.08", "title": "Софийска районна прокуратура задържа 68-годишна за измама за над 7000 лева"}
{"url": "http://www.focus-news.net/news/2018/01/08/2474823/afp-tereza-mey-zapochna-promenite-v-kabineta-sas-smyana-na-predsedatelya-na-konservativnata-partiya.html", "text": "Британският премиер Тереза Мей започна промените в Кабинета със смяна на председателя на Консервативната партия, съобщава AFP. Новият председател, който също така е назначен и за министър без портфейл, е Брандън Луис, завеждаше ведомството отговарящо за имиграцията. Луис ще смени на поста Патрик Маклафин най-вероятно заради слабото представяне на партията по време на предсрочните избори през юни 2017 г., когато загуби парламентарното си мнозинство. \r\nПредседателят на партията отговаря най-вече за въпросите с административен характер.  \r\nПромените в правителството бяха обявени в събота.  : Цанко Цолов", "date": "2018.01.08", "title": "AFP: Тереза Мей започна промените в кабинета със смяна на председателя на Консервативната партия"}
{"url": "http://www.focus-news.net/news/2018/01/08/2474824/varna-306-sa-zabolelite-ot-grip-i-ostri-respiratorni-infektsii-v-grada-za-minalata-sedmitsa.html", "text": "306 са заболелите от грип и остри респираторни инфекции във Варна за първата седмица на 2018-та година. Това съобщи за Радио „Фокус” – Варна д-р Янка Драганова, директор на Дирекция „Надзор на заразните болести” към Регионална здравна инспекция (РЗИ)-Варна. Д-р Драганова допълни, че за периода от 1 до 7 януари заболеваемостта от грип и остри респираторни инфекции във Варна е 91.43 на 10 000 души при средно за страната 118.88 на 10 000 души. „За последната седмица заболеваемостта от грип и остри респираторни инфекции във Варна е по-ниска от средната за страната“, каза още д-р Драганова. По думите й заболеваемостта е по-ниска за всички възрастови групи, включително от 0 до 4 и от 5 до 14 години.\r\nД-р Янка Драганова подчерта, че проследяване на заболелите се прави ежедневно. 20 общопрактикуващи лекари са включени в системата за сентинелно наблюдение и следят разпространението на остри респираторни и грипни заболявания във Варна.\r\nМарияна ВАЛЕНТИНОВА", "date": "2018.01.08", "title": "Варна: 306 са заболелите от грип и остри респираторни инфекции в града за миналата седмица"}
{"url": "http://www.focus-news.net/news/2018/01/08/2474825/smolyan-vazstanoveno-e-dvizhenieto-po-pat-ii-86-prez-prohod-rozhen-v-rayona-na-s-sokolovtsi-pri-km-92700.html", "text": "Възстановено е движението по път II-86 през проход Рожен, в района на с. Соколовци, при км 92+700. Това съобщиха от пресцентъра на Агенция \"Пътна инфраструктура\".\r\nТрафикът временно се осъществяваше в една лента поради ПТП.", "date": "2018.01.08", "title": "Смолян: Възстановено е движението по път II-86 през проход Рожен, в района на с. Соколовци, при км 92+700"}
{"url": "http://www.focus-news.net/news/2018/01/08/2474826/ekathimerini-atinski-sad-zamrazi-vremenno-reshenieto-za-predostavyane-na-ubezhishte-na-edin-ot-osminata-turski-voennosluzheshti-izbyagali-sled-opita-za-darzhaven-prevrat.html", "text": "Административният съд в Атина издаде заповед за временно замразяване на решението за предоставяне на убежище на един от осмината турски военнослужещи, които избягаха в Гърция след неуспешния опит за държавен преврат от юли 2016 г., съобщава електронното издание Ekathimerini.\r\nВ съответствие с временното решение на органа на бившия военнослужещ на Анкара се забранява да напусне страната. Той ще остане в ареста, докато не бъде издадено окончателно решение по молбата му за предоставяне на закрила. Следващото заседание по делото ще се състои на 15 февруари. \r\nАдвокатите, представляващи гръцката държава, твърдят, че предоставянето на убежище на военнослужещ, обвинен в участие в опит за преврат в Турция, може да навреди на двустранните отношения между Анкара и Атина. На свой ред защитниците му уверяват, че решението да му бъде предоставено убежище е напълно обосновано.Агенция \"Фокус\" припомня:\r\nВ края на миналата седмица съдът в Атина се съгласи да преразгледа решението на гръцкото правителство да предостави убежище на един от осмината турски военнослужещи, които избягаха в страната с хеликоптер след неуспешния опит за държавен преврат от юли 2016 г.\r\nСлед изслушването при затворени врати, продължило 40 минути, Апелативният съд в Атина съобщи, че ще произнесе решението си по делото на 15 февруари. \r\nСюлейман Йозкайнакчи, втори пилот на хеликоптера, използван за бягството на турските военнослужещи, получи статут на закрила в Гърция на 30 декември 2017 г. Кандидатурите на останалите седмина турски войници не бяха удовлетворени.. Тереза Герова", "date": "2018.01.08", "title": "Ekathimerini: Атински съд замрази временно решението за предоставяне на убежище на един от осмината турски военнослужещи, избягали след опита за държавен преврат"}
{"url": "http://www.focus-news.net/news/2018/01/08/2474827/smolyan-konstatirani-sa-nadnormeni-niva-na-radon-v-4-detski-gradini-i-v-zhilishtni-sgradi-v-oblastta.html", "text": "Констатирани са наднормени нива на радон в 4 детски градини и жилищни сгради в област Смолян, съобщиха от пресцентъра на Регионална здравна инспекция (РЗИ) – Смолян. Във връзка с изнесен доклад на РЗИ – Смолян с резултатите от извършените измервания в рамките на програмата за намаляване въздействието на радон в жилищни  и обществени сгради, и постъпили запитвания от родители от инспекцията съобщават, че стойности на концентрация на този газ, превишаващи референтните стойности от 300 Bq/m3 са установени в: смолянската ДГ „Радост“ ( единствено в старата сграда ), ДГ „Слънце“ в гр. Доспат и детските градини в рудоземските села Елховец и Рибница. Превишаване на референтните стойности от 300 Bq/m3 са установени и в жилищни сгради  на територията на 6 общини: Борино – 1, Девин – 1, Златоград – 1, Рудозем – 3, Смолян – 6, Чепеларе – 1. Най-бързият и евтин метод за редуциране съдържанието на радон във всякакви сгради е редовното проветряване на помещенията.\r\nКметовете на общините с проблемни детски градини и ръководствата на детските заведения са уведомени от РЗИ – Смолян, че трябва да предприемат адекватни противорадонови мероприятия като: редовно проветряване; вентилация на подподовите пространства; запечатване на пукнатини и пролуки в/между подове и стени; запечатване на  канализационни, водопроводни, енергопреносни и др.технологични отвори; понижаване на налягането под сградата чрез направа на т. нар. “радонова шахта” в земята непосредствено под плочата. Измерванията на концентрацията във всички детските градини в област Смолян са направени в рамките на 3 месеца през зимния период, което може да ги определи като максимални стойности за дадената сграда, а референтните нива, определени от Наредбата за основни норми за радиационна защита са средногодишни. В Наредбата става въпрос за референтни нива, (а не за пределно допустими концентрации), които според Директива 2013-59 на Европейската общност за атомна енергия не са граница, която да не може да бъде надхвърляна.\r\nНашият свят е радиоактивен и е такъв откакто съществува. Човешкият организъм се облъчва от над 60 естествени радиоизотопа, намиращи се в почвата, водите, въздуха и в самите нас. Радонът е преобладаващата част от естествения радиационен фон – над 50 %. Останалата част от него се разпределя между гама излъчване от земята и сградите – около 14 %, медицинско облъчване – 14 %, космични лъчи- 10 %, вътрешно облъчване- 11 % и др.\r\nНаблюденията на концентрацията на радон в сгради показват денонощни, сезонни и годишни вариации. През зимата постъпването на радон е 3 – 4 пъти по- интензивно отколкото през лятото.\r\nКонтролната дейност на РЗИ – Смолян по Националната програма за намаляване въздействието на радон в сгради ще продължи и през 2018 година с последващи наблюдения с цел определяне на сезонни коефициенти в 30 жилищни сгради. Планират се и срещи с общински ръководства относно възможностите за финансиране на мерки за елиминиране на риска от високи концентрации на радон в детски и учебни заведения.", "date": "2018.01.08", "title": "Смолян: Констатирани са наднормени нива на радон в 4 детски градини и в жилищни сгради в областта"}
{"url": "http://www.focus-news.net/news/2018/01/08/2474828/pernishko-se-podgotvya-za-noshtta-na-surova-dragichevo-sabira-gosti-i-maskirani-ot-tri-sela.html", "text": "Вълшебният празник „Сурова“ наближава в Пернишко. По хилядолетна традиция, както всяка година в нощта на 13 срещу 14 януари, магията на обичая ще събере хиляди маскирани и очаровани от духа Сурова. Това съобщиха от пресцентъра на Община Перник.\r\nНародният празник, който от края на 2015 година е част от голямото семейство на ЮНЕСКО, по стародавна традиция се чества на Васильовден по стар стил. Сурвакари, обхождат къщите и благославят стопаните за здраве и берекет. И тази година кметът на Перник Вяра Церовска и екипът й ще направят обиколка на селата и ще се потопят в магията на автентичния ритуал.\r\nКакто всяка година и сега Перник очаква много гости от страната и чужбина. Всички ще могат отблизо да се запознаят с пазителите на маскарадната традиция. Маршрутът на гостите и на кметския екип ще започне от село Люлин в 17,00 ч. с фолклорен концерт. По-късно там ще бъде открита фотоизложба на стари снимки на сурвакарската група от 60 години на миналия век. В 18,00  ч. пък ще започне срещата на гостуващата  сурвакарска група от с. Долна Секирна. След това пътят ще ги заведе до село Големо Бучино, кв. \"Бела вода\" и град Батановци, където ще гостува групата от с. Черна гора. \r\nФиналът ще бъде поставен в най-голямото пернишко село - Драгичево, където ще се съберат три сурвакарски групи от селата Долни Раковец, Прибой, Пещера и Национално сдружение \"Хайдути\".\r\nСурвакарската група в с. Драгичево съществува от 2002 година. Две години по-късно започва да участва в Международния фестивали „Сурва”, откъдето получава грамоти, дипломи, плакети и медали. През 2013г. групата е наградена със сребърен медал за атрактивна игра, а през 2014 г. със сребърен медал за войвода.\r\nСурвакарите са гостували в Лесковац – Сърбия; Прилеп – Македония; Мрамор – Софийско, град Птуй и Мозирия – Словения и в още много национални и международни  фестивали. \r\nБългарската обредна маска е източник на богата информация за различните етнографски райони. В Пернишко маските са изработени от кожи на овце и кози, криле и пера от домашни птици, рога, царевична шума, коноп. Другаде – от сукно, вълнена прежда, мъниста, сухи растения, хартиени цветя. \r\nУчастниците изработват маските си сами или с помощта на утвърдени в селището майстори. Процесът е сложен, граничи с ритуал и е обгърнат в тайнственост за външния наблюдател.", "date": "2018.01.08", "title": "Пернишко се подготвя за нощта на Сурова, Драгичево събира гости и маскирани от три села"}
{"url": "http://www.focus-news.net/news/2018/01/08/2474829/tass-evakuiraha-targovski-tsentar-v-shvetsiya-zaradi-podozritelen-predmet.html", "text": "Полицията в североизточния шведски град Люлео евакуира търговски център заради подозрителен предмет, предава TACC, като се позовава на репортаж на местния телевизионен канал SVT.\r\n„Мога да потвърдя, че е намерен опасен предмет и отцепихме голяма част от района“, заяви представител на полицията пред телевизията, като допълни, че на място работят няколко екипа на правоохранителните органи.\r\nПо данни на SVT откритият предмет прилича на ръчна граната.Агенция „Фокус“ припомня:\r\nВ неделя, 7 януари, до метростанция в югозападната част на шведската столица Стокхолм избухна експлозия, в резултат на което почина 60-годишен мъж, а жена на 45 г. получи наранявания. Полицията съобщи, че по данни на очевидци мъжът е „вдигнал предмет от земята, който е избухнал“. Говорител на правоохранителните органи изключи възможността за терористичен фон на инцидента. Местни медии съобщиха, че експлозията е предизвикана от граната. Тереза Герова", "date": "2018.01.08", "title": "ТАСС: Евакуираха търговски център в Швеция заради подозрителен предмет"}
{"url": "http://www.focus-news.net/news/2018/01/08/2474830/razstrelyaha-pokazno-biznesmen-v-sofiya-obzor.html", "text": "Бизнесменът Петър Христов бе убит тази сутрин в София. 49-годишният мъж е прострелян на улица „Ралевица“ в кв. „Манастирски ливади“. Откаран е в тежко състояние във Военномедицинска академия и въпреки оказаната лекарска помощ, е починал 30 минути по-късно. По данни на разследващите той е транспортиран до лечебното заведение от свои близки. След подаването на сигнала районът около местопрестъплението е отцепен и е извършен оглед. Подробностите по случая бяха съобщени на брифинг от директора на СДВР старши комисар Ивайло Иванов и главен комисар Христо Терзийски – директор на ГД „Национална полиция. Кои са основните версии на разследващите?\r\nОсновните версии, по които криминалистите работят, са свързани с бизнеса на Петър Христов, но не изключват и такива, свързани с личния му живот. „Не можем да сме конкретни, но има интереси в строителството и в хранително-вкусовата промишленост. С добра репутация е сред обществеността“, обясни гл. комисар Терзийски, директор на ГД „Национална полиция“. \r\nВ отговор на въпрос проверява ли се версия, че Петър Христов е съдействал на МВР и Прокуратурата за разкриване на криминално престъпление, директорът на СДВР Ивайло Иванов посочи: „Ако получим такива данни, ще проверим и тази версия“.Оръжието и евентуалният извършител.\r\nСпоред разследващите на този етап не може да се каже какво е оръжието, както и мястото, от което е стреляно. МВР не дадоха информация и дали има очевидци. На този етап липсват данни към Петър Христов да са отправяни заплахи, а той се е движел без охрана и с фирмен автомобил, управляван от шофьор. Кой е Петър Христов?\r\nТой е роден през 1968 г. в Силистра, но израства в село Самоводене, Велико Търново. Семеен е, с две деца. Неговият брат също се занимава с бизнес. Петър Христов е собственик на фирма за млечни продукти – „Лактима“. Участва още в редица проекти, сред които е и изграждането на модерно депо за отпадъци във Велико Търново. Убитият Петър Христов има познанства и в обществените и политическите среди. Преди  години е издигнат за депутат, но впоследствие отказва да влезе в политиката. Често е бил спонсор на филми, книги и др.", "date": "2018.01.08", "title": "Разстреляха показно бизнесмен в София (ОБЗОР)"}
{"url": "http://www.focus-news.net/news/2018/01/08/2474831/blagoevgrad-v-selo-belasitsa-se-namira-nay-staroto-uchilishte-v-obshtina-petrich-edinstveno-v-obshtinata-na-imeto-na-hristo-botev.html", "text": "В село Беласица се намира най-старото училище община Петрич, което е и единственото в общината, носещо името на поета и революционер Христо Ботев. Това каза в предаването „Петрич – древен и вековечен“ на Радио „Фокус“ – Пирин Ани Андреева, директор на Основно училище „Христо Ботев“ в село Беласица. По думите ѝ учебното заведение е създадено през 1875 година. „Тоест, имам честта да съм директор на най-старото и първо училище в Петричка община. Училище с много дълга, богата и вълнуваща история, което има и много традиции и успехи“, посочи още Андреева. Тя добави, че за съжаление към днешна дата учебното заведение, което ръководи, е едно от най-малките в община Петрич. „При нас има общо 66 деца, които са разпределени в 6 паралелки“, допълни Андреева.\r\nТя заяви също, че училището разполага с много добра материална база, която отговаря изцяло на нуждите на учениците и учителите, в следствие на активното участие с различни проекти в национални и европейски програми. „Това е характерно за нашето училище и ни помага да осъществяваме качествено обучение на нашите възпитаници. Участието ни в проекти наистина е една добра възможност за обогатяване на материалната ни база“, каза още Андреева. Тя добави, че чрез проектите ръководството на учебното заведение успява да изгради привлекателна за учениците образователна среда. „При всички наши ежедневни дейности, които осъществяваме, аз и моите колеги сме водени от мисълта жителите на село Беласица да се гордеят с тяхното училище“, подчерта Андреева.\r\nЛивия НИНОВА", "date": "2018.01.08", "title": "Благоевград: В село Беласица се намира най-старото училище в община Петрич, единствено в общината на името на Христо Ботев"}
{"url": "http://www.focus-news.net/news/2018/01/08/2474832/dobrich-zapochna-obshtinskiyat-etap-na-uchenicheski-igri-20172018-g.html", "text": "Днес започна Общинският етап на Ученически игри 2017/2018 г., който ще се проведе до 27 февруари, съобщиха от пресцентъра на Община град Добрич. Игрите се провеждат съгласно Правила за организиране и провеждане на Ученически  игри и в съответствие с Националния спортен календар на МОН за учебната 2017/2018 г. Заявки за участие са подадени от 19 училища с общ брой отбори – 135 и общ брой ученици - 1267. Състезанията ще се проведат по осем вида спорт: баскетбол, волейбол, хандбал, футбол, тенис на маса, бадминтон, лека атлетика, шахмат. За поредна година организацията на Общинския етап на Ученическите игри ще се осъществи от Сдружение „Училищен спорт, туризъм и младежки дейности – Добруджа“, а Община Добрич ще осигури финансовото им обезпечаване.", "date": "2018.01.08", "title": "Добрич: Започна Общинският етап на Ученически игри 2017/2018 г."}
{"url": "http://www.focus-news.net/news/2018/01/08/2474833/tenis-andi-mari-pretarpya-uspeshna-operatsiya-na-bedroto-nadyava-se-da-varne-na-korta-prez-lyatoto.html", "text": "Британският тенисист Анди Мъри претърпя в понеделник сутринта операция на бедрото, като изрази своето желание да се състезава отново на професионални турнири през лятото. Според съобщение на тенисиста, операцията е била успешна. По-рано Мъри се отказа от участие на турнирите в Бризбейн и Аустрелиън Оупън заради контузия в бедрото, като тенисистът се надяваше да избегне операция, но състоянието му е наложило хирургичната намеса.", "date": "2018.01.08", "title": "Тенис: Анди Мъри претърпя успешна операция на бедрото, надява се да върне на корта през лятото"}
{"url": "http://www.focus-news.net/news/2018/01/08/2474834/ministar-kiril-ananiev-shte-otkrie-renoviranata-poslerodova-klinika-na-maychin-dom-na-9-yanuari.html", "text": "Утре, 9 януари (вторник) от 11.00 часа министърът на здравеопазването Кирил Ананиев ще открие изцяло реновираната Послеродова клиника на “Майчин дом” (етаж 7). Това съобщиха от пресцентъра на Министерство на здравеопазването.\r\nОбщият размер на инвестицията е близо 600 хил. лв., от които за ремонт на клиниката – 394 000 лв., капиталови средства, отпуснати от Министерството на здравеопазването. Други 200 хил. лв. МЗ е дало на специализираната болница за оборудване на структурата. \r\n“Майчин дом” е най-голямата акушеро-гинекологична болница, с най-голям брой новородени бебета на година. 3910 са проплакалите през 2017 г. деца. \r\nНаскоро към лечебното заведение беше открита единствена по рода си в България модерна лаборатория с оборудване, което отговаря на най-високите световни стандарти за изследване на различни заболявания, сред които и “човешки папиломен вирус”, причинител на рак на шийката на матката. Ранната и прецизна диагностика на HPV е най-добрата превенция за този тип онкологично заболяване. \r\nБолницата работи и с модерна апаратура за т.нар. безкръвни или лапараскопски операции. \r\nФокус през тази година ще бъде изграждането на център за операции и лечение на рак на гърдата.", "date": "2018.01.08", "title": "Министър Кирил Ананиев ще открие реновираната Послеродова клиника на „Майчин дом” на 9 януари"}
{"url": "http://www.focus-news.net/news/2018/01/08/2474835/washington-post-emanyuel-makron-e-na-poseshtenie-v-kitay-s-tsel-pregovori-za-po-chestna-targoviya-i-badeshteto.html", "text": "Френският президент Еманюел Макрон започна своята тридневна визита в Китай в понеделник със смело съобщение – „Европа се върна“, пише американското издание Washington Post. \r\n„Дойдох тук с цел да покажа на Китай моята решителност за въвеждане на европейско-китайските отношения в 21 век“, заяви Макрон. \r\nДори на чужда територията, 40-годишният президент изглежда бе успял да донесе със себе си съпровождащата го филмова атмосфера, отбелязва изданието. В понеделник Макрон държа продължила над един час реч в град Сиан, бившата столица на китайската династия Тан. Освен това президентът подари на своя китайски колега Си Дзинпин кон от рядка порода, наречен Везувий. Но наличието или отсъствието на подаръци в случая не е толкова важно, колкото въпросът относно бъдещото развитие на отношенията между двете държави, които, както пише вестникът, ще зависят от три ключови аспекта. Балансирани търговски връзки\r\nФренският президент търси сътрудничество по някои мащабни инициативи, които биха разширили търговските връзки между Европа и Китай, като това включва инфраструктурни проекти от типа на Новия път на коприната, известен още като „Един пояс, един път“. Но в същото време, по подобие на САЩ, Европейският съюз иска по-честни търговски връзки с Китай. Китайските закони въвеждат редица ограничения срещу чуждестранни инвестиции, докато инвеститорите от Китай се ползват с доста по-голяма свобода в Европа. \r\n„Искам ние да определим правила за балансирани взаимоотношения, при които няма да има губещ“, разкри Макрон. Проблемът е, че Китай най-вероятно няма да разглежда като печалба забавянето или ограничаването на инвестициите си в Европа, пише изданието. Връзките между Европа и САЩ\r\nИнициативата на Макрон за промени в търговските отношения е подкрепяна и от САЩ, които също целят подобна промяна на връзките си в Китай. Но това не може да скрие факта, че Макрон търси по-тесни връзки с Китай във времето в което САЩ и ЕС не поддържат същото добро ниво на общуване, каквото то е било в миналото. И докато френският президент обеща да прави поне по едно посещение в Китай годишно, то изданието отбелязва, че Макрон все още не е имал визита във Вашингтон. Европейският съюз в момента е най-големият търговски партньор на Европа, пише вестникът. Кой е лидерът на Европа?\r\n„Европа се върна“ не са точно думи, които някой би приписал на френския президент, като се има предвид, че в надпреварата за мястото участваха доста евроскептици. По това време германският канцлер Ангела Меркел изглеждаше не само лидер на Европа но и според някои тя бе и лидер на целия Западен свят. Но след като нейната партия претърпя голям спад в популярността на изборите през септември а в страната вече четвърти месец продължават преговорите за формиране на управляваща коалиция, нейното влияние отслабва. Макрон се стреми да постави себе си и Франция във вакуума оставен от Меркел, като главният представител на Европа на световната сцена.\r\nМакрон има няколко успеха на свое име в международните отношения. Той се намеси и доведе до успешен край кризата около ливанския премиер Саад Харири а през декември се противопостави на решението на президента Доналд Тръмп да признае Ерусалим за израелска столица. Париж също така бе и домакин на голяма среща, посветена на климатичните промени. : Цанко Цолов", "date": "2018.01.08", "title": "Washington Post: Еманюел Макрон е на посещение в Китай с цел преговори за по-честна търговия и бъдещето"}
{"url": "http://www.focus-news.net/news/2018/01/08/2474836/blagoevgrad-kmetat-d-r-atanas-kambitov-dade-start-na-podgotovkata-na-ofk-pirin.html", "text": "Кметът на Благоевград д-р Атанас Камбитов даде старт на подготовката на ОФК „Пирин“ за пролетния дял от шампионата, съобщиха от пресцентъра на Община Благоевград. Кметът приветства ръководството на тима и играчите, като им пожела победи. „Футболистите могат да тренират спокойно и да се фокусират върху двубоите, които предстоят. До месец май бюджетът е осигурен. Дай, Боже, да бъде един успешен сезон! Задачата е една – да останат в „А“ група“. Община Благоевград трудно може да издържа отбора, знаете, че бюджетът е около 2,5 млн. лева, без стратегически спонсори няма как да се справим. И в момента търсим такива. В края на януари приемаме и общинския бюджет, там също има заложени средства. От финансова страна, спрямо това, което е договорено с ръководството, няма проблем. Доста скъпоплатени футболисти напуснаха, което ще позволи да оптимизираме разходите“ каза д-р Камбитов. Той поясни, че отборът ще разчита на надеждите от школата на „Пирин“ \r\nПо време на старта, бе отслужен и водосвет за здраве и успехи от отец Петър. По време на старта на подготовката присъстваха още ръководството на ОФК „Пирин“, представители на бизнеса, фенове на благоевградския тим. \r\nНа 9 и 10 януари футболистите на ОФК „Пирин“ ще преминат медицински прегледи и изследвания. Подготовката ще премине на два етапа – първи в Благоевград и втори в Турция.", "date": "2018.01.08", "title": "Благоевград: Кметът д-р Атанас Камбитов даде старт на подготовката на ОФК „Пирин”"}
{"url": "http://www.focus-news.net/news/2018/01/08/2474837/veliko-tarnovo-hranitelni-produkti-drehi-i-obuvki-sa-sabrani-v-grada-v-kampaniya-za-dareniya-za-priyuta-na-otets-ivan-v-s-novi-han-darenie.html", "text": "Хранителни продукти, дрехи и обувки са събрани във Велико Търново в кампания за дарения за приюта на отец Иван в с. Нови Хан. Акцията се организира от Валентин Димов, председател на сдружение „Лудогорие“ и се проведе на територията на Велико Търново и Разград. Основният инициатор на кампанията каза за Радио „Фокус“ – Велико Търново, че са събрани много неща, сред които - около 35 кашона с дрехи. Осигурен е и специален камион, с който да бъдат доставени даренията. \r\n„Има и много хора, които се обадиха за допълнително дарение, затова вторник ще бъде направен още един транш. Ходихме чак до Исперих, имахме дарение и оттам. Освен това, едно семейство ни се обади, че освобождава жилището си и иска да предостави всичко, което има, на отец Иван. Ние се отзовахме и тези неща ще стигнат в София във вторник“, допълни Валентин Димов. Той уточни, че подобни кампании се провеждат поне 3-4 пъти в годината. Помага се на отец Иван от Нови хан, защото той е един от най-големите приятели на сдружение „Лудогорие“, отзовава се на всички техни покани и благославя организираните събития. Пари се събират често и за нуждаещи се от лечение деца, когато близките им потърсят съдействие.\r\nЛуиза ТРАНЧЕВА", "date": "2018.01.08", "title": "Велико Търново: Хранителни продукти, дрехи и обувки са събрани в града в кампания за дарения за приюта на отец Иван в с. Нови Хан дарение"}
{"url": "http://www.focus-news.net/news/2018/01/08/2474838/mladezhki-politicheski-formatsii-shte-podpishat-harta-za-borba-sreshtu-nasilieto-agresiyata-i-ezika-na-omrazata.html", "text": "На 9 януари (вторник), по инициатива на АБВ-Младежи София, ръководствата на младежките организации на АБВ, ДПС, БСП, ПП „Движение 21”, ВМРО и Движение „Гергьовден“ ще проведат среща с президента на футболния съюз и член на ИБ на УЕФА Борислав Михайлов. Това съобщиха от пресцентъра на ПП АБВ. Младите лидери ще изкажат благодарности за подкрепата му за проведения през месец декември 2017 година футболен турнир под надслов „Спортът сплотява”. Ще бъде разгледана възможността турнирът да се превърне в регулярно събитие. \r\nПредставителите на младежките политически формации ще подпишат Харта за борба срещу насилието, агресията и езика на омразата. \r\nСъбитието ще се проведе от 12:00 часа в централата на Българския футболен съюз (БФС) на адрес гр. София, ул. „Витошко лале“ 18.", "date": "2018.01.08", "title": "Младежки политически формации ще подпишат Харта за борба срещу насилието, агресията и езика на омразата"}
{"url": "http://www.focus-news.net/news/2018/01/08/2474839/evropeyskata-komisiyata-prizovava-za-poveche-usiliya-i-po-barz-napredak-ot-vsichki-strani-za-premahvane-na-nelegalnoto-sadarzhanie-onlayn.html", "text": "Няколко европейски комисари ще се срещнат утре в Брюксел с представители на онлайн платформи, за да обсъждат постигнатия напредък в борбата срещу разпространението на нелегално съдържание в интернет, включително онлайн терористична пропаганда и реч на омразата, както и с нарушаването правото на интелектуална собственост. Това съобщиха от Представителството на Европейската комисия в България. Срещата ще бъде добра възможност за честен и открит обмен относно постигнатия напредък и извлечените поуки. \r\nЗаместник-председателят на Европейската комисия Андрус Ансип, комисарите Димитрис Аврамопулос, Елжбета Бенковска, Вера Йоурова, Джулиан Кинг и Мария Габриел направиха съвместно изявление преди срещата, като заявиха: \"Комисията разчита на онлайн платформите за ускоряване на усилията им за справяне с тези заплахи бързо и всеобхватно, включително по-тясно сътрудничество с националните и правоприлагащите органи, засилено споделяне на опит между различните участници в интернет пространството и по-нататъшни действия срещу повторната поява на незаконно съдържание. Ще продължим да насърчаваме сътрудничеството със социалните медии за откриване и премахване на терористично и друго незаконно съдържание онлайн, и ако е необходимо, да предложим законодателство, което да допълни съществуващата нормативна уредба.\" \r\nУтрешната среща е продължение на представените през септември 2017 г. , за да се увеличи предотвратяването, откриването и премахването на незаконно съдържание онлайн.", "date": "2018.01.08", "title": "Европейската комисията призовава за повече усилия и по-бърз напредък от всички страни за премахване на нелегалното съдържание онлайн"}
{"url": "http://www.focus-news.net/news/2018/01/08/2474840/the-guardian-konservativnata-partiya-na-velikobritaniya-naznachi-devet-vitsepredsedateli.html", "text": "Консервативната партия на Великобритания назначи нови девет вицепредседатели, пише вестник Guardian, като се позовава на официална информация от партията.\r\nВсеки от новите вицепредседатели ще отговаря за отделна сфера от управлението на формацията, които засягат политиката на партията, приема на нови кандидати, лидер на младежкото крило, отговарящ за дамите в партията, двама от тях ще се занимават с обществената дейност на партията. Назначени са също така хора, които да отговарят за връзките с бизнеса, регионалните власти, търговията и развитието. \r\nПромените са свързани с усилията на премиера Тереза Мей да въведе промени в управлението. \r\nПо-рано за нов председател на формацията бе определен Брандън Луис. : Цанко Цолов", "date": "2018.01.08", "title": "The Guardian: Консервативната партия на Великобритания назначи девет вицепредседатели"}
{"url": "http://www.focus-news.net/news/2018/01/08/2474841/varna-vremenno-e-ogranicheno-dvizhenieto-v-izprevarvashtata-lenta-pri-km-418-ot-am-hemus-v-posoka-varna-poradi-ptp.html", "text": "Временно е ограничено движението в изпреварващата лента, при км 418 от АМ \"Хемус\", в посока Варна, в района на с. Игнатиево, поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се осъществява в активната лента и се регулира от \"Пътна полиция\".", "date": "2018.01.08", "title": "Варна: Временно е ограничено движението в изпреварващата лента, при км 418 от АМ \"Хемус\", в посока Варна, поради ПТП"}
{"url": "http://www.focus-news.net/news/2018/01/08/2474842/dobrich-okrazhniyat-sad-ostavi-v-aresta-rumanets-razsledvan-za-nezakonno-prevezhdane-na-irakchanin-prez-granitsata-ni.html", "text": "Състав на Окръжен съд - Добрич остави в ареста 35-годишен румънски гражданин, срещу когото е повдигнато обвинение за това, че на 29 декември миналата година на ГКПП - Кардам, община Генерал Тошево, е превел през границата на страната ни мъж от Ирак без разрешение на надлежните органи на властта. Това съобщиха от пресцентъра на Окръжния съд. За превеждането е използвано моторно превозно средство - товарен автомобил с ремарке. Иракчанинът бил открит под леглото на шофьора в кабината на камиона. Първоначалната мярка за неотклонение спрямо румънския гражданин Л. К. е била взета на 31 декември от Районен съд – Генерал Тошево. Мъжът обжалва определението на Районния съд, като защитата му излага доводи за липса на обосновано предположение, че обвиняемият е извършил вмененото му деяние. Добричкият окръжен съд, след като се запозна с материалите по досъдебното производство и след преценка на доводите на страните, намери жалбата за неоснователна и я остави без уважение. Според окръжните магистрати правилно първоинстанционният съд е приел, че с оглед събраните материали по делото обвинението е със достатъчна степен на вероятност и не се разколебава обоснованото подозрение за съпричастност на обвиняемия към престъплението, дало основание на разследващите органи и прокурора за привличането му като обвиняем. Съдебният състав приема и аргументите на Районния съд за съществуваща опасност при по-лека мярка обвиняемият да се укрие, тъй като е привлечен под отговорност за тежко умишлено престъпление което се наказва с „лишаване от свобода“ за срок от 1 до 10 години, глоба от 10 000 до 30 000 лева и конфискация на част или на цялото имущество на дееца. Определението на Окръжен съд - Добрич е окончателно.", "date": "2018.01.08", "title": "Добрич: Окръжният съд остави в ареста румънец, разследван за незаконно превеждане на иракчанин през границата ни"}
{"url": "http://www.focus-news.net/news/2018/01/08/2474843/interfaks-turizm-rossiya-airlines-pusna-poleti-mezhdu-moskva-i-sofiya.html", "text": "Авиокомпания „Русия“ (Rossiya Airlines), част от „Аерофлот“, пусна полети, свързващи Москва с българската столица София, предава Интерфакс-Туризм.\r\nПо данни от пресслужбата на компанията, полетите между София и столицата на Руската федерация ще се изпълняват всяка събота, като първият се е състоял на 30 декември 2017 г.  Тереза Герова", "date": "2018.01.08", "title": "Интерфакс-Туризм: Rossiya Airlines пусна полети между Москва и София"}
{"url": "http://www.focus-news.net/news/2018/01/08/2474844/vidin-s-9-475-131-lv-e-aktualiziran-byudzhetat-na-obshtinata-za-2017-g.html", "text": "С 9 475 131 лв. е актуализиран бюджетът на Община Видин за 2017 г. Приетата от общинските съветници актуализация е съобразена с принципите на управление. Това каза кметът на Видин Огнян Цвнков след извънредно заседание на Общинския съвет, предаде репортер на Радио „Фокус“ – Видин. Ценков посочи, че с 9 475 131 лв. е актуализиран бюджетът на Община Видин за 2017 г. Така общата стойност на бюджета е в размер на 45 410 710 лв. \r\n„С финализирането и приемането на финансово-оздравителния план Община Видин получава през 2017 година 4 959 245 лв. безлихвен кредит за разплащане на просрочени задължения за предоставени публични услуги. С получените средства са погасени и цесиите на общината към две банки. В актуализацията на бюджета  е  включено и увеличението  от 1 421 910 лв., което е трансфери за държавни дейности от  централния бюджет.  Актуализацията на бюджета е съобразена с принципите на управление, целящи постигане на съвременна инфраструктура, създаване на подходящи условия за образование, бизнес и инвестиции, богат културен и спортен календар, туристически атракции и привлекателна жизнена среда“, каза Огнян Ценков. Той допълни, че най-важната задача на общинското ръководство е финансовото стабилизиране на общината. „Заварихме над 21 милиона задължение, от които над 7 милиона лева просрочия. За нас това означаваше запорирани сметки, лихви и такси в огромен размер, лош имидж на Община Видин пред бизнеса като нелоялен и непредвидим партньор”, каза Ценков. \r\nТой посочи, че Община Видин е успяла да се разплати с най-големите кредитори и в предстоящата 2018 година започва изпълнението на големите проекти – реконструкция на  централна градска част, обновяване и модернизиране на СУ „Цар Симеон Велики” и на Профилирана природоматематическа гимназия „Екзарх Антим I”, ремонт на Гребната база, ремонт на ОУ „Отец Паисий”, саниране на  жилищни и административни сгради и възстановяване на Синагогата. С отпуснатите безвъзмездно от правителството 3 милиона лв. ще бъдат извършени строително-монтажни работи на сградата на ГПЧЕ „Йордан Радичков” и всички дейности по консервация, реставрация и експониране на Общинския драматичен театър „Вида”. „След две години усилена работа започваме годината на наистина видимите резултати”, подчерта Огнян Ценков.\r\nАнна ЛОЗАНОВА", "date": "2018.01.08", "title": "Видин: С 9 475 131 лв. е актуализиран бюджетът на Общината за 2017 г."}
{"url": "http://www.focus-news.net/news/2018/01/08/2474845/ivan-totev-kmet-na-plovdiv-9-000-000-leva-ot-byudzheta-na-obshtinata-za-tazi-godina-shte-badat-otdeleni-za-fondatsiya-plovdiv-2019.html", "text": "9 000 000 лева от бюджета на Община Пловдив за тази година ще бъдат отделени за Фондация „Пловдив 2019“. Това съобщи на пресконференция кметът инж. Иван Тотев, предаде репортер на Радио „Фокус“ – Пловдив. „В тези пари са включени и разходите по издръжка на самата фондация, за заплати на служителите, но 99% от средствата са за дейност, като те не са само за проекти през 2018 г. Тук влизат и проекти, които ще се изпълняват и през 2019 г., като имаме и авансови плащания към тях, които трябва да започнат още от 2018-та година“, уточни Тотев. По думите му в бюджета са предвидени средства на стойност около 9 милиона лева за фондацията и за 2019 г. „Всички инфраструктурни проекти на фондацията са включени в този бюджет“, каза още Иван Тотев.\r\nТой посочи също, че 800 000 лева от бюджета на Общината ще бъдат заделени за Техникума по дървообработване в града. „Планираме изцяло саниране и подготовка на сградата, тъй като там смятаме да разкрием дуална полиграфическа паралелка, която да бъде нова за Община Пловдив“, каза Тотев. „Голямото ни желание е да инвестираме в Техникума по дървоообработване и там да открием паралелка с дуално обучение, тъй като броят на децата го позволява. Затова Община Пловдив заделя средства за ремонта на сградата“, заяви Иван Тотев. Той допълни, че продължават програмите, които Общината стартира преди няколко години, за закупуване на електронни помагала в училищата, както и за осигуряване на пособия и за детските градини, с помощта на делегираните бюджети на образователните структури.\r\nВесела КРЪСТЕВА", "date": "2018.01.08", "title": "Иван Тотев, кмет на Пловдив: 9 000 000 лева от бюджета на Общината за тази година ще бъдат отделени за Фондация „Пловдив 2019“"}
{"url": "http://www.focus-news.net/news/2018/01/08/2474846/the-telegraph-britanska-fregata-be-izpraten-da-eskortira-ruski-korabi-preminavashti-prez-lamansha.html", "text": "Британска бойна фрегата е била изпратена в понеделник да ескортира руски кораби, преминаващи през Ламанша, пише британският вестник The Telegraph. Руският конвой се е състоял от две бързи бойни лодки и танкер. Източници от флота поясниха, че процедурата е рутинна, но тя се случва на фона на засилена военноморска активност на Русия в региона около Великобритания и северната част на Атлантическия океан. В последните няколко години руски кораби преминават все по-често през протока по пътя си към Сирия. \r\nИзданието припомня, че на Коледа друга фрегата бе изпратена да акомпанира руския кораб „Адмирал Горшков“, който се е движел близо до бреговете на страната, докато пътувал през Северно Море. : Цанко Цолов", "date": "2018.01.08", "title": "The Telegraph: Британска фрегата бе изпратен да ескортира руски кораби, преминаващи през Ламанша"}
{"url": "http://www.focus-news.net/news/2018/01/08/2474847/na-31-yanuari-2018-g-izticha-validnostta-na-godishnite-vinetki-za-2017-g.html", "text": "Годишните винетки за 2017 г. са валидни до 31 януари 2018 г., напомнят от Агенция „Пътна инфраструктура“. От АПИ съветват потребителите да закупят нов годишен стикер преди изтичане на валидността на стария.\r\nОт тази година годишните стикери са валидни от датата на перфорация, т. е. ако потребител има годишна винетка за 2017 г. и закупи нов годишен стикер днес - на 8 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. Например годишна винетка, закупена днес и перфорирана с дата 3 февруари 2018 г. ще бъде до 2 февруари 2019 г. \r\nГодишната винетка може да бъде валидизирана и с дата съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. За първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\nВинетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове. Пълният списък на пунктовете за продажба е публикуван на .", "date": "2018.01.08", "title": "На 31 януари 2018 г. изтича валидността на годишните винетки за 2017 г."}
{"url": "http://www.focus-news.net/news/2018/01/08/2474848/sliven-kv-balgarka-e-bez-voda-poradi-avariya.html", "text": "Част от Сливен е без вода поради авария, съобщиха от ВиК – Сливен. Прекъснато е водоподаването в кв. “Българка“ до 17.00 ч. При възможност водоснабдяването в квартала ще бъде възстановено по-рано.", "date": "2018.01.08", "title": "Сливен: Кв. “Българка“ е без вода поради авария"}
{"url": "http://www.focus-news.net/news/2018/01/08/2474849/varna-tovaren-avtomobil-e-katastrofiral-na-avtomagistrala-hemus-v-rayona-na-aksakovo-zaradi-spukana-guma-nyama-postradali.html", "text": "Товарен автомобил е катастрофирал на автомагистрала „Хемус“ в района на Аксаково. Това съобщиха за Радио „Фокус“ – Варна от пресцентъра на Областна дирекция на МВР – Варна. Сигнал за произшествието е подаден около 14.20 часа. Товарният автомобил е спукал гума, водачът му не е овладял достатъчно добре превозното средство, което се е ударило в мантинелата. При произшествието няма пострадали, допълниха от полицията.\r\nДвижението в изпреварващата лента при км 418 на автомагистрала „Хемус“ в посока Варна е временно ограничено, като трафикът се осъществява в активната лента и се регулира от „Пътна полиция“.\r\nМарияна ВАЛЕНТИНОВА", "date": "2018.01.08", "title": "Варна: Товарен автомобил е катастрофирал на автомагистрала „Хемус“ в района на Аксаково заради спукана гума, няма пострадали"}
{"url": "http://www.focus-news.net/news/2018/01/08/2474850/blagoevgrad-200-000-kasa-tsigari-bez-banderol-sa-otkriti-v-lek-avtomobil-v-simitli.html", "text": "200 000 къса цигари без бандерол са открити в лек автомобил в Симитли, съобщиха от пресцентъра на Апелативна прокуратура - София . Вчера около 20.55 часа в лек автомобил марка „Рено Меган Сценик“ в гр. Симитли, били открити акцизни стоки без български акцизен бандерол. Били иззети 10 000 кутии цигари с надпис „For duty free sale only“. \r\nПо случая е било образувано досъдебно производство за извършено престъпление по чл. 234, ал. 1, пр. 2 от НК. \r\nЕдиният от извършителите на деянието – Красимир Л. (роден през 1981 г.) бил задържан на местопрестъплението, а другият – Владимир И. (роден през 1978 г.) се укрива, поради което понастоящем се провеждат оперативни действия по издирването му. \r\nРазследването се води под наблюдението на Районна прокуратура – Благоевград.", "date": "2018.01.08", "title": "Благоевград: 200 000 къса цигари без бандерол са открити в лек автомобил в Симитли"}
{"url": "http://www.focus-news.net/news/2018/01/08/2474851/elena-yoncheva-bsp-ogradata-po-granitsata-prodalzhava-da-pada.html", "text": "Днес, 8.01.2018 г. в района на Малко Търново - паднала ограда. Налага се да документирам събитието с днешни вестници, за да удостоверя достоверността му. Това написа народният представител от ПГ на „БСП за България” Елена Йончева във Фейсбук, съобщиха от пресцентъра на БСП. \r\n„Преградното съоръжение е не само неефективно, но продължава да пропада. Напомням, че съоръжението не е построено според заданието на МВР от 14.01.2015 г. На 20.11.2015 г. Главна дирекция \"Гранична полиция\" дава правото на областните управители на Ямбол, Хасково и Бургас да променят проекта за ограда. Предоставеното право на областните управители да променят техническите параметри е направено с една единствена цел - корупция.\r\nЗа това възпрепятстващо съоръжение, заедно с прилежащия обслужващ път, са дадени около 1 млн. лева на линеен километър. Докладът на Главния инспекторат на МС от април 2017 г., изготвен във връзка с проектирането и изграждането на временното възпрепятстващо съоръжение на българо-турската граница, констатира фрапиращи нарушения. В доклада се казва, че даденото указание на Гранична полиция не кореспондира с утвърденото от Министъра на вътрешните работи задание за проектирането на съоръжението, по което областните управители вече са сключили договори за изграждането на съоръжението и обслужващия път. Нещо повече – съгласно утвърдените проекти от представените документи и наличната в тях информация, проверяващият екип не е могъл да установи, на редица места, типа на изграденото съоръжение – едноредово или двуредово.\r\nАбсурдно е проверяващият екип на Главния инспекторат на МС да отиде със специална задача да провери дали има изградена ограда и от какъв тип е – и да не може, след проверка, да отговори на този въпрос”, пише още народният представител.", "date": "2018.01.08", "title": "Елена Йончева, БСП: Оградата по границата продължава да пада"}
{"url": "http://www.focus-news.net/news/2018/01/08/2474852/sport-denis-shapovalov-pobedi-kvalifikant-na-starta-na-turnira-v-oukland-nova-zelandiya.html", "text": "Канадецът Денис Шаповалов победи квалификанта Рожерио Дутра де Силва на старта на турнира в Оукланд, Нова Зеландия. След като се наложи с 6:3, 6:2, Шаповалов продължава към осминафиналите, където ще играе с поставения под номер две в основната схема на турнира аржентинец Хуан Мартин дел Потро.", "date": "2018.01.08", "title": "Спорт: Денис Шаповалов победи квалификант на старта на турнира в Оукланд, Нова Зеландия"}
{"url": "http://www.focus-news.net/news/2018/01/08/2474853/ognyan-tsenkov-kmet-na-vidin-iskaneto-za-otdelyane-na-severozapada-ot-balgariya-i-preminavane-kam-rumaniya-e-neseriozno-i-bezotgovorno.html", "text": "Искането за отделяне на Северозапада от България и преминаване към Румъния е несериозно и безотговорно. Това каза пред журналисти Огнян Ценков, кмет на Община Видин, предаде репортер на Радио „Фокус“ – Видин. Той посочи, че България е единна държава, парламентарна република и с местно самоуправление. “Целта ми като кмет на Община Видин е да развивам и осъществявам работеща и ползотворна връзка между местна и държавна власт, което е приоритет още от началото на моя мандат. Всички успехи, които постигаме, са именно благодарение на съвместните усилия и доброто сътрудничество между местна власт, държавна власт, гражданското общество и реалния сектор”, обясни Огнян Ценков. Като съществени успехи той посочи откриването на филиал на Русенския университет „Ангел Кънчев“ в града, оптимизация на мрежата от училища и детски градини и модернизиране на образователната инфраструктура. „Всичко това е благодарение на финансовата помощ на правителството, както и реализирането на проекти по програмите за трансгранично сътрудничество и Европейския съюз“, каза Огнян Ценков.\r\nАнна ЛОЗАНОВА", "date": "2018.01.08", "title": "Огнян Ценков, кмет на Видин: Искането за отделяне на Северозапада от България и преминаване към Румъния е несериозно и безотговорно"}
{"url": "http://www.focus-news.net/news/2018/01/08/2474854/blagoevgrad-dvizhenieto-po-pat-ii-19-dobrinishte-gotse-delchev-predi-razklona-za-s-kremen-se-izvarshva-v-edna-lenta-poradi-ptp.html", "text": "Движението по път II-19 Добринище - Гоце Делчев, преди разклона за с. Кремен, се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nТрафикът се осъществява в свободната лента, двупосочно и се регулира от Пътна полиция.", "date": "2018.01.08", "title": "Благоевград: Движението по път II-19 Добринище - Гоце Делчев, преди разклона за с. Кремен, се извършва в една лента поради ПТП"}
{"url": "http://www.focus-news.net/news/2018/01/08/2474855/nbc-news-zapalil-se-e-pokrivat-na-kulata-tramp-v-manhatan.html", "text": "Пожарната служба на Ню Йорк е съобщила, че покривът на кулата „Тръмп“ се е запалил, съобщава американският телевизионен канал NBC news. Според разпространената информация, огънят е избухнал от помещение, в което са складирани нагреватели. На мястото са пристигнали около 70 пожарникари, което е стандартен брой при пожари по покривите на високи сгради. По време на инцидента двама души са получили леки наранявания. \r\nЕрик Тръмп, синът на президента Доналд Тръмп, е поздравил пожарната за бързата им реакция. Държавният глава не е бил в сградата по времето на избухването на огъня, който е бил потушен в рамките на около половин час. \r\nДържавният глава притежава триетажен мезонет в сградата, което ѝ е спечелило прозвището „северния Бял дом“. : Цанко Цолов", "date": "2018.01.08", "title": "NBC news: Запалил се е покривът на кулата „Тръмп“ в Манхатън"}
{"url": "http://www.focus-news.net/news/2018/01/08/2474856/pazardzhik-obshtestveno-obsazhdane-na-proektobyudzheta-na-obshtina-peshtera-za-2018-g-shte-se-provede-na-12-yanuari.html", "text": "Обществено обсъждане на проектобюджета на Община Пещера за 2018 г. ще се проведе на 12 януари, съобщиха за Радио „Фокус” – Пазарджик от Общината. На публичната дискусия са поканени жителите на общината, представители на бизнеса, неправителствени организации, второстепенните разпоредители с бюджет, читалищните настоятелства, представителите на спорта. Общественото обсъждане ще се проведе от 17.00 часа на 12 януари в салона на Народно читалище „Развитие“ – Пещера. Проектобюджетът на Община Пещера за 2018 г. ще бъде публикуван на интернет страницата на общината на 11 януари 2018 г.  Предложения и становища ще се приемат в Общинския център за услуги и информация на гражданите.", "date": "2018.01.08", "title": "Пазарджик: Обществено обсъждане на проектобюджета на Община Пещера за 2018 г. ще се проведе на 12 януари"}
{"url": "http://www.focus-news.net/news/2018/01/08/2474857/stara-zagora-vazstanoveno-e-dvizhenieto-po-pat-i-6-mezhdu-selata-koprinka-dunavtsi.html", "text": "Възстановено е движението по път I-6 между селата Копринка – Дунавци. Това съобщиха от пресцентъра на Агенция \"Пътна инфраструктура\".", "date": "2018.01.08", "title": "Стара Загора: Възстановено е движението по път I-6 между селата Копринка – Дунавци"}
{"url": "http://www.focus-news.net/news/2018/01/08/2474858/vecher-makedoniya-balgariya-reshi-v-bryuksel-za-nas-ste-byurm-a-ne-makedoniya.html", "text": "Постоянният представител на Република България към Европейския съюз Димитър Цанчев поясни, че в периода на председателството на Съвета на Европейския съюз София ще нарича Македония с формулата „Бивша югославска република Македония“, отбелязва скопското електронно издание „Вечер“ .\r\nМакар че отношенията между двете страни се подобряват, а правителствата провеждат съвместни заседания, посланик Цанчев заяви, че решението за употребата на временното име БЮРМ за Македония е задължение на София. \r\nМакар България да е признала Македония под конституционното й име, по време на шестмесечното председателство София е поела задължението да използва временното име, докато спорът между Атина и Скопие не бъде разрешен. Тереза Герова", "date": "2018.01.08", "title": "„Вечер“ (Македония): България реши: В Брюксел за нас сте БЮРМ, а не Македония"}
{"url": "http://www.focus-news.net/news/2018/01/08/2474859/tv-nova-makedoniya-chestitka-ot-sofiya-v-es-balgariya-shte-naricha-makedoniya-s-vremennoto-ime-byurm.html", "text": "Българският посланик при Европейския съюз Димитър Цанчев поясни в понеделник, че в периода на председателството на Съвета на ЕС България ще използва Бивша югославска република Македония, предава „ТВ Нова“\r\nТова решение идва след съвместно заседание на правителствата на България и Македония, т.е. Зоран Заев и Бойко Борисов, отбелязват от редакцията.\r\nВъпреки че България признава Македония под нейното конституционно име, по време на председателството на Съвета ЕС, София е длъжна да използва временното име на югозападната си съседка.  Тереза Герова", "date": "2018.01.08", "title": "„ТВ Нова“ (Македония): Честитка от София: В ЕС България ще нарича Македония с временното име БЮРМ"}
{"url": "http://www.focus-news.net/news/2018/01/08/2474860/plovdiv-v-tarzhestvena-obstanovka-beshe-otkrita-novata-uchebna-godina-v-68-a-brigada-spetsialni-sili.html", "text": "В тържествена обстановка беше открита новата учебна 2018 г. от 15.00 часа в район №2 на 68-а бригада „Специални сили“.  Мероприятието премина в строяване на целия личен състав и посрещане на бойното знаме на бригадата. Това съобщиха от 68-а бригада „Специални сили“.\r\nТържественият строй беше приет от командира на 68-а бригада „Специални сили“ бригаден генерал Явор Матеев.\r\nПриветствено слово пред строения личен състав произнесе командирът на 68-а бригада „Специални сили“ бригаден генерал Матеев, в което направи кратък обзор и равносметка на изминалата 2017 г. – постигнати резултати и успехи в различни области и направления. За новата 2018 г. бригаден генерал Матеев се спря на основните предизвикателства, участие в международни учения, цели и задачи за решаване пред личния състав и командването на бригадата, като пожела, че за успешното им изпълнение трябва да се мобилизират всички сили, знания, опит, воля и енергия.\r\nМолебен за успех и благополучие на личния състав през новата 2018 г. отслужи Негово преосвещенство Белоградчишки епископ Поликарп, след което стройните редици на формированията от бригадата преминаха в тържествен марш и изпращане на бойното знаме.\r\nГости на мероприятието бяха председателят на общински съвет Савина Петкова, зам.-кметът на община Пловдив Георги Маринов, главният секретар на Областната администрация в Пловдив Борислав Димов, Негово преосвещенство Белоградчишки епископ Поликарп.", "date": "2018.01.08", "title": "Пловдив: В тържествена обстановка беше открита новата учебна година в 68-а бригада „Специални сили“"}
{"url": "http://www.focus-news.net/news/2018/01/08/2474861/kyustendil-suhi-i-prohodimi-pri-zimni-usloviya-sa-patishtata-v-regiona.html", "text": "Сухи и проходими при зимни условия са пътищата в региона. Това съобщи за Радио „Фокус” – Кюстендил дежурният в Областно пътно управление – Кюстендил. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.08", "title": "Кюстендил: Сухи и проходими при зимни условия са пътищата в региона"}
{"url": "http://www.focus-news.net/news/2018/01/08/2474862/varna-9025-e-poseshtaemostta-v-uchilishtata-v-grada-i-oblastta-prez-dneshniya-den.html", "text": "90.25% е посещаемостта в училищата във Варна и областта през днешния ден. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя допълни, че поради болест в областта отсъстват общо 3 795 ученици. „В нито едно от училищата, където има сравнително висок процент на заболели, няма 30% отсъстващи. Най-висок процент отсъствия има в ОУ „Св. Климент Охридски“ в село Изворско, община Аксаково – 28%“, каза Венцеслава Генова. По думите й, ако в петък училищата, подали висок процент на отсъстващи по болест ученици, са били седем, сега са само четири. „Обстановката се подобрява и то значително“, добави Венцеслава Генова.\r\nМарияна ВАЛЕНТИНОВА", "date": "2018.01.08", "title": "Варна: 90.25% е посещаемостта в училищата в града и областта през днешния ден"}
{"url": "http://www.focus-news.net/news/2018/01/08/2474863/blagovesta-fakirova-sdruzhenie-na-kmetovete-v-obshtina-veliko-tarnovo-imeto-na-petar-hristov-e-izpisano-na-ktitorskata-stena-v-tsarkvata-v-selo-balvan.html", "text": "Името на Петър Христов е изписано на ктиторската стена в църквата в село Балван. Той е един от основните дарители не само на Великотърновска община, той е направил по нещо за всяка една администрация от региона. Това коментира по повод убийството на бизнесмена в София пред Радио „Фокус“ – Велико Търново Благовеста Факирова, председател на Сдружението на кметовете и кметски наместници в общината и председател на Дарителско сдружение „Св. Иван Рилски“. Основните дарения, които той е правил за старата столица, са голяма детска площадка в парк „Марно поле“ и модерно спортно игрище в кв. „Картала“. \r\n„Петър имаше много добро отношение и към селата. Той е един от първите спонсори на Центровете за деца и младежи. Преди години беше спонсор на Клубовете на пенсионера и инвалида, спонсорираше и Дома за възрастни в Балван, и Кризисния център. Той пряко ми е помагал“, каза още Благовеста Факирова. Тя припомни, че една от фирмите на Петър Христов е основен организатор на детските празници във Велико Търново, а освен това бизнесменът е и един от най-големите дарители на Сдружение „Св. Иван Рилски“, чиито основател е майка му.\r\nЛуиза ТРАНЧЕВА", "date": "2018.01.08", "title": "Благовеста Факирова, Сдружение на кметовете в община Велико Търново: Името на Петър Христов е изписано на ктиторската стена в църквата в село Балван"}
{"url": "http://www.focus-news.net/news/2018/01/08/2474864/blagoevgrad-dva-leki-avtomobila-sa-katastrofirali-na-ii-19-dobrinishte-gotse-delchev-pri-razklona-za-selo-kremen.html", "text": "Два леки автомобила са катастрофирали на II-19  Добринище – Гоце Делчев, при разклона за село Кремен. Това съобщиха за Радио „Фокус“ – Пирин от Областно пътно управление – Благоевград. Към момента няма данни за пострадали хора. Движението в района на инцидента се извършва двупосочно в свободната лента и се регулира от Пътна полиция.\r\nЛивия НИНОВА", "date": "2018.01.08", "title": "Благоевград: Два леки автомобила са катастрофирали на II-19  Добринище – Гоце Делчев, при разклона за село Кремен"}
{"url": "http://www.focus-news.net/news/2018/01/08/2474865/varna-vav-voennomorskite-sili-otkriha-uchebnata-godina-sas-stroy-i-pokazni-zanyatiya.html", "text": "В пунктовете за базиране Варна и Бургас от състава на Флотилия бойни и спомагателни кораби се проведоха военни ритуали по повод тържествено откриване на учебна 2018 година. Това съобщиха от пресцентъра на Военноморските сили. В пункт за базиране Варна строя на военните формирования бе приет от командирa на Военноморските сили контраадмирал Митко Петев. След тържественото издигане на военноморския флаг и флаговете за разцветяване военните моряци бяха поздравени от командирa на пункт за базиране Варна капитан І ранг Георги Георгиев и командирa на Военноморските сили контраадмирал Митко Петев. Успех на военните моряци пожела и депутатът от 44-то Народно събрание вицеадмирал о.з. Пламен Манушев. Водосвет за здраве и успех бе отслужен от свещеници от Варненска и Великопреславска митрополия.\r\nОт борда на моторен катер „Георги Раковски” представителите на медиите наблюдаваха епизоди от занятия по приемане и предаване на леки товари и поща по траверзен способ, подготовка за бой и поход на военен кораб, развръщане на водолазен полигон и практически водолазни спускания, борба с възникнал на кораба пожар, спасяване на пострадал при пожара човек и транспортирането му до УМБАЛ – Варна с използване на вертолет AS565MB „Пантер” от състава на Военноморските сили.\r\nВ пункт за базиране Бургас, след тържественото издигане на военноморския флаг и флаговете за разцветяване, комодор Мален Чубенков – командир на флотилия бойни и спомагателни кораби, поздрави военните моряци и им благодари за техния труд и самоотверженост при изпълнение на всички планирани през изминалата 2017 година мероприятия. Той изрази своята увереност, че и през новата учебна година военните моряци от флотилията ще продължават да изпълняват своите задължения с присъщия за тях професионализъм.\r\nНа представителите на медиите и гостите бе показана техника от състава на формированието за овладяване и преодоляване на последствията от природни бедствия и епизоди по обезвреждане на невзривени боеприпаси и борба с пожар на военен кораб.", "date": "2018.01.08", "title": "Варна: Във Военноморските сили откриха учебната година със строй и показни занятия"}
{"url": "http://www.focus-news.net/news/2018/01/08/2474866/daily-sabah-turtsiya-smyata-da-udalzhi-izvanrednoto-polozhenie-v-stranata-s-oshte-tri-mesetsa.html", "text": "Турция смята да удължи извънредното положение в страната с още три месеца, това е съобщил в понеделник вицепремиерът и говорител на правителството Бекир Боздаг, пише вестник Daily Sabah. \r\nБоздаг е направил изявлението си по време на пресконференция. Според него, правителството ще поиска от Парламента да гласува ново, шесто по ред удължаване на извънредното положение, въведено първоначално след опита за преврат в Турция от месец юли 2016 г. Според Конституцията на Турция, извънредно положение може да бъде обявено за период от максимум шест месеца. За да се гласува удължението налице трябва да са сериозни знаци за широкоразпространено насилие, което може да попречи на демократичните процеси в страната или са регистрирани сериозни нарушения на основните права и свободи на гражданите. : Цанко Цолов", "date": "2018.01.08", "title": "Daily Sabah: Турция смята да удължи извънредното положение в страната с още три месеца"}
{"url": "http://www.focus-news.net/news/2018/01/08/2474867/plovdiv-120-dela-sa-obrazuvani-v-direktsiya-sotsialno-podpomagane-sreshtu-grazhdani-koito-nepravomerno-sa-polzvali-sotsialni-pomoshti.html", "text": "120 дела са образувани в Дирекция „Социално подпомагане” в Пловдив срещу граждани, които неправомерно са ползвали социални помощи. Това съобщи за Радио „Фокус”-Пловдив директорът на Дирекция „Социално подпомагане”-Пловдив.  Надя Танева. Стойността на помощите, които трябва да се върнат, е около 50000 лева. „Сумата е с натрупване през годините и не е само за една година”, поясни Танева. По думите и към момента на подаването на заявленията всички тези граждани са отговаряли на условията за получаването им, но в последствие не са уведомили дирекцията за промяната в обстоятелствата и поради тази причина са лишени от тях. Принципно това се прави в едномесечен срок. Наказани са и граждани, които са получили енергийни помощи, но не са ги използвали по предназначение.\r\n„В момента е по-голям проблемът с помощните средства”, каза Надя Танева. За 2017 година 205 лица не са отчели средствата, които са получили. На всички са изпратени по две покани, за да изпратят фактурите си. Комплектът за едно лице е на стойност почти 100000 лева. За миналата година помощните средства за 11000 лица са били на стойност 3 700 000 лева. „Изпращаме покани на хората и нека да имат предвид, че процедурата е законова и затова трябва всички средства, получени от държавата да се отчетат. Призовават се гражданите да бъдат добросъвестни, тъй като това е злоупотреба, която няма как да се скрие от системата”, каза Надя Танева.\r\nЦветана ТОНЧЕВА", "date": "2018.01.08", "title": "Пловдив: 120 дела са образувани в Дирекция „Социално подпомагане” срещу граждани, които неправомерно са ползвали социални помощи"}
{"url": "http://www.focus-news.net/news/2018/01/08/2474868/razstrelyaha-pokazno-biznesmen-v-sofiya-obzor-ii.html", "text": "Бизнесменът Петър Христов е бил убит тази сутрин в София. 49-годишният мъж е прострелян на улица „Ралевица“ в кв. „Манастирски ливади“. Откаран е в тежко състояние във Военномедицинска академия и въпреки оказаната лекарска помощ, е починал 30 минути по-късно. Подробностите по случая бяха съобщени на брифинг от директора на СДВР старши комисар Ивайло Иванов и главен комисар Христо Терзийски – директор на ГД „Национална полиция. \r\nСпоред разследващите на този етап не може да се каже какво е оръжието, както и мястото, от което е стреляно. МВР не дадоха информация и дали има очевидци. На този етап липсват данни към Петър Христов да са отправяни заплахи, а той се е движел без охрана и с фирмен автомобил, управляван от шофьор. \r\nНа брифинга стана ясно, че основните версии, по които криминалистите работят, са свързани с бизнеса на Петър Христов, но не се изключват и такива, свързани с личния му живот. В отговор на въпрос проверява ли се версия, че Петър Христов е съдействал на МВР и Прокуратурата за разкриване на криминално престъпление, директорът на СДВР Ивайло Иванов посочи: „Ако получим такива данни, ще проверим и тази версия“.\r\nПетър Христов е роден на 17 ноември 1968 г. в Силистра, но израства в село Самоводене, Велико Търново, където завършва основното си образование. През 1983 г. е приет в експериментална паралелка в Средно сержантско военно училище „Георги Измирлиев” – Горна Оряховица. Завършва висшето военно училище във Велико Търново през 1991 г. През 2000 г. се дипломира и като магистър по финанси в Свищовската стопанска академия. \r\nПетър Христов е председател на борда на директорите на \"Пропъртис Мениджмънт Груп\", която е собственик на млечната компания \"Лактима\" ЕАД ,която е приемник на бившето предприятие \"Млечна промишленост\". Холдингът обединява дружества от хранително-вкусовата промишленост, инфраструктурата, строителството, туризма, финансови и консултантски компании и пр. Участва още в редица проекти, сред които е и изграждането на модерно депо за отпадъци във Велико Търново. Христов притежаваше \"Захарни заводи\" в Горна Оряховица. \r\nНосител е на две награди като финансов благодетел в района, Член е на Съвета на настоятелите на Великотърновския университет. Дълго време Христов отделяше средства за лечението на Мануела Горсова, която пострада тежко при катастрофата, предизвикана от Максим Стависки през 2007 г. \r\nПетър Христов е човекът, от когото тръгва делото \"Наглите“ - той свързва служителите на МВР с представител на престъпния свят, готов за първи път да разкаже за групата за отвличания.\r\nИмето на Христов е свързано с делото срещу  шефа на ТЗ БОП във Велико Търново Орлин Тодоров, по време на което става ясно, че от МВР към Петър Христов има теч на информация по текущи досъдебни производства. Тодоров е осъден условно за неправомерно изнасяне на информация от СРС - включително към Петър Христов, разследването срещу него се превърна в повод за повдигане на обвинения и срещу бившия вицепремиер и министър на вътрешните работи Цветан Цветанов, по-известно като делото за трите „Не!!!“, по което Петър Христов е свидетел. По това дело Цветанов беше оправдан.", "date": "2018.01.08", "title": "Разстреляха показно бизнесмен в София (ОБЗОР-II)"}
{"url": "http://www.focus-news.net/news/2018/01/08/2474869/veliko-tarnovo-maystor-na-kupoli-i-kambanarii-na-115-tsarkvi-pokaza-50-godishnoto-si-delo-v-yubileyna-foto-izlozhba.html", "text": "Майстор на куполи и камбанарии на 115 църкви във Великотърновско и Габровско показа 50-годишното си дело в юбилейна фото изложба. Експозицията „50 години към висините“ на Христо Пашов бе открита в Регионална библиотека „П. Р. Славейков“-Велико Търново, предаде репортер на Радио „Фокус“ – Велико Търново. За откриването й в библиотеката се събраха приятели, колеги и близки на майстора. Христо Пашов е автор на куполите и камбанариите на почти всички църкви във Велико Търново, с изключение на църквата „Св. Марина. Той е работил по Патриаршеския храм на крепостта Царевец „Св. Възнесение Господне“, по църквата „Св. Константин и Елена“ във Велико Търново  и по един от най-новите църковни храмове в града „Св. Възкресение Христово“ на т. нар. Руски гробища. В момента майсторът работи по новострояща се църква „Св. св. Онуфрий, Дамаскин и всех мучеников Габровских“ в кв. „Младост“ в Габрово. Христо Пашов посочи, че само обшивката на купола на църквата е 170 кв. метра.\r\nИнж. Христо Пашов е роден във Велико Търново. Започва работа като строителен техник през 1959 година. Занаятът научава от баща си Стефан Пашов, който също е ненадминат майстор. През 1967 година започва работа по църковните обекти на света Великотърновска митрополия. През 1971 година завършва строително инженерство във ВИАЗ – София. В същата година започва работа в Строителния комбинат „Кремиковци“ в София. През 80-те години работи по църкви и манастири във Великотърновски и Габровски регион. През 1988-1989 година отново е на работа в София. По-късно по препоръка на сегашния великотърновски митрополит Григорий, тогава викарий на митрополит Стефан, е назначен за началник на строителния отдел на Света великотърновска митрополия. През 1985 година издава единствения в България наръчник за тенекеджийски работи. Изработил е 115 кубета, камбанарии, часовникови кули, както и кръстове. Понастоящем занаятът му се поема от неговия син Тихомир.\r\nНадежда КРЪСТЕВА", "date": "2018.01.08", "title": "Велико Търново: Майстор на куполи и камбанарии на 115 църкви показа 50-годишното си дело в юбилейна фото изложба"}
{"url": "http://www.focus-news.net/news/2018/01/08/2474870/sofiya-vavezhda-se-vremenna-organizatsiya-na-dvizhenieto-vav-vrazka-sas-stroitelstvoto-na-tretiya-lach-na-metroto.html", "text": "Въвежда се временна организация на движението във връзка със строителството на третия лъч на метрото, съобщиха от пресцентъра на Столична община. От 00.00 часа на 9 януари до 24.00 часа на 9 юли се въвеждат промени в организацията на движение, както следва:\r\nЗабранява се влизането на пътни превозни средства по северното пътно платно на бул. „Патриарх Евтимий” между бул. „Витоша“ и ул. „Цар Самуил“. Движението ще се извършва еднопосочно в две пътни ленти по южното пътно платно на бул. „Патриарх Евтимий“ в посочения участък в посока бул. „Христо Ботев“;\r\nЗабранява се влизането на пътни превозни средства по южното пътно платно на бул. „Патриарх Евтимий” между ул. „Граф Игнатиев“ и ул. „Хан Крум“. Движението ще се извършва еднопосочно в две пътни ленти по северното пътно платно на бул. „Патриарх Евтимий“ в посочения участък в посока бул. „Витоша“.\r\nЗабранява се влизането на пътни превозни средства по северното пътно платно на бул. „Васил Левски” между ул. „Проф. Н. Михайлов“ и ул. „Граф Игнатиев“. Движението ще се извършва еднопосочно в три пътни ленти по южното пътно платно на бул. „Васил Левски“ в посочения участък в посока ул. „Граф Игнатиев“.\r\nОбръща се посоката на движение на ул. „Цар Самуил” между бул. „Патриарх Евтимий” и ул. „Хан Аспарух“ към бул. „Патриарх Евтимий”.\r\nВ транспортния тунел под НДК движението на пътни превозни средства в посока бул. „България“ ще се извършва върху трасето на трамвайната линия.\r\nЗабраняват се престоят и паркирането на автомобили както следва:\r\n- по бул. „Патриарх Евтимий” между бул. „Витоша” и ул. „Цар Самуил” – северна страна;\r\n- по бул. „Патриарх Евтимий” между бул. „Витоша” и ул. „Княз Борис I” – южна страна;\r\n- по бул. „Патриарх Евтимий” на 30 м след ул. „Княз Борис I” в посока бул. „Христо Ботев” – южна страна;\r\n- по бул. „Патриарх Евтимий” между ул. „Граф Игнатиев” и ул. „Хан Крум” – южна страна;\r\n- по бул. „Васил Левски” на 20 м преди ул. „Проф. Н. Михайлов” в посока ул. „Граф Игнатиев” – северна страна.\r\nВ същите участъци се закриват  местата за почасово платено паркиране  „синя зона“.\r\nОт 00.00 часа на 9 януари до 24.00 часа на 9 юли трамвайните мотриси от линия № 6 ще се движат по действащия към момента маршрут от ж.к. „Обеля” до ж.к. „Иван Вазов”.", "date": "2018.01.08", "title": "София: Въвежда се временна организация на движението във връзка със строителството на третия лъч на метрото"}
{"url": "http://www.focus-news.net/news/2018/01/08/2474871/plovdiv-predlaganeto-na-sotsialnata-usluga-topal-obyad-za-krayno-nuzhdaeshti-se-zhiteli-na-obshtina-asenovgrad-shte-prodalzhi-i-tazi-godina.html", "text": "Предлагането на социалната услуга „Топъл обяд” за крайно нуждаещи се жители на община Асеновград ще продължи и тази година, съобщиха за Радио „Фокус” – Пловдив от Общината. Община Асеновград предоставя тази услуга от 2013 г. До 2016 г. тя бе финансирана от държавния бюджет под името „Обществена трапезария”. От 2016 г. Община Асеновград има подписан договор за безвъзмездна финансова помощ от Фонда за европейско подпомагане по Оперативна програма за храни и/или основно материално подпомагане.\r\nСтойността на проекта за текущата 2018 г. е в размер на 173 250 лв. Обществената трапезария осигурява топъл обяд от супа, основно ястие и хляб всеки делничен ден за хора в неравностойно положение, които нямат доходи и получават минимални пенсии или месечни социални помощи.Създаването и поддържане работата на социалната услуга е един от приоритетите на Общината в грижата за социално слабите граждани, особено в студените зимни месеци, когато препитанието за тях е още по-трудно.", "date": "2018.01.08", "title": "Пловдив: Предлагането на социалната услуга „Топъл обяд” за крайно нуждаещи се жители на община Асеновград ще продължи и тази година"}
{"url": "http://www.focus-news.net/news/2018/01/08/2474872/smolyan-mokri-sa-patishtata-po-visokite-chasti-v-planinata-v-oblastta.html", "text": "Проходими при зимни условия са пътищата в област Смолян. Пътните настилки са мокри по високите и сенченсти места в планината, но обработени, съобщиха за Радио „Фокус“ – Смолян от Областно пътно управление – Смолян. Времето е облачно, без валежи, а температурите навсякъде са положителни. Остава повишена опасността от падащи камъни по всички републикански направления. През деня е получен сигнал за инцидент по пътя Соколовци –  Рожен, при който се преобърна лекотоварен автомобил и затвори за движение едното платно в продължение на няколко часа, но движението бе възстановено в ранния следобед.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик в края на работния ден е по-интензивен по централния бул. „България“ и прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.01.08", "title": "Смолян: Мокри са пътищата по високите части в планината в областта"}
{"url": "http://www.focus-news.net/news/2018/01/08/2474873/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в област Благоевград. Това съобщиха за Радио „Фокус“ – Пирин от Областно пътно управление – Благоевград. Движението по пътя от и за Банско също е натоварено. Пътните настилки са предимно сухи, само по усойните и в планински райони – заледени на места, но обработени. \r\nПовишена опасност от падащи камъни има в Кресненското дефиле и по второкласен път – 19 Симитли – Гоце Делчев. Няма въведени ограничения за движение в областта. През деня е регистриран един по-тежък пътен инцидент на второкласен път Добринище – Гоце Делчев, при разклона за село Кремен. При него няма данни за пострадали, но движението се извършва в свободната лента, двупосочно, и се регулира от Пътна полиция.\r\nЛивия НИНОВА", "date": "2018.01.08", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/01/08/2474874/sport-stanimir-stoilov-podpisa-nov-dogovor-s-astana.html", "text": "Българският треньор Станимир Стоилов подписа нов договор с казахстанския шампион Астана и остава начело на клуба. През декември Стоилов заяви, че смята да напусне позицията си след като успя да доведе тима до четири поредни шампионски титли, но от ръководството на Астана разкриха в понеделник, че българинът е променил решението си. Под ръководството на бившия наставник на българския национален отбор, Астана стана първият казахстански отбор, който достигна до кръга на директните елиминации в Лига Европа, като следващият месец ще играе ще срещу Спортинг Лисабон.", "date": "2018.01.08", "title": "Спорт: Станимир Стоилов подписа нов договор с Астана"}
{"url": "http://www.focus-news.net/news/2018/01/08/2474875/kolegiumat-na-evropeyskite-komisari-i-balgarskoto-pravitelstvo-shte-zasedavat-zaedno-na-12-yanuari.html", "text": "Колегиумът на европейските комисари и министрите от българското правителство ще заседават заедно на 12 януари в Националния дворец на културата в София. Те ще проведат успоредно три клъстърни срещи по теми, свързани с приоритетите на Българското председателство и европейския дневен ред. Това съобщиха от пресцентъра на Министерство за Българското председателство на Съвета на ЕС 2018. Комисари и министри ще обсъждат въпроси в областите: външни работи, сигурност и отбрана, миграция и правосъдие; приобщаваща и стабилна Европа, близка до гражданите; конкурентна, иновативна и дигитална Европа. Основни докладчици на трите срещи са заместник-министър председателите Екатерина Захариева и Томислав Дончев и министър Лиляна Павлова. \r\nНепосредствено след обсъжданията ще се проведе общо заседание на колегиума на комисарите и българското правителство с участието на министър-председателя Бойко Борисов и председателя на Европейската комисия Жан-Клод Юнкер, на което ще бъдат представени резултатите от дискусиите. Председателят на ЕК Юнкер и премиерът Борисов ще дадат и пресконференция за медиите. \r\nВ програмата на председателя на Европейската комисия Жан-Клод Юнкер са включени самостоятелни срещи с президента на Република България Румен Радев, председателя на Народното събрание Цвета Караянчева, министър-председателя Бойко Борисов. Колегиумът на комисарите ще се срещне и с председателския съвет на Народното събрание на Република България.", "date": "2018.01.08", "title": "Колегиумът на европейските комисари и българското правителство ще заседават заедно на 12 януари"}
{"url": "http://www.focus-news.net/news/2018/01/08/2474876/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от +3° до +17°. Времето над страната е предимно облачно. Слаб вятър духа в областите Варна, Перник, Русе, Силистра, Смолян и Търговище. Пътните настилки в по-голямата част от страната са сухи, на места – частично мокри. Намалена видимост поради мъгла до 150 м има в района на област Силистра.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: \r\nОбласт София: Движението по АМ \"Хемус\" в тунел \"Топли дол\" в посока София се осъществява в една лента, поради поетапни планови ремонтни дейности по осветителните уредби в активна 1, активна 2 ленти и изпреварваща и активна 2 ленти. Движението се извършва поетапно в изпреварващата и активна 1 ленти. Срок 09.01.2018 г.; Движението по АМ \"Хемус\" в тунел \"Топли дол\" посока Варна се осъществява в една лента, поради поетапни планови ремонтни дейности по осветителните уредби в активната и изпреварваща ленти. Движението се извършва поетапно в изпреварващата и аварийна ленти. Срок 10.01.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 15.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.08", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/08/2474877/pregled-na-mezhdunarodnite-novini-do-18-chasa-agentsiya-fokus.html", "text": "Турция смята да удължи извънредното положение в страната с още три месеца, това е съобщил в понеделник вицепремиерът и говорител на правителството Бекир Боздаг.\r\nБоздаг е направил изявлението си по време на пресконференция. Според него, правителството ще поиска от Парламента да гласува ново, шесто по ред удължаване на извънредното положение, въведено първоначално след опита за преврат в Турция от месец юли 2016 г. Според Конституцията на Турция, извънредно положение може да бъде обявено за период от максимум шест месеца. За да се гласува удължението налице трябва да са сериозни знаци за широкоразпространено насилие, което може да попречи на демократичните процеси в страната или са регистрирани сериозни нарушения на основните права и свободи на гражданите. \r\n*** Пожарната служба на Ню Йорк е съобщила, че покривът на кулата „Тръмп“ се е запалил. Според разпространената информация, огънят е избухнал от помещение, в което са складирани нагреватели. На мястото са пристигнали около 70 пожарникари, което е стандартен брой при пожари по покривите на високи сгради. По време на инцидента двама души са получили леки наранявания. \r\nЕрик Тръмп, синът на президента Доналд Тръмп, е поздравил пожарната за бързата им реакция. Държавният глава не е бил в сградата по времето на избухването на огъня, който е бил потушен в рамките на около половин час. \r\nДържавният глава притежава триетажен мезонет в сградата, което ѝ е спечелило прозвището „северния Бял дом“. \r\n*** Британска бойна фрегата е била изпратена в понеделник да ескортира руски кораби, преминаващи през Ламанша. Руският конвой се е състоял от две бързи бойни лодки и танкер. Източници от флота поясниха, че процедурата е рутинна, но тя се случва на фона на засилена военноморска активност на Русия в региона около Великобритания и северната част на Атлантическия океан. В последните няколко години руски кораби преминават все по-често през протока по пътя си към Сирия. \r\nИзданието припомня, че на Коледа друга фрегата бе изпратена да акомпанира руския кораб „Адмирал Горшков“, който се е движел близо до бреговете на страната, докато пътувал през Северно Море. \r\n*** Полицията в североизточния шведски град Люлео евакуира търговски център заради подозрителен предмет, според репортаж на местния телевизионен канал SVT.\r\n„Мога да потвърдя, че е намерен опасен предмет и отцепихме голяма част от района“, заяви представител на полицията пред телевизията, като допълни, че на място работят няколко екипа на правоохранителните органи.\r\nПо данни на SVT откритият предмет прилича на ръчна граната.\r\nАгенция „Фокус“ припомня:\r\nВ неделя, 7 януари, до метростанция в югозападната част на шведската столица Стокхолм избухна експлозия, в резултат на което почина 60-годишен мъж, а жена на 45 г. получи наранявания. Полицията съобщи, че по данни на очевидци мъжът е „вдигнал предмет от земята, който е избухнал“. Говорител на правоохранителните органи изключи възможността за терористичен фон на инцидента. Местни медии съобщиха, че експлозията е предизвикана от граната.\r\n*** Административният съд в Атина издаде заповед за временно замразяване на решението за предоставяне на убежище на един от осмината турски военнослужещи, които избягаха в Гърция след неуспешния опит за държавен преврат от юли 2016 г.\r\nВ съответствие с временното решение на органа на бившия военнослужещ на Анкара се забранява да напусне страната. Той ще остане в ареста, докато не бъде издадено окончателно решение по молбата му за предоставяне на закрила. Следващото заседание по делото ще се състои на 15 февруари. \r\nАдвокатите, представляващи гръцката държава, твърдят, че предоставянето на убежище на военнослужещ, обвинен в участие в опит за преврат в Турция, може да навреди на двустранните отношения между Анкара и Атина. На свой ред защитниците му уверяват, че решението да му бъде предоставено убежище е напълно обосновано.\r\n*** Във вторник, девети януари, новият премиер на Полша Матеуш Моравецки ще представи промени в правителството на страната. Информацията е съобщена от пресцентъра на кабинета. \r\n„Утре ще завърши реконструкцията на правителството“, се казва в съобщението. „Ще узнаем новия състав на кабинета на премиера Матеуш Моравецки“. \r\nПрез декември 2017 г. управляващата в Полша партия „Право и справедливост“ смени действащия премиер Беата Шидло с вицепремиера и финансов министър Матеуш Моравецки.  \r\n*** В Йордания са задържани 17 члена на терористичната групировка „Ислямска държава“, които са подготвяли атентат в страната, според официална информация. След ареста от задържаните е иззето голямо количество оръжие, което те са възнамерявали да използват. Планирането на атентата е започнало през ноември 2017 г., разкриха от службите за сигурност. Срещу арестуваните има повдигнати обвинения в организиране на терористичен акт, разпространяване на екстремистка идеология и членство в забранени терористични организации. \r\n*** Администрацията на президента на САЩ Доналд Тръмп е близо до завършването на нов план – „Купете американското“, който предвижда по-голяма роля на военните аташета и дипломатите на Вашингтон за продажбите на американски оръжия отвъд океана, предава Reuters. \r\nОчаква се още през февруари Тръмп да обяви началото на „цялостно правителствено“ усилие за облекчаване на правилата за износ на произведено в САЩ военно оборудване - от бойни самолети и безпилотни леталени апарати до военни кораби и артилерия, твърдят източници, запознати с плана. \r\nЧрез плана Тръмп се опитва да изпълни предизборното си обещание да създаде повече работни места в САЩ, като бъде засилена продажбата на повече стоки и услуги в чужбина, за да бъде намален търговският дефицит на страната, който възлиза на 50 млрд. долара.\r\n***", "date": "2018.01.08", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/08/2474878/sliven-trafikat-v-uchastaka-na-avtomagistrala-trakiya-v-oblastta-e-intenziven.html", "text": "Трафикът в участъка на автомагистрала „Тракия“ в област Сливен, по Подбалканския път, пътя Нова Загора – Сливен – Бургас, Ямбол – Сливен и Нова Загора – Раднево е натоварен. Сухи и нормално проходими са  пътищата в на територията на  Сливенска област, няма въведени нови ограничения за автомобилите, съобщиха от Областно пътно управление – Сливен. Затворени за движение на МПС над 10 тона са проходите Вратник и Твърдишки.\r\nКамери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2018.01.08", "title": "Сливен: Трафикът в участъка на автомагистрала „Тракия“ в областта е интензивен"}
{"url": "http://www.focus-news.net/news/2018/01/08/2474879/predsedatelyat-na-narodnoto-sabranie-tsveta-karayancheva-140-godini-sled-istoricheskite-sabitiya-v-kazanlak-mozhem-smelo-da-zayavim-che-mozhem-da-gradim-badeshteto-si.html", "text": "Възстановката „От война към мир: 140 години от Освобождението на Казанлък“ в изпълнение на актьори от Общински театър „Любомир Кабакчиев“ и представители на РК „23 Пехотен Шипченски полк“ към НД „Традиция“ бе представена като част от събитията по повод 140 години от освобождението на Казанлък от турско робство, предаде кореспондент на Радио „Фокус. Сред официалните лица на събитието бе и председателят на Народното събрание Цвета Караянчева. \r\nНепосредствено след освобождението на Казанлък на 8 януари 1878 г. в Папазовата къща под домакинството на заможните братя търговци на розово масло Димитър и Ботьо Папазови се разполага Главната квартира на руската армия, където се водят първите преговори за прекратяване на военните действия по време на Руско-турската Освободителна война и именно в тази къща в Казанлък са изработени условията на бъдещия мирен договор, подписан в последствие на 3 март 1878 г. в Сан Стефано. Макар преговорите в Казанлък през януари 1878 г. да завършват без успех, точно те поставят главните изисквания на бъдещия мирен Санстефански документ.\r\nСлед възстановката на бул. „Александър Батенберг“ председателят на Народното събрание Цвета Караянчева прие строя на 61-ва Стрямска механизирана бригада в Казанлък. В словото си пред казанлъчани Караянчева заяви: „140 години след историческите събития тук, в Казанлък, можем смело да заявим, че можем да градим бъдещето си, защото сме стъпили на непоклатими рамене – раменете на хилядите знайни и незнайни герои, дали живота си за свободата на България.“ \r\nСлово произнесе и кметът Галина Стоянова: „Казанлък трябва да има високо самочувствие затова, че именно тук са изречени първите думи, водени са първите битки за това, България да бъде свободна“.\r\nСлед словата на площад „Севтополис“ започна Тържествена  заря – проверка с участието на военнослужещи от 61-ва Стрямска механизирана бригада. \r\nОрганизатор на събитията в програмата на честванията е Община Казанлък.\r\nСлавяна ГАЙДАРОВА", "date": "2018.01.08", "title": "Председателят на Народното събрание Цвета Караянчева: 140 години след историческите събития в Казанлък можем смело да заявим, че можем да градим бъдещето си"}
{"url": "http://www.focus-news.net/news/2018/01/08/2474880/south-china-morning-post-frenskiyat-prezident-emanyuel-makron-proyavi-interes-kam-edin-poyas-edin-pat.html", "text": "Френският президент Еманюел Макрон прояви интерес към проекта „Един пояс, един път“, отбелязва китайското издание South China Morning Post. Френският държавен глава започна своето посещение в Китай с визита в старата столица Сиан, което бе последвано от среща с неговия колега Си Дзинпин, по време на която Макрон е изявил желанието страната му да бъде част от проекта „Един пояс, един път“, като по този начин спомогне за възстановяването на търговските връзки по море и суша между Азия и Европа. \r\nФренският президент също така добави, че Франция би искала да работи с Китай за решаването на някои световни проблеми и по-конкретно глобалното затопляе.  : Цанко Цолов", "date": "2018.01.08", "title": "South China Morning Post: Френският президент Еманюел Макрон прояви интерес към „Един пояс, един път“"}
{"url": "http://www.focus-news.net/news/2018/01/08/2474881/prezidentat-rumen-radev-obsadi-kriminogennata-obstanovka-v-stranata-s-ministara-na-vatreshnite-raboti-valentin-radev-i-glavniya-sekretar-na-mvr-mladen-marinov.html", "text": "Президентът Румен Радев проведе днес на „Дондуков“ 2 работна среща с министъра на вътрешните работи Валентин Радев и главния секретар на министерството Младен Маринов, съобщиха от прессекретариата на държавния глава. Срещата се проведе по инициатива на държавния глава.   \r\nПо време на разговора гостите информираха президента за криминогенната обстановка в страната от последните седмици, както и за хода на разследванията по тежките престъпления от изминалите дни. \r\nВ хода на срещата бяха обсъдени постигнатите резултати и слабостите в оперативно-издирвателната дейност на органите на МВР, както и взаимодействието им с органите на местната власт и гражданите, по отношение на издирвани лица с влязла в сила присъда. \r\nРумен Радев пожела успех в тежката и отговорна дейност на МВР и обърна внимание на необходимостта от усъвършенстване на модела на работа в борбата с престъпността, които да гарантират по-голяма сигурност за българските граждани.", "date": "2018.01.08", "title": "Президентът Румен Радев обсъди криминогенната обстановка в страната с министъра на вътрешните работи Валентин Радев и главния секретар на МВР Младен Маринов"}
{"url": "http://www.focus-news.net/news/2018/01/08/2474882/veliko-tarnovo-do-15-yanuari-shte-bade-zatvoren-patyat-samovodene-resen-zaradi-remontni-deynosti.html", "text": "Добри са условията за пътуване на територията на област Велико Търново, предаде репортер на Радио „Фокус” – Велико Търново. Времето е ясно, на места превалява слаб дъжд. Температурата на въздуха е 8°.\r\nПроходът на Републиката е отворен за всички моторни превозни средства. Не се допуска преминаване на товарни автомобили над 10 тона през прохода Твърдица – Елена.\r\nДвижението в участък от път  Самоводене – Ресен е ограничено поради ремонтни дейности. Обходният маршрут е през село  Хотница. Срокът за приключване на ремонтните работи е до 15 януари.\r\nОстава затворен поради свлачище участък от път Царски извор – Драганово, обходният маршрут е през село Сушица.\r\nЗатворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4 – през с. Леденик.\r\nНадежда КРЪСТЕВА", "date": "2018.01.08", "title": "Велико Търново: До 15 януари ще бъде затворен пътят Самоводене – Ресен заради ремонтни дейности"}
{"url": "http://www.focus-news.net/news/2018/01/08/2474883/blagoevgrad-vazstanoveno-e-dvizhenieto-po-pat-ii-19-dobrinishte-gotse-delchev-predi-razklona-za-s-kremen.html", "text": "Възстановено е движението по път II-19 Добринище - Гоце Делчев преди разклона за с. Кремен. Това съобщиха от пресцентъра на Агенция \"Пътна инфраструктура\".", "date": "2018.01.08", "title": "Благоевград: Възстановено е движението по път II-19 Добринище - Гоце Делчев преди разклона за с. Кремен"}
{"url": "http://www.focus-news.net/news/2018/01/08/2474884/afp-2017-godina-postavya-rekord-shto-se-otnasya-do-amerikanskite-razhodi-za-spravyane-s-posleditsite-ot-prirodni-bedstviya.html", "text": "През 2017 г. американското правителство е похарчило най-високата в историята си сума, предназначена за справяне с последиците от природни  бедствия, предава AFP. Поредицата пожари и урагани са нанесли щети, които са увеличили до 306 милиарда долара отделената сума за справяне с бедствията и авариите. Това е най-високият подобен бюджет в историята на страната. \r\nПредишният такъв рекорд бе от 2005 г., когато ураганите Катрина, Уилма и Рита нанесоха огромни щети и допринесоха бюджета за справяне с природните бедствие да достигне 215 милиарда долара. : Цанко Цолов", "date": "2018.01.08", "title": "AFP: 2017 година поставя рекорд що се отнася до американските разходи за справяне с последиците от природни бедствия"}
{"url": "http://www.focus-news.net/news/2018/01/08/2474885/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е ясно. Температурата на въздуха е 8 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.08", "title": "Габрово: Ограничено е движението за автомобили над 10 тона по път Крамолин – Велико Търново"}
{"url": "http://www.focus-news.net/news/2018/01/08/2474886/aktsenti-v-sutreshniya-blok-dobro-utro-balgariya-na-radio-fokus-na-9-yanuari.html", "text": "На фона на постиженията и реализираните проекти през изминалата година в Тутракан, накъде ще бъде насочен акцентът на работа през настоящата, как Общината предвижда да привлича туристи през следващите месеци и има ли инвестиционен интерес в малката община? Отговорите на тези и още въпроси ще потърсим от кмета на крайдунавския град Димитър Стефанов. Знакова среща между омбудсмана Мая Манолова, премиера Бойко Борисов и финансовия министър Владислав Горанов, касаеща съдбата на миньори от затворени рудници през миналата година, позволи ранното пенсиониране на работниците. Колко души бяха засегнати от промените и каква ще бъде съдбата на миньорите, които ще бъдат съкратени или им предстои пенсиониране? Всичко това, както и повече за битките, които предстоят тази година, ще попитаме омбудсмана Мая Манолова. Ще насочим внимание и към водещата тема у нас. Броени дни след като страната ни беше разтърсена от шесторното убийство в Нови Искър без аналог в новата ни история, последва друга кървава екзекуция - разстрелване на бизнесмен. Можем ли да търсим общ катализатор на агресията, самостоятелни случаи или общо беззаконие? Къде можем да намерим причините за трагичните инциденти, с които започнахме да градим имиджа на страната ни на фона на европредседателството? Тези и още въпроси ще коментираме с бившия вътрешен министър и член на ИБ на АБВ Румен Петков. В минутите след 9 часа - от Венцеслав Илчев от Радио „Фокус“- Кюстендил ще разберем каква е готовността на здравните структури за справяне с очакваната грипна вълна. Ще ви разкрием и какво ще представи Историческият музей-Асеновград на посетителите си през 2018 година с помощта на колегата от Радио „Фокус“-Пловдив Тони Михайлов. \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.01.08", "title": "Акценти в сутрешния блок „Добро утро, България“ на Радио „Фокус“ на 9 януари"}
{"url": "http://www.focus-news.net/news/2018/01/08/2474887/predstoyashti-sabitiya-v-stranata-za-9-yanuari-agentsiya-fokus.html", "text": "***\r\nОт 10.30 часа на „Дондуков“ 2 ще се проведе заседание на Консултативния съвет за национална сигурност на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“.\r\n***\r\nОт 09.30 часа министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. „Брюксел“ до летище София. Откриването ще се състои в началото на новопостроения мост в посока на движение от Терминал 2 на летище София към бул. „Цариградско шосе“.\r\n***\r\nОт 11.00 часа министърът на здравеопазването Кирил Ананиев ще открие изцяло реновираната Послеродова клиника на „Майчин дом” (етаж 7).\r\n***\r\nОт 09.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за приготовление за убийство по чл.115 и чл.116 НК.\r\n***\r\nОт 10.00 часа 7-и състав на Специализирания наказателен съд ще заседава по делото срещу Иван И., Христо Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа 9-и състав на на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за организиране и ръководене на организирана престъпна група. \r\n***\r\nОт 11.00 часа в Националния пресклуб на БТА Сдружение „Алианс за защита от насилие, основано на пола”, Фондация ПУЛС - Перник, Фондация „Български център за джендър изследвания”, Националната мрежа за децата и други ще дадат пресконференция на тема\r\n„Да подкрепим знанието и човечността с подкрепа за ратификацията на Истанбулската конвенция за превенция и борба с насилието над жени и домашното насилие“.\r\n***\r\nОт 12.00 часа ръководствата на младежките организации на АБВ, ДПС, БСП, ПП “Движение 21”, ВМРО и Движение „Гергьовден“ ще проведат среща с президента на футболния съюз и член на ИБ на УЕФА Борислав Михайлов. Представителите на младежките политически формации ще подпишат Харта за борба срещу насилието, агресията и езика на омразата. Събитието ще се състои в Национална Футболна База „Бояна” на ул. „Витошко лале” №18.\r\n***\r\nОт 12.00 часа в ИнфоЦентър София – Европейска столица на спорта (срещу Румънското посолство) ще се проведе пресконференция по повод годишната програма от активности за 2018 г.\r\n***\r\nОт 13.30 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за организиране и ръководене на организирана престъпна група.\r\n***\r\nОт 12.30 часа народният представител от ГЕРБ-Перник д-р Александър Александров организира приемен ден за жителите на Брезник и населените места в общината. Приемната ще се проведе в читалище „Просвещение 1870“-гр. Брезник.\r\n***\r\nОт 13.30 часа в Школата по керамика в СУ „Иван Вазов” ще се проведе пресконференция по повод новата инициатива на гимназията.\r\n***\r\nОт 18.00 часа в зала „Георги Баев“ в Културен център „Морско казино“ ще бъде открита изложба, посветена на 100-годишнината от смъртта на създателя на международния език есперанто Людвик Заменхоф.\r\n*** \r\nОт 14.30 часа в Дневен център за деца и младежи с умствена изостаналост „Свети Йоан Златоуст“ ще се проведе пресконференция, на която ще бъде представен отчет на кампанията „Варненската Коледа“.\r\n***\r\nОт 18.00 часа в Клуб 7 ще бъде представена книгата „Пътят на сърцето“ с автор Мадлен Алгафари.\r\n***\r\nОт  09.00 часа, в 10 зала Окръжният съд в Пловдив ще гледа делото срещу Николай Н. и Бренченс Й. Николай Н. е обвинен в това, че през периода от месец януари 2012 г. до 5.05.2012 г. в съучастие с неустановени лица и с холандския гражданин Бренченс Й. , като извършител, без надлежно разрешително с цел разпространение, в гр. Буенос Айрес, Република Аржентина, придобил високорисково наркотично вещество – кокаин, с общо нетно тегло на веществото 59 956 грама на обща стойност 2 727 645 лева.\r\n***\r\nОт 09.00 часа, в зала 5 Окръжният съд в Пловдив ще гледа делото срещу подсъдимата Величка Д., служител на ДСК,  използвала платежни инструменти – банкова карта, издадена от „Банка ДСК“ ЕАД на името на Г. П., и банкова карта, издадена от „Банка ДСК“ на името на съпругата му И. П., без съгласието на титулярите на съответните банкови карти, като е изтеглила парични суми от АТМ устройства, като общо изтеглените пари са на сума 14 280  лева /от които 12 280 лева собственост на Г. П. и 2000 лева собственост на съпругата му И.П./ и деянието не съставлява по-тежко престъпление.\r\n***\r\nОт 09.15 часа, в зала 3 на Районен съд – Пловдив, ще се проведе заседание по делото срещу Николай Н., който е обвинен за това, че е присвоил чужди пари в размер на 10 190 лв., собственост на казино. \r\n***\r\nОт 10.00 часа в Регионалния пресклуб на БТА ще се проведе заключителна пресконференция за реализираните дейности и инициативи на двата Младежки информационно консултантски центрове.\r\n***\r\nОт 10.00 часа, в 10 зала, Окръжният съд в Пловдив ще гледа дело срещу подсъдимия Аляйдин Х. обвинен в това, че на 8.09.2015 г. на главен път I-6, км 239+670 от републиканската пътна мрежа в землището на с. Кърнаре, обл. Пловдив при управление на моторно превозно средство е нарушил правилата за движение и по непредпазливост е причинил смъртта на две лица, както и е причинил телесни повреди на две лица.\r\n***\r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия”в блок 91. \r\n***\r\nОт 19.00 часа в клуб Петното на Роршах ще се проведе разговор с Николай Терзийски за дебютния му  роман „Отлъчване”. Събитието е първото от литературния формат за срещи със съвременни български автори - Литературен салон Spirt and Spirit.\r\n***\r\nОт 11.00 часа в Регионалния пресклуб на БТА ще се проведе пресконференция на Община Чирпан и Фондация \"Яворов\".\r\n***\r\nОт 12.00 часа, в зала 2 на Община Стара Загора, ще бъдат подписани, договорите за изграждане на Системата за управление на градския транспорт (СУГТ) и въвеждането на Автоматизирана система за таксуване (АТС) в автобусите и тролейбусите на вътрешния оператор „Тролейбусни и автобусни превози” ЕООД. \r\n***\r\nОт 10.00 часа в базата на общинското предприятие „Чистота“ ще бъде даден брифинг.", "date": "2018.01.08", "title": "Предстоящи събития в страната за 9 януари (Агенция „Фокус”)"}
{"url": "http://www.focus-news.net/news/2018/01/08/2474888/kmetat-na-tutrakan-dimitar-stefanov-2017-g-ne-beshe-leka-tay-kato-imahme-dosta-rabota.html", "text": "2017 г. не беше лека, тъй като имахме доста работа. Това каза кметът на Тутракан Димитър Стефанов в интервю за Агенция „Фокус“ за изминалата 2017 г.\r\n„2017 г. бе поредната година, в която  Общинска администрация имаше много работа. Трябваше да се входират и подготвят обществени поръчки по енергийна ефективност. Имахме и отпуснати средства през Министерски съвет за асфалтиране на улици в град Тутракан и селата. Работеше се и по разработване на стратегията на местната инициативна рибарска група. Продължаваме и с проектирането и документацията по проекта за Водния цикъл на град Тутракан“, каза Стефанов. Кметът посочи, че през изминалата година Общината е реализирала подмяната на един изключително компрометиран водопровод на улиците „Родина“ и „Исперих“.  „Заедно с тротоарните площи и асфалтиране на самата улица, асфалтирахме  още една много голяма улица. Тя също беше в окаяно състояние. Целите и вниманието на Общинска администрация през 2017 г. бяха насочени към оправяне на пътната инфраструктура не само в град Тутракан, а и в селата“, посочи Стефанов. Той поясни, че преди дни е подписал проект за  общинска пътна мрежа, на стойност близо 7 млн. лв. „Оттук нататък започват да се изработват обществените поръчки и избора на изпълнител. През лятото, дай Боже, наистина този проект да бъде реализиран“, посочи кметът. \r\nДеница КИТАНОВА", "date": "2018.01.08", "title": "Кметът на Тутракан Димитър Стефанов: 2017 г. не беше лека, тъй като имахме доста работа"}
{"url": "http://www.focus-news.net/news/2018/01/08/2474889/sport-travmata-na-andrey-rublyov-ne-e-seriozna.html", "text": "Травмата на руския тенисист Андрей Рубльов, заради която той бе принуден да се откаже от участие на турнира в Оукланд, Нова Зеландия, не е сериозна, съобщиха от руската федерация по тенис. Поставеният под осми номер в основната схема руснак трябваше да се откаже заради болка в ръката, като най-вероятно травмата няма да му попречи да играе на Аустрелиън Оупън.", "date": "2018.01.08", "title": "Спорт: Травмата на Андрей Рубльов не е сериозна"}
{"url": "http://www.focus-news.net/news/2018/01/08/2474890/predsedatelyat-na-narodnoto-sabranie-tsveta-karayancheva-geroite-padnali-za-svobodata-na-balgariya-sa-nasheto-merilo-za-lyubovta-kam-otechestvoto.html", "text": "Преди 140 години българските опълченци и руските войници преминават през Хаинбоаз и в мразовитите януарски дни на 1878 година достигат до Казанлък и го освобождават. Това каза председателят на Народното събрание Цвета Караянчева в словото си по време на официалното честване на 140 години от освобождението на Казанлък от турско робство, предаде кореспондент на Радио „Фокус“. Караянчева заяви, че именно този проход показва края на войната, но показва също и че именно там е основоположено началото на Санстефанския мирен договор за автономна българска държава. „И от дистанцията на годините, ако се вслушаме, все още ще чуем гърмежите и ще усетим битките, ще чуем стоновете на мъчениците и виковете „ура“ на войниците.“, каза още Караянчева. Тя заяви, че и днес, когато се прекланяме пред тях, ние знаем, че те се биха достойно и храбро, те са нашият пример за мъжество, стоицизъм и любов към България. Те са нашето мерило за любовта към Отечеството. „Важно е днес, когато говорим за тях, да си спомним какво казва Захари Стоянов: „Те измиха лицето на България и направиха така, че думата българин да се чува по всички краища на света“. Спомняме си и думите на Хаджи Димитър: „И да паднем, мили братя, нашите кости няма да бъдат напразно, другите поколения ще стъпят връз тях.“, добави Караянчева.\r\nПредседателят на Народното събрание каза в словото си още, че историческите събития не са само повод за скръб, те са и повод да бъдат преосмислени, да намерим своята национална кауза и национално обединение, да помним миналото, но да слагаме железни темели за бъдещето, да бъдем обединени като народ, да гледаме напред. „И така както Казанлък е в центъра на България, така и България през следващите шест месеца ще бъде в центъра на Европейския съюз. Една малка България, която само десет години членува в този съюз ще бъде председател и тя ще реди дневния ред на Европа, тя ще реди политиките, ще бъде стожер на сигурността и ще се съизмерва с всички държави от Европейския съюз. И днес, когато празнуваме 140 години от освобождението на Казанлък трябва да кажем, че можем да градим бъдещето, можем да правим мостове, защото сме стъпили на рамената на титани – всички онези знайни и незнайни български войни, които загинаха за свободата и обединението на България“, заяви Караянчева. \r\nСлавяна ГАЙДАРОВА", "date": "2018.01.08", "title": "Председателят на Народното събрание Цвета Караянчева: Героите, паднали за свободата на България, са нашето мерило за любовта към Отечеството"}
{"url": "http://www.focus-news.net/news/2018/01/08/2474891/afp-mayk-pens-shte-osashtestvi-vizitata-si-v-blizkiya-iztok-sledvashtata-sedmitsa.html", "text": "Вицепрезидентът на САЩ Майк Пенс ще осъществи визитата си в Близкия Изток следващата седмица. Това са съобщили в понеделник официални лица, предава AFP. Пенс ще се срещне с лидерите на Египет, Йордания и Израел. Неговото пътуване бе обявено малко след като президентът Доналд Тръмп призна Ерусалим за столица на Израел на шести декември 2017 г., но бе впоследствие отложено. \r\nСъгласно разпространената информация, Пенс ще пристигне в Египет на 20 януари, където ще се срещне с държавния глава Абдел Фатах ас Сиси. На 21 вицепрезидентът ще лети към Йордания за среща с краля Абдула втори, докато 22 и 23 януари са предназначени за разговори с израелския премиер и президент, съответно Бенямин Нетаняху и Реувен Ривлим. Очаква се също така Пенс да изнесе реч пред местния парламент. : Цанко Цолов", "date": "2018.01.08", "title": "AFP: Майк Пенс ще осъществи визитата си в Близкия изток следващата седмица"}
{"url": "http://www.focus-news.net/news/2018/01/08/2474893/parvata-grupi-pelikani-pristignaha-v-rezervata-srebarna.html", "text": "В поддържан резерват „Сребърна“ освен традиционно зимуващите птици – лебеди и водни кокошки, от дни са наблюдавани облитания и почивки на малка група къдроглави пеликани. Това съобщиха от Регионалната инспекция по околната среда  и водите – Русе. През почивните дни част от защитените птици са пренощували на територията на резервата. В момента в колонията и на двете наколни платформи са се установили около 55 птици, а общият брой в езерото е около 80. По данни от системата за видеонаблюдение пеликаните в колонията са със силно зачервени гуши. Птиците събират тръстиков материал за изграждане на гнезда, което е  знак за началото на размножителния им период. Топлото време за сезона е причина първата група пеликани да пристигнат по-рано. Нормалният гнездови период в колонията започва от края на януари до първата деседневка на февруари. Експертите се надяват на добри метеорологични условия, тъй като птиците ползват езерото Сребърна за хранителна база. Замръзването на водните площи в резервата би принудило птиците да търсят храна във водоемите по река Дунав. Обстановката в резервата е спокойна. Ежедневно на територията на Сребърна се извършва засилено наблюдение на водоплаващите птици.", "date": "2018.01.08", "title": "Първата групи пеликани пристигнаха в резервата „Сребърна“"}
{"url": "http://www.focus-news.net/news/2018/01/08/2474894/predsedatelyat-na-narodnoto-sabranie-tsveta-karayancheva-ne-mislya-che-dneshnoto-pokazno-ubiystvo-v-sofiya-e-falstart-za-balgarskoto-evropredsedatelstvo.html", "text": "Не мисля, че днешното показно убийство в София е фалстарт, с който България започва своето европредседателство, каза в Казанлък в отговор на журналисти, по повод убийството на 49-годишния Петър Христов, председателят на Народното събрание Цвета Караянчева. Това предаде кореспондент на Радио „Фокус“. Тя заяви, че такива събития се случват във всяка една европейска държава, Европа работи за справяне с корупцията, както и България. „Това, което трябва да кажем за България в следващите шест месеца е, че България е готова да председателства, България е достоен член на Европейския съюз и ние можем да се справим с това. Време е да покажем, че председателството не е на ГЕРБ, на БСП, на ДПС, а е на България. И е важно посланията, които излизат от България, да бъдат наистина позитивни, да представят България в най-добрата светлина, защото в крайна сметка ние сме българи и се гордеем с това“, заяви Караянчева.\r\nСлавяна ГАЙДАРОВА", "date": "2018.01.08", "title": "Председателят на Народното събрание Цвета Караянчева: Не мисля, че днешното показно убийство в София е фалстарт за Българското европредседателство"}
{"url": "http://www.focus-news.net/news/2018/01/08/2474895/kmetat-na-tutrakan-dimitar-stefanov-nay-golemite-uspehi-za-obshtina-tutrakan-prez-2017-g-byaha-odobrenite-proekti-za-energiyna-efektivnost.html", "text": "Най-големите успехи за Община Тутракан през 2017 г. бяха  одобрените проекти по енергийната ефективност. Това каза кметът на Тутракан Димитър Стефанов в интервю за Агенция „Фокус“ за изминалата 2017 г. Той поясни, че те включват 18 сгради частна, държавна и общинска собственост. „Това за мен е един успех, защото от 6-те милиона лв. , които бяха отпуснати по енергийна ефективност, Община Тутракан получи одобрение за проектите за тавана на тази сума.  Сега започва вече изборът на изпълнители по отделните обществени поръчки. Вече имаме за определени сгради, подписани договори за изпълнители и на СМР-то и на изпълнителния надзор. Продължаваме с останалите сгради. Надявам се докрая на февруари, най-късно март месец да имаме за всички сгради избрани изпълнители по различните поръчки“, посочи Стефанов. Кметът коментира, че най-големият проблем за общината в момента е запазването на общинската болница. „Плановете на Общината са свързани с един от най-важните ни приоритети – задържането на нашата общинска болница. Тя е в лошо финансово състояние, но мисля, че с ръководството на МБАЛ „Тутракан“, на Общинска администрация и не без подкрепата на правителството, тази  болница ще съществува и ще продължи да се развива“, допълни Димитър Стефанов. \r\nДеница КИТАНОВА", "date": "2018.01.08", "title": "Кметът на Тутракан Димитър Стефанов: Най-големите успехи за Община Тутракан през 2017 г. бяха  одобрените проекти за енергийна ефективност"}
{"url": "http://www.focus-news.net/news/2018/01/08/2474896/bbc-dzheremi-hant-ostava-na-posta-si-kato-britanski-ministar-na-zdraveopazvaneto.html", "text": "Джереми Хънт запазва поста си като британски министър на здравеопазването, след като по-рано се появиха слухове, че по време на промените в кабинета, премиерът Тереза Мей смята да назначи нов човек на негово място, заради проблемите в сферата. Това съобщава BBC. Към неговата работа обаче ще бъде добавена и социалната сфера, като заеманата от него позиция ще носи името \"министър на здравеопазването и социалните въпроси\". \r\nВ понеделник Мей извършва промени в правителство, които според информация на някои медии са наложени от слабите резултати на управляващата Консервативна партия по време на предсрочните избори от месец юни. \r\nХънт е обвиняван за множество от проблемите в системата на здравеопазването, които се изразиха най-вече в невъзможността на болниците в страната да приемат високия брой пациенти, които в последните няколко дни трябваше да чакат реда си на опашки, които стигаха извън стените на лечебните заведения, докато част от лекарите трябваше да въведат по-дълго работно време.  \r\nНа позициите си остават също така ключови фигури като вътрешния министър Амбър Руд, на финансите Филип Хамънд, на външните работи Борис Джонсън и преговарящият за Брекзик Дейвид Дейвис. : Цанко Цолов", "date": "2018.01.08", "title": "BBC: Джереми Хънт остава на поста си като британски министър на здравеопазването"}
{"url": "http://www.focus-news.net/news/2018/01/08/2474897/vratsa-vatreshna-povreda-predizvika-pozhar-v-tsentralnoto-tablo-na-sredno-uchilishte-ivan-vazov-v-mezdra.html", "text": "Вътрешна повреда, причинена от претоварване на подсилени предпазители, предизвика пожар в централното табло на СУ „Иван Вазов“ в Мездра, съобщиха от РС ПБЗН- Мездра. Инцидентът е станал тази сутрин около 08.30 часа и се е разминал без пострадали. Учениците и колективът на учебното заведение бяха своевременно евакуирани, докато екип на РСПБЗН –Мездра потуши пламъците. Най-вероятната причина за пожара е неправилно експлоатиране на електропреносната мрежа и нейното прекомерно натоварване. Защитните устройства са били неправомерно усилени. По този начин многократно се надвишава максимално допустимата сила на тока, на която предпазителите могат да устоят. „В случая се касаеше за възникнало късо съединение в главното табло на училището. Своевременно загасихме пламъците с пожарогасители и не се стигна до инциденти“, поясни Васил Иванов, началник на РСПБЗН-Мездра. Предстои да бъде извършена проверка по случая и да се потърси отговорност от съответните длъжностни лица.", "date": "2018.01.08", "title": "Враца: Вътрешна повреда предизвика пожар в централното табло на средно училище „Иван Вазов“ в Мездра"}
{"url": "http://www.focus-news.net/news/2018/01/08/2474898/nimh-prez-sledvashtoto-denonoshtie-nad-stranata-shte-preobladava-oblachno-vreme-i-na-otdelni-mesta-shte-prevali-slab-dazhd.html", "text": "През следващото денонощие над страната ще преобладава облачно време и на отделни места ще превали слаб дъжд. По-значителни разкъсвания на облачността ще има над Югозападна България. Ще духа до умерен вятър от изток-североизток. Минимални температури между 0° и 5°, по морския бряг 6-7°, максимални между 5° и 10°, в крайните югозападни райони до 12°-13°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде значително по-високо от средното за месец януари. През деня още ще се повиши.\r\nНад Черноморието ще бъде предимно облачно и главно по южното крайбрежие ще превали слаб дъжд. Ще духа умерен североизточен вятър. Максималните температури ще са 8°-9°. Температура на морската вода е 9°. Вълнението на морето ще бъде 3-4 бала.\r\nНа планините ще има разкъсана облачност, без валеж. Ще духа до умерен югоизточен, по най-високите върхове запад-югозападен вятър. Максималната температура на височина 1200 метра ще е около 8°, на 2000 метра – около 4°.\r\nПрез следващите дни температурите ще продължат бавно да се понижават. Ще преобладава облачно време. И в сряда слаб дъжд ще превали само на отделни места, а в четвъртък и петък валежи ще има на повече места. В средата на седмицата вятърът ще е от изток-югоизток, слаб, в източните райони до умерен. През нощта срещу петък и в петък постепенно ще се ориентира от североизток, а до края на деня и ще се усили, повече в източната половина от страната и в Дунавската равнина. През деня температурите ще се понижават, а с продължаващото застудяване, на места в Северна България и по високите полета дъждът ще премине в сняг.", "date": "2018.01.08", "title": "НИМХ: През следващото денонощие над страната ще преобладава облачно време и на отделни места ще превали слаб дъжд"}
{"url": "http://www.focus-news.net/news/2018/01/08/2474899/tass-ruskite-voenni-v-hmeymim-sa-otrazili-uspeshno-ataka-na-13-bezpilotni-letyashti-obekti.html", "text": "Руските военни в базата в Хмеймим са отразили успешно атака на 13 безпилотни летящи обекти. Нападението се е случило в нощта на събота срещу неделя, като руското министерство на отбраната съобщава за него в понеделник. \r\nСпоред разпространеното от ведомството съобщение, „с падането на нощта, руските противовъздушни системи са идентифицирали от значително разстояние 13 неголеми въздушни обекта с неустановен произход, насочващи се срещу военните съоръжения.“\r\nРуските военни са успели да прекъснат електронното управление на шест от обектите и унищожат останалите седем. Няма данни за щети или жертви. : Цанко Цолов", "date": "2018.01.08", "title": "ТАСС: Руските военни в Хмеймим са отразили успешно атака на 13 безпилотни летящи обекти"}
{"url": "http://www.focus-news.net/news/2018/01/08/2474900/pazardzhik-predstoi-remont-na-pokrivite-na-dve-ot-tsarkvite-v-selo-patalenitsa.html", "text": "През настоящата година предстои ремонт на покривите на двете действащи църкви „Успение на Пресвета Богородица“ и „Св. Димитър” в пазарджишкото село Паталеница, съобщи за Радио „Фокус” – Пазарджик Ангел Налбатски, кмет на населеното място. Предвидено е и освежаване на външните фасади на двата православни храма. „Всички останали обществени сгради в селото са ремонтирани през последните години. В момента тече и реставрацията на една стара чешма в центъра на селото, която е над половин век”, уточни Налбатски. Той каза също, през 2014 година е завършил мащабният ремонт на централната част на населеното място, където е изграден парк с пейки, част от настилката е с различен цвят плочки и мрамор. „Предстои ремонт на още 6 улици, които все още не са асфалтирани. За последните години са асфалтирани и преасфалтирани още 27 улици”, допълни Налбатски.\r\nАлбена ЖИЛЕКОВА", "date": "2018.01.08", "title": "Пазарджик: Предстои ремонт на покривите на две от църквите в село Паталеница"}
{"url": "http://www.focus-news.net/news/2018/01/08/2474901/montana-s-normalna-intenzivnost-e-trafikat-prez-prohoda-petrohan.html", "text": "С нормална интензивност е трафикът през прохода Петрохан, каза за Радио „Фокус“ – Видин дежурният служител в Областно пътно управление – Монтана. Пътната настилка на прохода е суха, няма опасност от заледявания на пътя. Остава забраната за преминаване през Петрохан на тежкотоварни автомобили над 12 тона до 31 март, обходният маршрут за тях е през град Своге.\r\nАнна ЛОЗАНОВА", "date": "2018.01.08", "title": "Монтана: С нормална интензивност е трафикът през прохода Петрохан"}
{"url": "http://www.focus-news.net/news/2018/01/08/2474902/voa-pravitelstvoto-na-sasht-shte-prekrati-zashtiteniya-statut-na-okolo-262-hil-migranti-zhiveeshti-v-stranata-ot-17-godini.html", "text": "Американското правителство ще прекрати защитения статут на около 262 хил. мигранти, граждани на Салвадор, които са живели в страната от близо две десетилетия, съобщава радио Voice of America. Това са разкрили официални лица в понеделник сутринта (местно време). Временният защитен статут е предпазвал от депортация жителите на латиноамериканската държава, дошли в САЩ след разрушителното земетресение в родината им от 2001 г. Действието му ще бъде прекратено считано от девети септември 2019 г. От този ден те отново ще се върнат към статута си на имигрант, като това е вероятно да остави хиляди от тях без документи, което би довело до тяхното депортиране. : Цанко Цолов", "date": "2018.01.08", "title": "VOA: Правителството на САЩ ще прекрати защитения статут на около 262 хил. мигранти, живеещи в страната от 17 години"}
{"url": "http://www.focus-news.net/news/2018/01/08/2474903/varna-dvizhenieto-po-pat-i-9-varna-obzor-v-rayona-na-s-rudnik-se-osashtestvyava-v-edna-lenta-poradi-tezhak-paten-intsident.html", "text": "Движението по път I-9 Варна - Обзор в района на с. Рудник се осъществява в една лента поради тежко ПТП. Това съобщиха от пресцентъра на Агенция \"Пътна инфраструктура\".", "date": "2018.01.08", "title": "Варна: Движението по път I-9 Варна - Обзор в района на с. Рудник се осъществява в една лента поради тежък пътен инцидент"}
{"url": "http://www.focus-news.net/news/2018/01/08/2474904/georgi-svilenski-bsp-koruptsiyata-e-osnoven-iztochnik-na-problemite-v-balgariya.html", "text": "Важно е всеки политик и всяка една политическа сила да бъде последователна в действията си. Затова вотът на недоверие към кабинета ще бъде на 17 януари, както БСП обеща. Готови сме и с мотивите. Това каза зам.-председателят на ПГ на „БСП за България” Георги Свиленски пред БНТ, съобщиха от пресцентъра на БСП. Той добави, че вотът ще бъде на тема корупция, защото, за съжаление, тя се оценява и от чуждестранни медии, като „Гардиън”, които казват, че България е най-корумпираната страна в ЕС. Народният представител добави, че корупция е имало и преди, но от 2009 г. ГЕРБ е във властта и 10 години са достатъчни, за която и да е политическа сила, да направи крачки за решаването на този проблем. „Корупцията, бедността, доходите са големите проблеми на българските граждани, от днес може да говорим и за сигурността, която бе изместена на заден план заради председателството”, категоричен бе народният представител. Той заяви, че най-важното в дебата за вота на недоверие е българските граждани да разберат условията, в които живеят. „Няма значение дали сме председатели на ЕС или не, когато си на първо място по корупция, когато всеки ден има убийства”, каза още социалистът. Георги Свиленски бе категоричен, че корупцията е част и от изборните резултати в последните години и е източник на бедност, ниски доходи, проблемите в здравеопазването и образованието. „Управляващите са отговорни за корупцията в страната”, заяви още той. Народният представител припомни, че от момента, в който започна темата за шуробаджанащината, централата на БСП е засипана със сигнали от цялата страна, но случаят Хасково е показателен.", "date": "2018.01.08", "title": "Георги Свиленски, БСП: Корупцията е основен източник на проблемите в България"}
{"url": "http://www.focus-news.net/news/2018/01/08/2474905/veliko-tarnovo-s-500-poveche-sa-bili-novoregistriranite-chitatelite-vav-velikotarnovskata-biblioteka-prez-2017-godina-spryamo-predhodnata-godina.html", "text": "С 500 повече са били новорегистрираните читателите в РНБ „П. Р.Славейков“ във Велико Търново през 2017 година спрямо предходната година. Това съобщи за Радио „Фокус“ – Велико Търново зам.-директорът на библиотеката Калина Иванова. Броят на записаните читатели за годината е 8 372. Възрастовата граница е в широк диапазон. Калина Иванова посочи, че се забелязва тенденция все повече родители да записват децата си в библиотеката. Най-малкият читател е на 1 година и 3 месеца, а най-възрастният – на 89 години. Общият брой на посещенията през годината е 273 746. Виртуалните посещенията на интернет страницата на библиотеката и в страницата в социалната мрежа са общо 188 042. Раздадените библиотечни материали са общо 190 035 единици, като близо 50 000 са ползвани в читалнята на библиотеката.\r\nНай-активният читател е Венета Михайлова, преподавател в ОУ „Бачо Киро“. До края на 2017 година тя е заела общо 445 книги. „Аз приканвам нашите читатели да бъдат активни. Може би в новата година ще има и други инициативи, свързани с насърчаване на четенето“, посочи Калина Иванова. Тя припомни, че през 2017 година по инициатива на еврокомисаря Мария Габриел общо 28 читатели от всяка една регионална библиотека в страната са посетили Брюксел.\r\nНадежда КРЪСТЕВА", "date": "2018.01.08", "title": "Велико Търново: С 500 повече са били новорегистрираните читателите във великотърновската библиотека през 2017 година спрямо предходната година"}
{"url": "http://www.focus-news.net/news/2018/01/08/2474906/zimni-sportove-mok-shte-izleze-s-okonchatelniya-spisak-na-ruski-atleti-koito-shte-badat-dopusnati-na-olimpiyskite-igri-v-pyonchan-na-28-yanuari.html", "text": "Международният олимпийски комитет ще публикува на 28 януари списък, съдържащ имената на всички руски атлети, които ще бъдат допуснати до участие на зимната олимпиада в Пьончан. В началото на декември от комитета обявиха, че Русия няма да има право нейните спортисти да я представят официално заради допинг скандал, засегнал голяма част от атлетите. Имената на тези, които имат негативни проби за употреба на забранени вещества и ще бъдат допуснати да се състезават под неутрален флаг, ще бъдат разкрити на 28 януари.", "date": "2018.01.08", "title": "Зимни спортове: МОК ще излезе с окончателния списък на руски атлети, които ще бъдат допуснати на олимпийските игри в Пьончан на 28 януари"}
{"url": "http://www.focus-news.net/news/2018/01/08/2474907/mediite-v-yugozapadnata-ni-sasedka-ne-propusnaha-balgarskata-chestitka-za-upotrebata-na-abreviaturata-byurm-po-vreme-na-predsedatelstvoto-ni-na-es-obzor.html", "text": "В рамките на среща с журналисти в Брюксел в понеделник, 8 януари, постоянният представител на България към Европейския съюз - посланик Димитър Цанчев, представи приоритетите на започналото вече ротационно председателство на София на Съвета на ЕС - включително по отношение на Западните Балкани. Медиите в югозападната ни съседка обаче акцентираха върху изявлението му по повод употребата на абревиатурата БЮРМ (Бивша югославска република Македония) в следващите шест месеца.\r\n\"В периода на председателството си на ЕС, България ще ни нарича БЮРМ\". Под това заглавие \"НОВА ТВ\" първа публикува статия, посветена на изявленията на посланик Цанчев. \r\n\"Посланикът на България в Брюксел Димитър Цанчев днес поясни, че България ще ни нарича Бивша югославска република Македония по време на председателството си в ЕС през следващите шест месеца.\r\nВъпреки че отношенията между двете страни се подобряват, а правителствата провеждат съвместни заседания, посланик Цанчев в Брюксел заяви, че това е техен дълг.\r\nМакар България да е признала Македония под конституционното й име, по време на председателството на ЕС държавата е поела задължението да се обръща към нас с временното наименование, твърди Цанчев\".\r\nВ последвалите часове на деня краткият текст на \"НОВА ТВ\" бе разпространен дословно в редица водещи медии в Македония. Под същото заглавие публикации се появиха в електронното издание \"Локално\", на страниците на телевизионните канали \"Телма\" и \"Канал 5\". \r\nВ останалите медии, отразили изявлението на българския посланик при ЕС, разликите бяха уловими предимно в заглавията.\r\n\"България реши: В Брюксел за нас сте БЮРМ, а не Македония\", коментира скопското електронно издание \"Вечер\" в статия, посветена на изявленията на посланик Цанчев. \"Телевизия Нова“ изведе в заглавие: \"Честитка от София: В ЕС България ще нарича Македония с временното име БЮРМ\". От редакцията подчертаха, че \"това решение идва след съвместни заседания на правителствата на България и Македония, т.е. (Зоран) Заев и (Бойко) Борисов. Press 24 също не подмина темата, която бе отразена в материал, озаглавен \"За България ще сме БЮРМ, а не Македония за времето на председателството й на ЕС\". Под същото заглавие публикация се появи и в \"Нетпрес\".\r\nПо-късно \"НОВА ТВ\" излезе с втори материал за изявленията на посланик Цанчев, озаглавен \"Без реформи няма надежда за членство в ЕС\".\r\n\"България се надява, че през април или май Европейската комисия ще предложи започването на преговори за членство с Македония, заяви днес в Брюксел Димитър Цанчев, посланикът на България в ЕС\", отбелязва електронното издание, като подчертава, че според европейския дипломат през този период Скопие ще се \"освободи\" от условната препоръка за членство, която получи преди повече от две години, при правителството на тогавашния премиер Никола Груевски (ВМРО-ДПМНЕ).\r\nЦитирайки източници от ЕС, от редакцията подчертават, че в Брюксел гледат с недоволство на дългата \"зимна ваканция\" на македонския парламент, от който се очаква да приеме \"спешни, но и качествени\" закони, съгласно препоръките от експертната комисия \"Прибе\" на ЕК (по името на председателя й Райнхард Прибе). \r\n\"Дори ако проблемът с името бъде решен през следващите месеци, Македония ще бъде изправена пред голям проблем, ако не бъдат проведени спешни реформи от препоръките на Прибе. Държавите от ЕС са много колебливи, когато става дума за присъединяване на страните от Балканите, така че ако няма реформи, ще се провали надеждата за бързо започване на преговори за членство\", предупреждава източник на изданието. \r\n\"НОВА ТВ\" обръща внимание, че посланик Цанчев е потвърдил информацията, заявявайки, че \"всички страни от Западните Балкани трябва да отговарят на критериите и някои държави-членки са особено чувствителни по този въпрос\".\r\nСъгласно думите на Цанчев, македонските власти демонстрират желание за напредък в разрешаването на т.нар. спор за името с Гърция и е добре, че е постигнато споразумение за добросъседство с България:\r\n\"Но в допълнение към отношенията със съседите, правителството трябва да положи усилия за продължаване на реформите. Необходими са трудни и сложни реформи. Вие сте на този път. Ние го изминахме и искаме да помогнем. Разбира се, трябва да бъде представено нещо на нашите партньори в ЕС, за да ги убедим, че Македония  отговаря на изискванията и може да направи крачката към започване на преговорите. За това са важни и преговорите с Гърция, надяваме се, че интензивната работа между двете правителства ще даде резултат\", са думите, изречени от българския посланик при ЕС за македонското издание.  \r\nВ края на статията, \"НОВА ТВ\" отново се връща на темата за употребата на конституционното име на Македония. Изданието привежда думите на Цанчев, съгласно които през следващите месеци на председателството си на Съвета на ЕС България не може да избегне употребата на временното име на югозападната си съседка, когато повдига темата за нея.\r\n\"България признава Македония под конституционното й име, но заради ЕС ще използваме името БЮРМ\", цитират от редакцията изказването на Цанчев от Брюксел.\r\nЩо се отнася до България, на 15 януари 1992 г. страната ни първа призна Република Македония като независима и суверенна държава, с официалното й име. България не зачете понятието \"македонски език\" с аргумента, че не е дипломатическа практика да се признава съществуването на отделен език. Конституционното име на югозападната ни съседка обаче постави началото на продължителен и напрегнат спор между Скопие и Атина, за чието решаване се наложи международно посредничество в лицето на ООН. Очаква се в рамките на преговорите в Ню Йорк, които ще стартират на 19 януари, специалният посредник на ООН в спора между властите в Скопие и Атина за името на Република Македония - Матю Нимиц, да представи конкретно предложение за разрешаване на проблема, който вече няколко десетилетия хвърля сянка върху отношенията между двете съседни държави. Ако срещата премине добре, следващата стъпка ще бъде преговори между министър-председателя на Гърция Алексис Ципрас и неговия македонски колега Зоран Заев. Тереза Герова", "date": "2018.01.08", "title": "Медиите в югозападната ни съседка не пропуснаха българската \"честитка\" за употребата на абревиатурата БЮРМ по време на председателството ни на ЕС (ОБЗОР)"}
{"url": "http://www.focus-news.net/news/2018/01/08/2474923/blagoevgrad-su-sv-sv-kiril-i-metodiy-v-simitli-be-oborudvano-s-ogromen-shah-i-masi-za-kanadska-borba-i-tenis-na-masa.html", "text": "Средно училище „Св. св. Кирил и Методий“ в Симитли бе оборудвано с огромен шах, маса за тенис на маса и маса за канадска борба. За Радио „Фокус“ – Пирин Таня Янкова, директор на учебното заведение, каза, че новите спортни придобивки са подарък от ръководството към учениците. Те могат да бъдат използвани от възпитаниците на учебното заведение в свободното им време, както и в междучасията. „Тези спортове са залегнали в програмата по физическо възпитание и спорт на петокласниците, затова и ръководството се погрижи за тяхното развиване в училището. Първи обаче от новите придобивки се възползваха осмокласниците, които веднага изпробваха новите забавления в училище“, каза още Янкова. Шахматистката с множество медали Валерия Янушева е направила първия ход в играта и е победила своя съперник на шах. Ръководството на училището пожела на своите ученици през новата година да продължават да бъдат много ученолюбиви и да не спират да спортуват.\r\nЛивия НИНОВА", "date": "2018.01.08", "title": "Благоевград: СУ „Св. св. Кирил и Методий“ в Симитли бе оборудвано с огромен шах и маси за канадска борба и тенис на маса"}
{"url": "http://www.focus-news.net/news/2018/01/08/2474924/sport-dobrudzha-pobedi-levski-s-32-v-mach-ot-tretiya-krag-na-turnira-za-kupata-na-balgariya.html", "text": "Миналогодишният носител на Купата на България  по волейбол при мъжете Добруджа победи Левски с 3:2, в мач от третия кръг на надпреварата, игран в пълната зала „Добротица“ в Добрич. Домакините се класираха за финалния турнир, който ще се проведе в края на тази седмица в Монтана. Съперникът им на четвъртфинала ще стане ясен във вторник, 9 януари, когато ще се тегли жребия.", "date": "2018.01.08", "title": "Спорт: Добруджа победи Левски с 3:2 в мач от третия кръг на турнира за Купата на България"}
{"url": "http://www.focus-news.net/news/2018/01/08/2474925/kazanlak-i-karlovo-otbelyazaha-140-godini-ot-osvobozhdenieto-si-obzor.html", "text": "Казанлък и Карлово отбелязаха 140 години от Освобождението си. В Казанлък честванията започнаха на централния площад „Севтополис“ с тържествен водосвет за благоденствието на българския народ и Казанлък, отслужен от архиерейски намесник Петко Мотев в съслужие със свещеници. Сред официалните лица на събитието бяха зам.-председателят на Народното събрание Емил Христов, областният управител на Стара Загора Гергана Микова, народни представители от Старозагорски избирателен район, кметът Галина Стоянова, общински съветници, висши военнослужещи, военнослужещи от 61-ва Стрямска механизирана бригада - Казанлък и Втора Тунджанска механизирана бригада – Стара Загора и граждани.\r\nСлово за годишнината произнесоха почетните граждани на Казанлък Николай Ибушев, Добромир Гущеров и Лиляна Димитрова. Прочетен бе и поздравителен адрес от премиера Бойко Борисов. С тържествен ритуал бе издигнат националният флаг, след което литийно шествие се отправи към Девическия манастир „Въведение Богородично“ в Казанлък, където пред паметника на загиналите за свободата на България бе отслужена панихида. Поднесени бяха венци и цветя на признателност от името президента Румен Радев, от кмета Галина Стоянова, областния управител, от политически и неправителствени организации, граждани.\r\nСъбитията, посветени на годишнината продължиха с възстановката „От война към мир: 140 години от Освобождението на Казанлък“. Сред официалните гости на събитието бе и председателят на Народното събрание Цвета Караянчева. След възстановката на бул. „Александър Батенберг“ тя прие строя на 61-ва Стрямска механизирана бригада. \r\n„Днес, когато се прекланяме пред загиналите герои, знаем, че те се биха достойно и храбро, те са нашият пример за мъжество, стоицизъм и мерило за любовта към Отечеството“, каза Цвета Караянчева в словото си на тържествената заря-проверка по случай годишнината. Тя призова да помним миналото, да бъдем обединени като народ и да гледаме напред. Караянчева отбеляза, че както Казанлък е в центъра на България, така и България през следващите месеци ще бъде в центъра на Европейския съюз, ще реди дневния ред на Европа и ще бъде стожер на сигурността. „Днес, когато празнуваме 140 години от Освобождението на Казанлък, трябва да заявим, че с гордост можем да градим своето бъдеще и можем да изграждаме мостове“, подчерта Цвета Караянчева и добави, че трябва да помним, че величието на Родината се гради от делото на достойно живелите и загинали български герои.\r\nСлово произнесе и кметът Галина Стоянова. Тя заяви, че на 8 януари се навършват 140 години, в които Казанлък има зад себе си факти и документи, че трябва да има високо самочувствие за това, че именно там са водени първите битки България да бъде свободна. „Нека след 140 години свобода да прочетем отново историята със съзнанието и емоцията, че Казанлък заслужава своята сила, енергия и развитие като един проспериращ град, в който живеят изключително съвестни българи – патриоти, хора, които винаги са били и са част от развитието на тази държава“, каза още кметът Галина Стоянова.\r\nВ Карлово също беше отбелязано тържествено Освобождението на града. На 8 януари 1878 г. след успешно преминаване на Стара планина в района на Троянския балкан, при изключително тежки зимни условия, руските войски, предвождани от генерал Павел Карцов, навлизат в Карловското поле и освобождават града от петвековно робство.\r\nОтбелязването на тази дата за Карлово започна с поднасяне на цветя пред паметната плоча на Пулевата къща, където преди 140 години отсяда ген. Карцов със своя щаб. Слово за паметния ден от 1878 г. произнесе директорът на Исторически музей - Карлово Мария Деянова. С военен церемониал, химна на Република България, изпълнен от военния духов оркестър при 61-ва Стрямска механизирана бригада и шествие по ул. „Васил Левски“ и ул. „Ген. Карцов“ продължи празничната програма за отбелязването на Освобождението на града. Пред паметника на ген. Карцов в Карлово полковник от резерва доц. д-р Петър Ненков произнесе тържествено слово и поздрави всички карловци с празника. Венци и цветя в знак на признателност бяха поднесени от д-р Емил Кабаиванов - кмет на Община Карлово, Веска Ненчева – народен представител от 44-ото Народно събрание, Алексей Новосьолов – съветник по културните въпроси от посолството на Руската Федерация, Теодор Шойлеков – председател на Общински съвет - Карлово, зам.-кметовете на Общината Антон Минев, Данка Зидарова-Люртова и Стойо Карагенски, както и Стефан Стефанов – секретар на Община Карлово, бригаден генерал Пламен Йроданов – командир на 61-ва Стрямска механизирана бригада, общински съветници, кметове на населени места, директори на училища и музеи, ученици и много жители на града.", "date": "2018.01.08", "title": "Казанлък и Карлово отбелязаха 140 години от Освобождението си (ОБЗОР)"}
{"url": "http://www.focus-news.net/news/2018/01/08/2474926/pazardzhik-originalat-na-panagyurskoto-zlatno-sakrovishte-shte-bade-izlozhen-ot-6-april-v-istoricheski-muzey-panagyurishte.html", "text": "Оригиналът на Панагюрското златно съкровище ще бъде изложен от 6 април до 6 юни 2018 година в специално изградената за целта и официално открита през 2012 година зала трезор в Исторически музей – Панагюрище, дарение от „Асарел-Медет“ АД и проф. д-р Лъчезар Цоцорков като меценат на културата. Това съобщи за Радио „Фокус“ – Пазарджик Радка Костуркова от Община Панагюрище. В дарителско Споразумение за съвместна дейност и сътрудничество при опазване и развитие на културното наследство, подписано между Министерство на културата, Националния исторически музей, Исторически музей – Панагюрище, „Асарел-Медет“ АД и проф. д-р Лъчезар Цоцорков като меценат на културата, както и в Договора за дарение на залата трезор е предвидено ежегодно експониране на оригинала на Панагюрското златно съкровище в Исторически музей – Панагюрище.\r\n„По дарителското споразумение, освен изграждането на уникалната зала трезор, бяха изработени и две точни златни копия на съкровището, които блестят в експозициите на панагюрския и националния музей, когато оригиналът участва в световни изложения. При предишните гостувания на оригинала на Панагюрското златно съкровище хиляди туристи от страната и чужбина се възхитиха на уникалния тракийски шедьовър. Заедно с това те имаха и възможността да се запознаят с културно-историческото наследство на панагюрския край и съвременната визия на града като модерна и атрактивна туристическа дестинация“, коментира Костуркова.\r\nВаня НИКОЛОВА", "date": "2018.01.08", "title": "Пазарджик: Оригиналът на Панагюрското златно съкровище ще бъде изложен от 6 април в Исторически музей – Панагюрище"}
{"url": "http://www.focus-news.net/news/2018/01/08/2474927/ivo-mihov-kriminalist-napalno-vazmozhno-e-ubiystvoto-na-biznesmena-petar-hristov-da-e-s-porachkov-element.html", "text": "Напълно възможно е убийството на бизнесмена Петър Христов да е с поръчков елемент. Това коментира за Радио „Фокус“ криминалистът Иво Михов, отговарящ от 1998 до 2015 г. за тежките престъпления в Югозападна България в отдел „Убийства“ в Национална служба „Полиция“. Той изрази мнение, че зачестилите убийства нямат общо със започналото председателство на Съвета на ЕС и изрази надежда, че това не представлява тенденция, която не просто уврежда, а смачква образа на България на международната сцена. \r\n„За разлика от шесторното убийство, тук случаят е съвсем друг – има подготовка, има по-голям обхват на версиите, които би било необходимо колегите да изградят. Той е бизнесмен, който се е занимавал с много неща, а освен това е бил добродетелeн, дарител, хуманен и хората би трябвало да му бъдат благодарни. Сигурен съм, че колегите ще положат доста усилия, за да прецизират конкретните версии по случая. Силно се надявам това да не е началото на тенденция. Надявам се случаят да бъде разкрит възможно най-бързо“, каза още Иво Михов. Криминалистът коментира и шесторното убийство в Нови Искър като категорично отхвърли то да е нещо друго, освен престъпление с битов елемент, вследствие на любовен триъгълник. Той бе първият и единствен, прогнозирал в ефира на Радио „Фокус“, че издирваният Росен Ангелов ще бъде намерен самоубил се. Иво Михов не сподели мнението, все по-често срещано в социалните медии, че от МВР са намерели „удобен самоубиец“.", "date": "2018.01.08", "title": "Иво Михов, криминалист: Напълно възможно е убийството на бизнесмена Петър Христов да е с поръчков елемент"}
{"url": "http://www.focus-news.net/news/2018/01/08/2474928/stara-zagora-55-godishna-zhena-e-zaginala-sled-kato-e-bila-blasnata-ot-vlak-v-kazanlak.html", "text": "55-годишна жена е загинала на място, след като е била блъсната от влак в Казанлък. Това съобщиха за Агенция \"Фокус\" от ОДМВР-Стара Загора. Инцидентът е станал около 17.00 часа днес.", "date": "2018.01.08", "title": "Стара Загора: 55-годишна жена е загинала, след като е била блъсната от влак в Казанлък"}
{"url": "http://www.focus-news.net/news/2018/01/08/2474929/tass-sayuzat-hdshss-i-gsdp-sa-stignali-do-seriozen-progres-v-predvaritelnite-pregovori-za-formirane-na-upravlyavashta-koalitsiya-v-germaniya.html", "text": "Съюзът (ХДС/ХСС) и Германската социалдемократическа партия (ГСДП)са стигнали до сериозен прогрес в предварителните разговори за формиране на управляваща коалиция в Германия в понеделник. Това заяви изпълнителният секретар на партийната група на консервативния блок в Бундестага Миахел Гросе-Брьомер след края на втория ден от консултациите, предава ТАСС.\r\n„Днес постигнахме сериозен прогрес по важни теми, но предстоят още напрегнати преговори преди да успеем да започнем обсъждането на заключителния документ за сондиращата фаза в четвъртък“, отбеляза германският политик.\r\nПредварителните преговори между социалдемократите и Съюза (ХДС/ХСС) започнаха в неделя. Съгласно графика, те трябва да продължат пет дни и да завършат на 12 януари. Двете партии имат намерение да излязат със заключително изявление в петък.\r\nПревод и редакция:", "date": "2018.01.08", "title": "ТАСС: Съюзът (ХДС/ХСС) и ГСДП са стигнали до сериозен прогрес в предварителните преговори за формиране на управляваща коалиция в Германия"}
{"url": "http://www.focus-news.net/news/2018/01/08/2474930/inzh-zlati-zlatev-gradski-transport-varna-osigureno-e-videonablyudenie-v-avtobusite-na-gradskiya-transport.html", "text": "Осигурено е видеонаблюдение в автобусите на градския транспорт във Варна. Това каза в интервю за Радио „Фокус“ – Варна инж. Злати Златев, изпълнителен директор на „Градски транспорт”. „Имаме вече монтирани камери и в автобусите. Те са за наблюдение в самия автобус. Ако стане произшествие, може да бъде видяно. Знаете, обикновено в нашите автобуси в натовареното лятно време се появяват джебчии, гастрольори от съседни страни. Те вече могат да бъдат видени на видеозаписите. Тази година се предвижда да бъдат инвестирани средства и за монтирането на камери, които да следят трафика. Това също е много важно за нас“, каза още инж. Злати Златев.\r\nПо-рано през годините бе осигурено видеонаблюдение на тролейбусите във Варна. Всички тролейбуси са снабдени с няколко камери, които записват денонощно. При движение на тролейбусите също се правят записи и всичко може да бъде прегледано.\r\nСпоред инж. Злати Златев видеонаблюдението в обществения транспорт дава по-голяма сигурност за гражданите и е възможност да се предотвратят кражби или други престъпления.\r\nМарияна ВАЛЕНТИНОВА", "date": "2018.01.08", "title": "Инж. Злати Златев, Градски транспорт – Варна: Осигурено е  видеонаблюдение в автобусите на градския транспорт"}
{"url": "http://www.focus-news.net/news/2018/01/08/2474931/prof-krasimira-petrova-druzhestvo-za-razprostranenie-na-znanie-ezikovite-kursove-sa-nay-chesto-izbiraniya-metod-za-povishavane-na-profesionalnata-kvalifikatsiya.html", "text": "Езиковите курсове са най-често избираният метод за повишаване на професионалната квалификация в региона. Това каза за Радио „Фокус“ – Велико Търново проф. Красимира Петрова, психолог и председател на Управителния съвет на Дружество за разпространение на знание „Мисъл“, към което работи Център за професионално обучение. На второ място, по думите й, са професиите, свързани със строителството. „Това е така, защото там работната ръка е малко, а текучеството – голямо. Работата не е лошо платена, но няма интерес към нея. В резултат на това, когато придобият някакви професионални умения, хората са и по-добре платени. Става въпрос предимно за младежи, въпреки че към нас се обръщат всякакви хора“, допълни експертът. Това е и причината, Центърът често да реализира европейски проекти за осигуряване на младежка заетост. Структурата няма ангажимент да намира работа на хората, преминали обучение, но по тази причина работи в тясна връзка с местното бюро по труда, което често помага.\r\nЛуиза ТРАНЧЕВА", "date": "2018.01.08", "title": "Проф. Красимира Петрова, Дружество за разпространение на знание: Езиковите курсове са най-често избирания метод за повишаване на професионалната квалификация"}
{"url": "http://www.focus-news.net/news/2018/01/08/2474932/tass-ukrainskite-natsionalisti-razblokiraha-vhoda-kam-peshterite-na-kievo-pechorskata-lavra.html", "text": "Представителите на украинската радикална организация “С14“ са разблокирали входа към пещерите на Киево-Печорската лавра. Акцията на националистите, независимо от безредиците, премина без арести, предава ТАСС.\r\nКакто предава кореспондент на агенцията от мястото на събитието, в момента край входа за Лаврата дежури само една полицейска кола. Според мнението на сътрудник на игумена на манаситра, целта на акцията е била да се дискредитира и провокира Украинската православна църква към Московския патриархат(УМЦ МП).\r\nВ понеделник, около 30 радикали от националистическата организация „С14“ („Сич“) блокираха входа към Киево-Печорската лавра. Те протестираха срещу отказа на свещениците да опяват починалите в хода на военната операция в Донбас войници,кръстени в църкви, които не се подчиняват на юрисдикцията на УМЦ МП.\r\nПревод и редакция:", "date": "2018.01.08", "title": "ТАСС: Украинските националисти разблокираха входа към пещерите на Киево-Печорската лавра"}
{"url": "http://www.focus-news.net/news/2018/01/08/2474933/pazardzhik-67-godishen-peshehodets-e-blasnat-ot-lek-avtomobil-na-1-km-predi-vhoda-na-grada-na-patya-ot-s-boshulya.html", "text": "67-годишен пешеходец е блъснат от лек автомобил на 1 км преди входа на града, на пътя от с. Бошуля за областния център. Това съобщиха за Радио \"Фокус\" - Пазарджик от ОДМВР-Пазарджик. Пострадалият е настанен в болница с травми в коремната област. По първоначални данни няма сериозна опасност за живота му. Шофьорът, 57-годишна жена също от Пазарджик, е видяла пешеходеца в последния момент и не е успяла да реагира. Тя не е употребила алкохол и е оказала съдействие на полицията. \r\nИзвършен е оглед на инцидента. Временно движението в района е било затруднено.\r\nВаня НИКОЛОВА", "date": "2018.01.08", "title": "Пазарджик: 67-годишен пешеходец е блъснат от лек автомобил на 1 км преди входа на града, на пътя от с. Бошуля"}
{"url": "http://www.focus-news.net/news/2018/01/08/2474934/varna-tsentar-za-sotsialna-rehabilitatsiya-i-integratsiya-i-ofis-za-rabota-na-hora-s-uvrezhdaniya-be-otkrit-v-dalgopol-s-tarzhestven-vodosvet.html", "text": "Център за социална рехабилитация и интеграция и офис за работа на хора с увреждания бе открит в Дългопол с тържествен водосвет. Това съобщиха за Радио „Фокус“ – Варна от Община Дългопол.  Изграждането и оборудването на центъра е част от дейностите по проект „Активни за равни възможности”, финансиран по Оперативна програма „Развитие на човешките ресурси”. Общата стойност на проекта е 391 160 лв., като от тях 10 % са за извършване на строително-монтажни работи и 10% са за оборудване.\r\nНа събитието са присъствали Стоян Пасев, областен управител на област Варна, кметът на община Дългопол Георги Георгиев, Силвия Стоилова, главен секретар на Областна администрация, Злати Златев, председател на Общински съвет, представители на фирмата изпълнител, на фирмата, извършила обученията по проекта, както и жители на общината.\r\nРъководителят на проекта Ганка Георгиева е представил основните дейности и очакваните резултати.  Центърът е с капацитет 20 потребителя и ще предоставя консултативни, терапевтични и рехабилитационни услуги. Той разполага с кабинет за физиотерапия и е оборудван с мобилен уред за активно раздвижване на горен крайник, уред за раздвижване на глезен, маса за рехабилитация на ръка – китка и пръсти, фина моторика, масажна кушетка, шведска стена, проходилки за деца и възрастни, кабинет за трудотерапия, кабинет на психолог и логопед.\r\nКметът Георги Георгиев е подарил икона на центъра с думите, че макар паричното изражение на проекта да не е толкова голямо, той е изключително полезен, защото подобрява качеството на живот на хората с увреждания, повишава мотивацията им за независим и самостоятелен начин на живот и улеснява достъпа до заетост на членовете на техните семейства, осигурявайки им социални и лични асистенти, които да се грижат за тях.\r\nМарияна ВАЛЕНТИНОВА", "date": "2018.01.08", "title": "Варна: Център за социална рехабилитация и интеграция и офис за работа на хора с увреждания бе открит в Дългопол с тържествен водосвет"}
{"url": "http://www.focus-news.net/news/2018/01/08/2474935/blagoevgrad-konferentsiya-na-tema-ne-na-zhertvite-po-patishtata-na-balgariya-shte-se-provede-v-grada-na-11-yanuari.html", "text": "Конференция на тема „Не на жертвите по пътищата на България“ ще се проведе в Благоевград на 11 януари. Това съобщи за Радио „Фокус“ – Пирин Иван Лазов, представител на сдружение „Институт за пътна безопасност“, което е организатор на събитието. То ще се проведе в зала № 5 на Община Благоевград, започвайки в 11.00 часа. В рамките на конференцията експерти по пътна безопасност, пострадали при пътнотранспортни произшествия ще представят предложения за ограничаване на пътнотранспортния травматизъм в страната.\r\nЛивия НИНОВА", "date": "2018.01.08", "title": "Благоевград: Конференция на тема „Не на жертвите по пътищата на България“ ще се проведе в града на 11 януари"}
{"url": "http://www.focus-news.net/news/2018/01/08/2474936/kathimerini-v-atina-sa-optimisti-za-razreshavaneto-na-spora-za-imeto-na-makedoniya.html", "text": "По време на среща на гръцкия кабинет в понеделник, министър-председателят на страната Алексис Ципрас е заявил, че през следващите няколко дни ще стане ясно дали реалният прогрес в десетилетния спор между Гърция и бившата югорепублика за името Македония, ще бъде реализиран на практика, пише гръцкото издание Kathimerini.\r\nКоментарите на Ципрас потвърждават, че Атина ще търси разрешаване на въпроса още през януари, както се твърдеше в медиите през последните няколко дни. „Имаме прозорец за намиране на решение. Изглежда, че промяната при нашия съсед е истинска“, заяви той.\r\nМинистърът на външните работи на Гърция Никос Кодзиас, от своя страна, е заявил, че позицията на Гърция ще бъде идентична с тази, озвучена по време на преговорите между Скопие и Атина през 2007-а и 2008-а година – в полза на комбинирано име, съдържащо географското наименование „Македония“.\r\nОсвен това, Кодзиас нападна предходните гръцки правителства за наследството, което са му оставили, отбелязвайки, че външната политика на Атина в миналото е била по-скоро реакционна, отколкото проактивна.\r\nКоментарите на двамата дойдоха само няколко часа, след като министър-председателят на Македония Зоран Заев заяви пред гръцката ТВ Алфа, че е сигурен, че двете страни ще стигнат до взаимноизгодно решение, като освен това добави, че следващата стъпка за него  и Ципрас е да обявят взаимно съгласуваното име на бившата югославска република Македония.\r\n„Не искам да влизам в детайли, защото не искам да развалям процедурата на предстоящите преговори, но съм убеден, че в края ще достигнем до решение“, категоричен бе македонският премиер.\r\nПревод и редакция:", "date": "2018.01.08", "title": "Kathimerini: В Атина са оптимисти за разрешаването на спора за името на Македония"}
{"url": "http://www.focus-news.net/news/2018/01/08/2474937/afp-zhan-klod-yunker-poiska-po-golyam-byudzhet-na-es-sled-brekzit.html", "text": "Председателят на Европейската комисия Жан-Клод Юнкер призова в понеделник, нациите да отделят повече финансови средства за европейския бюджет след 2020 година, за да запълнят празнината, оставена от Великобритания, както и за да посрещнат увеличаващите се разходи за отбрана, миграция и климатичните промени, предава AFP.\r\nБрюксел предложи увеличаване на вноската, от 1 процент от Брутния вътрешен продукт(БВП), както е за периода 2014-2020 година, до 1,1% от БВП в следващия многогодишен бюджет, който ще бъде съставен след излизането на Великобритания.\r\nВ момента, бюджетът възлиза на около 963 милиона евро, или около 1,1 трилиона долара.\r\n„Нуждаем се от повече от един процент от европейския БВП. Очевидно е, че ако искаме да водим европейска политика, трябва да я финансираме адекватно“, заяви Юнкер по време на пресконференция в Брюксел.\r\n„Това ще струва на данъкоплатците, колкото по една чаша кафе на ден. Европа е по-важна от това“, обясни председателят на ЕК.\r\nПревод и редакция:", "date": "2018.01.08", "title": "AFP: Жан-Клод Юнкер поиска по-голям бюджет на ЕС след Брекзит"}
{"url": "http://www.focus-news.net/news/2018/01/08/2474938/sport-tsska-zapochna-podgotovka-s-tri-novi-popalneniya.html", "text": "ЦСКА започна подготовката си за пролетния полусезон на българското първенство с тренировка на клубната база в Панчарево, в която взеха участие трима нови футболисти. Това са холандецът Роланд Алберг, атакуващ полузащитник, дошъл от Филаделфия Юниън, колумбиецът Жан Карлос Бланко, нападател, пристигнал от Ла Екуидад и кариоката Джеферсън от бразилския гранд Интернасионал (Порто Алегре), който трябва да замести Антон Недялков на левия фланг на защитата на отбора. Утре тримата трябва да преминат медицински тестове и след това ще бъдат представени официално. В понеделник се разбра също, че ръководството на ЦСКА е освободило нападателят Кевин Кубемба.", "date": "2018.01.08", "title": "Спорт: ЦСКА започна подготовка с три нови попълнения"}
{"url": "http://www.focus-news.net/news/2018/01/08/2474939/afp-ministarat-na-obrazovanieto-na-velikobritaniya-podade-ostavka-v-znak-na-protest-sreshtu-kadrovite-promeni-v-pravitelstvoto-predprieti-ot-tereza-mey.html", "text": "Министърът на образованието на Великобритания Джъстин Грийнинг подаде оставка от поста си в понеделник, отказвайки да бъде преместена на друга позиция, в рамките на кадровите промени в британското правителство, предприети от премиера на страната Тереза Мей, предава AFP, като се позовава на източници от \"Даунинг стрийт\".\r\nГрийнинг получи предложение да се заеме с политиката в сферата на социалните помощи и пенсиите, „но не е приела. Тереза Мей е разочарована, но разбира решението й да напусне правителството“, е заявил източникът на агенцията.\r\nПревод и редакция:", "date": "2018.01.08", "title": "AFP: Министърът на образованието на Великобритания подаде оставка в знак на протест срещу кадровите промени в правителството, предприети от Тереза Мей"}
{"url": "http://www.focus-news.net/news/2018/01/08/2474940/viktor-orban-kam-germaniya-vie-iskahte-migrantite-a-ne-nie.html", "text": "Министър-председателят на Унгария Виктор Орбан заяви, че миграционната политика на Европейския съюз заплашва „суверенитета и културната идентичност“ на страната му, в интервю пред немския ежедневник Bild, публикувано в понеделник, предава Deutsche Welle.\r\n“Не гледаме на тези хора, като на мюсюлмански бежанци, а като на мюсюлмански нашественици“, заяви Орбан. Според думите му, сирийските бежанци не бягат от страната си от страх за живота си.\r\nУнгарският премиер подчерта, че решението на стотиците хиляди мигранти да предприемат пътешествие към богатите Западноевропейски страни като Германия, преминавайки през по-малко заможни, „но стабилни“, държави като Унгария, е доказателство, че те не могат да бъдат класифицирани като бежанци, а по-скоро като „икономически мигранти, търсещи по-добър живот“.\r\nОрбан отново бе категоричен, че Будапеща няма да приема хора от мюсюлмански страни и предупреди, че страната му „не иска да бъде насилвана“ по този въпрос.\r\n„Вярваме, че увеличаването на броя на мюсюлманите води до капсулиране на тези общества, защото християнските и мюсюлманските общности няма да се обединят никога“, подчерта Орбан и добави, че „мултикултурализмът не е нищо повече от една илюзия“.\r\nПремиерът коментира и продължаващия спор между Будапеща и Брюксел около квотното разпределение на бежанците между страните-членки на Европейския съюз, което Унгария и Словакия атакуваха неуспешно в Европейския съд.\r\nНа въпрос на репортера на Билд, дали е честно Германия да приема стотици хиляди бежанци и мигранти, докато Унгария не иска да приеме нито един, Орбан отговори: „Разликата е в това, че вие искахте мигрантите, а не ние“.\r\nУнгарският премиер се оплака и от „двойните стандарти на ЕС“, защото, според неговото мнение, Брюксел критикува единствено Будапеща, въпреки че квотите „не се изпълняват в повече от 20 страни-членки“.\r\nСпоред последните данни на Европейската комисия, само две държави не са приели нито един бежанец по квотната система за релокация – Унгария и Полша, докато Словакия, Австрия и Чешката република са приели много по-малко от нужния брой.\r\nПревод и редакция:", "date": "2018.01.08", "title": "Виктор Орбан към Германия: „Вие искахте мигрантите, а не ние“"}
{"url": "http://www.focus-news.net/news/2018/01/08/2474941/bloomberg-ministerstvoto-na-finansite-na-sasht-poiska-ot-kongresa-da-uvelichi-limita-na-darzhavniya-dalg-do-28-fevruari.html", "text": "Министърът на финансите на САЩ Стивън Мнучин се обърна към лидерите на Републиканската партия в Конгреса (долната камара на парламента) на страната, с молба да увеличат лимита на държавния дълг до 28 февруари, съобщи в понеделник американската агенция Bloomberg, като се позовава на източници от американската администрация. \r\nМиналата година Мнучин обеща да приложи специални мерки, които да позволят на министерството да успее да финансира правителството, най-малко до края на януари. Той нееднократно заявяваше, че предпочита вдигане на лимита на държавния дълг, пред това, страната да се окаже пред потенциален фалит.\r\nПрез септември 2017 година, държавният дълг на САЩ за първи път в историята премина границата от 20 трилиона долара. Тогава американският президент Доналд Тръмп подписа закон, позволяващ възобновяването на процеса по теглене на нови кредити.\r\nСпоред данните на Bloomberg, в момента размерът на американския дълг е около 20,5 трилиона долара и превишава Брутния вътрешен продукт на страната. От агенцията припомнят, че в началото на първия президентски мандат на Барак Обама, дългът се е равнявал на около 10,6 трилиона долара.\r\nПревод и редакция:", "date": "2018.01.08", "title": "Bloomberg: Министерството на финансите на САЩ поиска от Конгреса да увеличи лимита на държавния дълг до 28 февруари"}
