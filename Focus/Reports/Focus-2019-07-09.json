{"url": "http://www.focus-news.net/news/2019/07/09/2678655/kyustendil-obshtinata-podgotvya-tristranniya-mezhdunaroden-sabor-kraishte.html", "text": "Община Кюстендил подготвя тристранния международен събор „Краище”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Съборът ще се проведе на 12 юли от 12.00 часа в село Бобешино, местността Голеш. „Всяка година съборът се прави на Петровден по стар стил, близо до българското село Жеравино, където се срещат границите на България, Северна Македония и Сърбия. Събитието се организира от общините Кюстендил, Босилеград и Крива Паланка”, каза Дима Укалска. На мястото, където се събират трите граници, по традиция ще бъдат издигнати флаговете на България, Сърбия и Северна Македония. Предвидена е фолклорна програма, в която ще вземат участие изпълнители от трите общини. \r\nВенцеслав ИЛЧЕВ", "date": "2019.07.09", "title": "Кюстендил: Общината подготвя тристранния международен събор „Краище”"}
{"url": "http://www.focus-news.net/news/2019/07/09/2678674/sport-pszh-nakaza-neymar.html", "text": "Своеволието на Неймар да пропусне сбора на Пари Сен Жермен за началото на предсезонната подготовка му струва 375 000 евро. Това твърди бразилското издание UOL Esporte, според което нападателят е глобен с въпросната сума. 27-годишният бразилец трябваше да бъде в Париж още вчера, но така и не се появи. Не е тайна, че той се надява да бъде продаден, а Барселона се счита за единственият кандидат на този етап. Спортният директор на ПСЖ Леонардо обясни, че Неймар може да напусне, ако пристигне предложение, коeто да удовлетворява клуба.", "date": "2019.07.09", "title": "Спорт: ПСЖ наказа Неймар"}
{"url": "http://www.focus-news.net/news/2019/07/09/2678653/snezhana-stoimenova-sdruzhenie-hora-i-traditsii-trudnostite-i-problemite-nyama-da-ni-otkazhat-da-se-borim-za-brezhanskiya-kesten.html", "text": "Въпреки трудностите, въпреки проблемите сдружение „Хора и традиции“ продължава да се бори за брежанския кестен и се надяваме, че ще имаме все повече партньори и приятели. Това каза за  Радио „Фокус“ – Пирин  Снежана Стоименова, зам.-председател на сдружение „Хора и традиции“. По думите ѝ в момента дори кандидатстват по норвежка програма, защото си имаме своите партньори там. „Проектът, който се надяваме да реализираме ще бъде много голям и ще бъде посветен на изчезващата красота от региона на Брежани, която можем да открием на много места – в тъканите, в престилките и въобще във всичко, което наистина е битувало. Искаме да съхраним всичко това за поколенията, защото в днешно време тъканите, носиите са важни“, каза още Стоименова. Тя обясни, че искат да възстановят празничните носии, както са били, дори  и да се наложи да направят реплики. „Много неща мислим и работим. Имахме един изключително хубав проект, с висока стойност по трансгранична програма, който все още не успява да влезе за оживяване на региона. Той ще бъде съвместен с туристическия информационен център. В крайна сметка ние не сме спрели да мечтаем в посока да  направим нови неща за региона, но и да съхраним културното наследство, което е безценно“, отбеляза Стоименова. Според нея целта е да предадат всичко това на нашите деца, които „да поемат щафетата“. „Най-важното е да бъдем малко по-добри и да си помагаме“, заяви Стоименова. \r\nЛивия НИНОВА", "date": "2019.07.09", "title": "Снежана Стоименова, сдружение „Хора и традиции“: Трудностите и проблемите няма да ни откажат да се борим за брежанския кестен"}
{"url": "http://www.focus-news.net/news/2019/07/09/2678657/south-china-morning-post-liderat-na-honkong-se-otkaza-ot-sporniya-zakon-za-ekstraditsiya-v-kitay.html", "text": "Лидерът на Хонконг Кари Лам аде обеща във вторник сутринта, че силно непопулярният законопроект за екстрадиране, който предизвика няколко масови протеста, е „мъртъв“, като се отказа от по-ранния сценарий, че този проект „ще умре“ през 2020 година, пише хонконгското издание  South China Morning Post \r\nДокато протестиращите настояваха за пълно оттегляне на законопроекта, Лам подчерта, че позицията й във вторник вече е окончателна. \r\nГоворейки преди седмичната среща със своите съветници в Изпълнителния съвет, Лам описа работата на правителството за изменение на закона като \"пълен провал\". \r\nЛидерът призна, че съществуват все още съмнения, че правителството може да поднови процеса на изменение в настоящия мандат на Законодателния съвет, който приключва през 2020 г. \r\n\"Няма такъв план, законопроектът е мъртъв\", каза Лам. \r\nТя призна, че позицията й във вторник не се различава много от това, когато обяви миналия месец, че законодателният процес ще бъде спрян, добавяйки: „В известен смисъл, дори ако (законопроектът) бъде оттеглен днес, той може да бъде върнат отново до три месеца.\" \r\nЗаконопроектът щеше да позволи на Хонконг да екстрадира заподозрени до юрисдикции, с които няма споразумения за екстрадиция, включително и в континентален Китай. Критиците се опасяваха, че това ще премахне законовата „защитна стена“ между града и континента, излагайки заподозрените на непрозрачни процеси през границата. \r\nЛам обаче е твърдо решена да не започва разследване на най-високо ниво за сблъсъци между полицията и протестиращите. \r\nТя каза, че Независимият съвет по жалбите на полицията ще започне разследване и че всички страни, участващи в демонстрациите, включително протестиращите, полицията, медиите и зрителите, могат да предоставят информация. \r\nЛам потвърди, че правителството не е нарекло протеста на 12 юни, по време на което имаше остри сблъсъци между полицията и протестиращите, \"бунт\". \r\nТя също така заяви, че би било против върховенството на закона да се даде амнистия на арестуваните протестиращи \"на този етап\", без разследвания и съдебни процеси.  Юлиян Марков", "date": "2019.07.09", "title": "South China Morning Post: Лидерът на Хонконг се отказа от спорния закон за екстрадиция в Китай"}
{"url": "http://www.focus-news.net/news/2019/07/09/2678654/ruse-vazstanoveno-e-dvizhenieto-po-pat-i-5-ruse-byala-v-rayona-na-s-trastenik.html", "text": "Възстановено е движението по път I-5 Русе – Бяла в района на с. Тръстеник. Това съобщиха от пресцентъра на  Агенция \"Пътна инфраструктура\" .", "date": "2019.07.09", "title": "Русе: Възстановено е движението по път I-5 Русе – Бяла в района на с. Тръстеник"}
{"url": "http://www.focus-news.net/news/2019/07/09/2678656/yoakim-kalamaris-noviyat-premier-na-gartsiya-kiriakos-mitsotakis-shte-se-sblaska-s-golemi-problemi-v-stranata-zashtoto-predshestvenikat-mu-tsipras-ostavi-koloniya-a-ne-darzhava.html", "text": "Новият премиер на Гърция Кириакос Мицотакис ще се сблъска с големи проблеми в страната, защото предшественикът му Ципрас остави колония, а не държава. Това каза за обзорното предаване  „Това е България“  на  Радио „Фокус“  университетският преподавател Йоаким Каламарис. По думите му предстои проблемът с газовите находища в Егейско море – за да се задействат процесите там е трябвало да се създаде изкуствена икономическа криза, народът да обеднее и тогава, чрез компромис великите да използват находищата за следващите 50 – 100. По този казус Мицотакис ще успее да прокара реформи, защото става дума за свежи капитали, които могат да дойдат от находището, каза още Каламарис, като уточни, че за този случай не включва винаги непредвидения фактор на Балканите – политиката на турския президент Реджеп Ердоган. „Другите неща, които предстои да решава Мицотакис, са празните каси – говоря за Гръцкият осигурителен институт. Също така – нелегалните мигранти, този реален кошмар в Гърция е много по-силен, защото всички минават от Гърция, като или остават или се преместват в други страни. Този проблем също трябва да го реши и той е сам, защото не виждаме никаква инициатива от Брюксел, за да възпре този процес. За Преспанското споразумение – тук също ще трябва да реши, какъв ще е следващия ден с тази геополитическа аномалия, която предстои да засегне не само Гърция, но и България и всички православни страни“, обясни университетският преподавател. Йоаким Каламарис уточни, че ако Кириакос Мицотакис подцени Преспанското споразумение, ще излезе много по-бързо от управлението в сравнение с предшественика си Алексис Ципрас.  \r\nЦоня СЪБЧЕВА", "date": "2019.07.09", "title": "Йоаким Каламарис: Новият премиер на Гърция Кириакос Мицотакис ще се сблъска с големи проблеми в страната, защото предшественикът му Ципрас остави колония, а не държава"}
{"url": "http://www.focus-news.net/news/2019/07/09/2678651/shumen-tir-se-e-preobarnal-kray-smyadovo-nyama-postradali.html", "text": "ТИР се е преобърнал край Смядово, няма пострадали, съобщиха от  ОДМВР- Шумен . По първоначална информация два тежкотоварни автомобила са пътували в посока към Бургас. Шофьорът на първия камион – Мерцедес, видял, че зад него криволичи друг тежкотоварен автомобил. Блъснал го в задната гума и продължил посоката си на движение. След около 200 метра водачът на втория тежкотоварен автомобил с македонска регистрация, който също е Мерцедес, се преобърнал на пътя. Водачът на втория камион е 60-годишен, тестът му за алкохол отчел 1,79 промила. Движението се пренасочва през селата Кълново и Ивански за тези, които пътуват към и от Ришки проход.", "date": "2019.07.09", "title": "Шумен: ТИР се е преобърнал край Смядово, няма пострадали"}
{"url": "http://www.focus-news.net/news/2019/07/09/2678661/milorad-dodik-sreshtata-na-psyuie-beshe-mnogo-uspeshna.html", "text": "Срещата на върха на Процеса на сътрудничество в Югоизточна Европа (ПСЮИЕ), проведена днес в Яхорина, беше много успешна, заяви председателят на Председателството на Босна и Херцеговина, Милорад Додик. \r\n„ Проведохме широкообхватно обсъждане на важните въпроси на общото регионално сътрудничество и приехме Декларацията за цялостен подход, свързан с процеса на европейска интеграция, сигурността, икономическото развитие, миграцията, цифровизацията и всичко останало, което може да бъде предмет на сътрудничество, каза Додик. \r\nТой припомни, че Босна и Херцеговина завършва своето председателство на Процеса за сътрудничество в Югоизточна Европа и сега щафетата поема Прищина, въпреки че техните представители не присъстваха на днешната среща на върха. \r\n„Причините им да не дойдат не са намалили ефектите от срещата на върха и съжалявам, че те не бяха тук. Направихме усилия съгласно процедурите, призовахме техните представители да участват в този форум, каза Додик, поздравявайки Прищина за поемане на председателството на ПСЮИЕ. \r\nЗа причините за тяхното отсъствие той каза, че Прищина трябва да отговори. \r\nДодик заяви, че турският президент Реджеп Тайип Ердоган е поискал от Босна и Херцеговина екстрадиране на някои лица на среща вчера, свързани с опит за преврат в Турция на територията на Федерацията и чиято екстрадиция зависи от федерални институции.  Юлиян Марков", "date": "2019.07.09", "title": "Милорад Додик: Срещата на ПСЮИЕ беше много успешна"}
{"url": "http://www.focus-news.net/news/2019/07/09/2678658/smolyan-15-mln-lv-sa-ochakvanite-prihodi-za-mestniya-biznes-ot-predstoyashtiya-sabor-na-narodnoto-tvorchestvo-i-zhivotnovadstvo-rozhen-2019.html", "text": "Над 1 500 000 лева са очакваните приходи за местния бизнес от предстоящия Събор на народното творчество и животновъдство „Рожен“ 2019. Това съобщиха  организаторите . Средствата ще бъдат привлечени от хотели, къщи за гости и места за настаняване, ресторанти, заведения за обществено хранене, туристически забележителности, занаятчии и транспортни фирми в област Смолян, които са със запълнен капацитет не само в дните на събитието 19-21 юли, но и в периода преди и след събора. \r\nРанните резервации за събора в хотелските бази започнаха още в края на зимния сезон, а в началото на лятото бяха изчерпани местата за настаняване в Пампорово, Чепеларе, Смолян и околностите. Роженският събор отново ще доведе до скок на летния туризъм в Родопите, какъвто бе регистриран и при предишните издания на събитието през 2015 и 2016 г. Тогава към събитието имаше невиждан интерес и то привлече общо над 650 000  посетители от страната и чужбина, които  дадоха сериозен тласък на местния бизнес. \r\nОбщият бюджетът на „Рожен“ 2019 е малко над 420 000 лева, съобщи Симеон Караколев от Сдружение „Рожен – Наследство в бъдещето“, които са организатори на събора, заедно с Община Смолян и Община Чепеларе. Събитието ще се проведе от 19-ти до 21-ви юли на Роженсските поляни и ще съчетае  пъстротата на фолклорни изпълнения, музейни и етнографски експозиции, занаяти, аромата на чевермета и традиционни ястия, изложения чистопородни животни и на месни и млечни храни от фермата, конни атракции, народни веселби и нестинари.", "date": "2019.07.09", "title": "Смолян: 1,5 млн. лв. са очакваните приходи за местния бизнес от предстоящия Събор на народното творчество и животновъдство „Рожен“ 2019"}
{"url": "http://www.focus-news.net/news/2019/07/09/2678662/pazardzhik-tri-novi-skulpturi-shte-badat-postaveni-kray-kanal-pasha-ark-v-grada.html", "text": "Община Пазарджик предвижда да реализира три скулптурни проекта покрай канала „Паша арк”, като за целта е отправена покана към местни творци, съобщиха от  общинската администрация . Сред отзовалите се са Димитър Маламски и Славчо Славчев, който ще продължи работата си по проекта  „Разказвач на приказки”. Работите трябва да бъдат реализирани до края на лятото, като материалите и концепцията трябва да съответстват на градското пространство, което артистично ще допълнят. Проектът „По канала” започна през 2013 година, като творците участвали в него са проф. Стефан Лютаков, Марин Кузев, Олег Копаранов, Петър Бажлеков, Димитър Маламски, Леон Бабачев, Здравко Здравков, Михаил Маламски, Роман Синапов, Лазар Лютаков.", "date": "2019.07.09", "title": "Пазарджик: Три нови скулптури ще бъдат поставени край канал „Паша арк“ в града"}
{"url": "http://www.focus-news.net/news/2019/07/09/2678659/pazardzhik-fenove-shte-pochetat-mladen-radkov-na-pomoshtnite-igrishta-na-stadion-georgi-benkovski-v-grada.html", "text": "Приятели и фенове на „Хебър“ ще отдадат почит на починалия на 31 май бивш футболист на отбора Младен Радков – Дечо, съобщиха  организаторите . Поклонението е на 10 юли, сряда, от 11.00 часа на помощните игрища на стадион „Георги Бенковски“ в Пазарджик. Дечо, който е легенда на клуба, почина на 58-годишна възраст от инфаркт в Испания, където живееше от няколко години. Той има 145 мача в „А“ група и 40 отбелязани гола. Той спечели бронзов медал със „Славия“ през 1986 година. Радков е изиграл четири двубоя за младежкия национален отбор на България", "date": "2019.07.09", "title": "Пазарджик: Фенове ще почетат Младен Радков на помощните игрища на стадион „Георги Бенковски“ в града"}
{"url": "http://www.focus-news.net/news/2019/07/09/2678663/sport-tsska-vodi-s-10-na-poluvremeto-sreshtu-chernogorskiya-titograd.html", "text": "ЦСКА води с 1:0 на полувремето срещу черногорския Титоград с гол на бразилския нападател Евандро.  Мачът реванш е на 16 юни в Подгорица. Победителят от двубоя ще играе във втория предварителен кръг срещу хърватския Осиек.", "date": "2019.07.09", "title": "Спорт: ЦСКА води с 1:0 на полувремето срещу черногорския Титоград"}
{"url": "http://www.focus-news.net/news/2019/07/09/2678664/smolyan-ofisat-na-nap-sabra-nad-208-000-lv-ot-targove-za-parvite-shest-mesetsa-na-godinata.html", "text": "Общо 47 търга с тайно или явно наддаване са провели служителите от офиса на НАП в Смолян за първите 6 месеца на 2019 г. Събраните суми от продажби възлизат общо над 208 320 хил. лева. Това съобщиха от офиса на  НАП  в Смолян. Сред по-големите продажби са група от поземлени имоти и сгради намиращи се в индустриалната зона на гр. Мадан, които са пласирани за над 130 хил. лева. \r\nНа тезгяха за публична продан вече са извадени и най-апетитните предложения за месец юли. Сред тях са спа-център и фитнес зала намиращи се в комплекс Пампорово. Наддаването ще започне на 15 юли с първоначални цени съответно 36 000 лв. и 54 000 лв. \r\nОт 10 юли стартира оглед на няколко МПС, в  добро състояние,  с първоначални цени от 256 лв. до 500 лв. Търгът ще се състои на 22 юли в сградата на офиса на НАП в Смолян.  Колите са собственост на  дружество отказало да плати доброволно просрочените си данъчни задължения към бюджета. \r\nЗа да избегнат обявяването на публична продан на движимо и недвижимо имущество, от НАП съветват всеки, който има просрочени данъчни и осигурителни задължения, да ги внесе доброволно в предвидените от закона срокове. Всяка фирма или физическо лице периодично да проверява онлайн за задължения към НАП  и предадени от други институции, както и за образувано изпълнително дело. Това става с безплатния персонален идентификационен код /ПИК/  и с електронен подпис /КЕТ/ в Портала за е-услуги на НАП.", "date": "2019.07.09", "title": "Смолян: Офисът на НАП събра над 208 000 лв. от търгове за първите шест месеца на годината"}
{"url": "http://www.focus-news.net/news/2019/07/09/2678660/snezhana-stoimenova-sdruzhenie-hora-i-traditsii-protsesat-po-zalesyavane-s-brezhanski-kesteni-prodalzhava-vapreki-che-prez-2018-g-imahme-problem-sas-semenata-baza-i-fidankite.html", "text": "Процесът по залесяване с брежански кестени продължава, въпреки че през 2018 г. имахме проблем със семената база и фиданките. Това каза за  Радио „Фокус“ – Пирин  Снежана Стоименова, зам.-председател на сдружение „Хора и традиции“. По думите ѝ това са процеси, които са трудни. „Всичко зависи от природата, слънцето и дъждовете. Не сме се отказали да залесяваме. Югозападно държавно предприятие е прегърнало идеята да продължаваме със засаждането на кестени, още повече, че това може икономически да съживи региона“, каза още Стоименова. Тя добави, че брежанските кестени вече се търсят от елитни шеф-готвачи в София, които искат да ги полазват в своите рецепти. „Лошото е само, че на този етап производството на кестени не отговаря на търсенето. Време е и ние много бихме желали сдружението да провокира интереса на земеделските производители от региона, за да могат да се включат и да се регистрират като производители на кестени“, подчерта Стоименова. Според нея така ще може да се направи сдружение на производителите на кестени, за да направят следващи стъпки за вторични производства и за по-добра добавена стойност към производството на кестените. \r\nЛивия НИНОВА", "date": "2019.07.09", "title": "Снежана Стоименова, сдружение „Хора и традиции“: Процесът по залесяване с брежански кестени продължава, въпреки че през 2018 г. имахме проблем със семената база и фиданките"}
{"url": "http://www.focus-news.net/news/2019/07/09/2678421/kyustendil-detsa-ot-dupnitsa-se-zapoznavat-s-pravilata-za-patna-bezopasnost.html", "text": "Деца от Дупница се запознават с правилата за пътна безопасност. Това съобщи за  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни към Община Дупница. Занятието се провежда в партерната зала на общинската административна сграда. Лектори са Любка Маринова и Владимир Тодоров. Децата се запознават с правилата за пресичане на улици и кръстовища, действието на светофарната уредба, движението по тротоара, возенето и слизането от моторно превозно средство, включително и от обществен транспорт. \r\nВенцеслав ИЛЧЕВ", "date": "2019.07.09", "title": "Кюстендил: Деца от Дупница се запознават с правилата за пътна безопасност"}
{"url": "http://www.focus-news.net/news/2019/07/09/2678665/plovdiv-obshtinska-ohrana-zapochva-dezhurstva-v-obnovenite-zoni-na-bunardzhika-v-grada.html", "text": "По двама служители от ОП „Общинска охрана“ ще пазят от нарушители обновените зони на Бунарджика. Това съобщиха за  Радио „Фокус“ – Пловдив  от Общината. Охранителите ще бдят за имуществото и реда от 10 юли. Засега те ще дежурят в часовете от 19.00 часа вечерта до 07.00 часа сутринта, тъй като на мястото през деня се извършват строително-ремонтни дейности. След приключване на ремонта ще се предприеме 24-часова охрана на новите атракции на Бунарджика. \r\nПреди месец фонтанът на езерото с мечката на хълма отново заработи след повече от 40 години и вече се превръща в предпочитано място за отдих и разходка на жителите и гостите на града. В момента тече цялостно обновление на зоната. Общата инвестиция за облагородяване на хълм Бунарджика е 2 милиона лева от общинския бюджет.", "date": "2019.07.09", "title": "Пловдив: „Общинска охрана“ започва дежурства в обновените зони на Бунарджика в града"}
{"url": "http://www.focus-news.net/news/2019/07/09/2678420/blagoevgrad-600-l-dizelovo-gorivo-e-otkradnato-ot-tovaren-avtomobil-volvo.html", "text": "600 л дизелово гориво и 100 л хидравлично масло е откраднато от товарен автомобил „Волво“. Това съобщиха от ОДМВР-Благоевград. На 8 юли 2019 г. е получен сигнал, че кражбата е извършена  за времето от 21,30 часа на 7 юли 2019 г. до 3,10 часа на 8 юли 2019 г. от товарен автомобил „Волво“, паркиран срещу бензиностанция „Газпром“ на ПП-1-Е-79.", "date": "2019.07.09", "title": "Благоевград: 600 л дизелово гориво е откраднато от товарен автомобил „Волво“"}
{"url": "http://www.focus-news.net/news/2019/07/09/2678399/mvr-vremenno-shte-bade-spryano-dvizhenieto-v-tunel-echemishka-v-posoka-varna-na-am-hemus-zaradi-planirano-uchenie-na-10-yuli.html", "text": "На 10 юли от 9.00 часа до 15.00 часа ще бъде спряно движението в тръбата за Варна на тунел „Ечемишка“ на АМ „Хемус“. Трафикът ще се извършва двупосочно в тръбата за София. Това съобщиха от пресцентъра на  МВР . Ограничението се въвежда поради провеждането на планирано съвместно учение на служители на ГДПБЗН, Агенция „Пътна инфраструктура“, Държавна агенция „Безопасност на движението по пътищата“, Областна администрация и общините на територията на София област, Центъра за спешна медицинска помощ, Българския червен кръст и доброволци. Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации.   \r\nСценарият предвижда симулация в тунела на тежка пътна катастрофа между лек и товарен автомобил и последващ  пожар на около 200 от изхода на съоръжението в посока Варна. Шофьорите на двата автомобила загиват на място, а пътнически микробус, преминаващ покрай пожара, катастрофира на около 120 м след него. Следва и верижна катастрофа между 5 леки автомобила на 400 м от изхода на тунела в посока Варна. В превозните средства има пострадали и затиснати пътници.  \r\nПо време на учението ще се проведат действия за гасене на пожара и спасяване на хората. На пострадалите ще бъде оказана първа медицинска помощ, психологическа подкрепа на място и транспортиране до болнично заведение. Ще бъде създадена временна организация за регулиране на движението в района на произшествието, управление на светофарната уредба, вентилационната система, очаква се в симулацията да участват над 50 души и специализирана техника.  \r\nЗа обучението в София пристигат експерти от Швейцария, които са едни от най-добрите в Европа при справянето с кризисни ситуации в тунели.", "date": "2019.07.09", "title": "МВР: Временно ще бъде спряно движението в тунел „Ечемишка“ в посока Варна на АМ „Хемус“ заради планирано учение на 10 юли"}
{"url": "http://www.focus-news.net/news/2019/07/09/2678419/pleven-zapochna-izpitat-po-himiya-za-kandidat-studentite-po-spetsialnostite-meditsina-i-farmatsiya-v-meditsinski-universitet-v-grada.html", "text": "Започна изпитът по химия за кандидат-студентите по специалностите ,,Медицина“ и ,,Фармация“ в Медицински университет, предаде кореспондент на  Радио „Фокус“  . Зрелостниците се състезават за общо 180 места държавна поръчка за редовно обучение по специалностите „Медицина” (120) и „Фармация“ (60). Петима кандидати се съревновават за едно място.  \r\nИзпитният вариант бе изтеглен в присъствието на проф. Маргарита Александрова, зам.-декан по учебната дейност, проф. Ангелина Стоянова, председател на Комисията за проверка и оценка на конкурсните работи по химия, и председателя на Техническата комисия Виржиния Лазарова. \r\nПроф. Ангелина Стоянова призова кандидатите да четат внимателно условията на логическите задачи.  Присъстващи родители изтеглиха на случаен принцип тестовия вариант. След това те изтеглиха номера на кандидати, които избраха и логическите задачи.  Изпитът продължава 4 часа.  \r\nВиолета КРЪСТЕВА", "date": "2019.07.09", "title": "Плевен: Започна изпитът по химия за кандидат-студентите по специалностите ,,Медицина“ и ,,Фармация“ в Медицински университет в града"}
{"url": "http://www.focus-news.net/news/2019/07/09/2678400/veliko-tarnovo-razkriti-sa-dve-oranzherii-za-otglezhdane-na-kanabis-izzeti-sa-blizo-300-saksii-s-rasteniya.html", "text": "Разкрити са две оранжерии за отглеждане на канабис, иззети са близо 300 саксии с растения. Това съобщиха от пресцентъра на  МВР . Специализираната полицейска операция за противодействие на отглеждането и разпространението на наркотични вещества е проведена вчера на територията на Велико Търново и Горна Оряховица. Операцията е осъществена от служители на сектор \"Противодействие на криминалната престъпност\" в ОДМВР – Велико Търново и колегите им от РУ – Велико Търново под наблюдението на Прокуратурата. Извършени са претърсвания на имоти във Велико Търново, Горна Оряховица, селата Шемшево, Беляковец и Самоводене, както и на два леки автомобила, всички ползвани от 45-годишен мъж от областния град. В хода на процесуално-следствените действия в жилище в областния град полицейските служители открили инсталация за отглеждане на марихуана, торове, почвена смес, 90 саксии със засети растения от рода на конопа и 1200 грама сушаща се листна маса, която при полеви наркотест е реагирала на канабис. В стопанска постройка към имот в с. Шемшево е намерена и иззета втора инсталация, 200 саксии със засети растения, с тегло на листната маса 35 кг и 1300 грама изсушени глави тревиста маса.  \r\nОбитателят на имотите е задържан с полицейска мярка до 24 часа. По случая е започнато досъдебно производство, а работата по документирането му продължава под ръководството на Районна прокуратура - В. Търново.", "date": "2019.07.09", "title": "Велико Търново: Разкрити са две оранжерии за отглеждане на канабис, иззети са близо 300 саксии с растения"}
{"url": "http://www.focus-news.net/news/2019/07/09/2678401/api-trafikat-v-tunel-echemishka-na-am-hemus-shte-se-izvarshva-dvuposochno-v-trabata-za-sofiya-na-10-yuli-zaradi-planirano-uchenie.html", "text": "На 10 юли от 9.00 часа до 15.00 часа ще бъде спряно движението в тръбата за Варна на тунел „Ечемишка“ на АМ „Хемус“. Това съобщиха от пресцентъра на  Агенция „Пътна инфраструктура“ . Трафикът ще се извършва двупосочно в тръбата за София. Ограничението е за провеждането на съвместно учение на МВР - Главна дирекция „Пожарна безопасност и защита на населението“, на Агенция „Пътна инфраструктура“, Държавна агенция „Безопасност на движението по пътищата“, Областна администрация и общините на територията на София област, Центъра за спешна медицинска помощ, Българския Червен кръст и доброволци. Целта е повишаване на готовността за действие на силите и средствата от Единната спасителна система за реагиране при бедствия и извънредни ситуации.  \r\nВ учението ще се симулира тежка пътна катастрофа с жертви и пожар в съоръжението. За провеждането му в София пристигат експерти от Швейцария, които са едни от най-добрите в Европа при справянето с кризисни ситуации в тунели.  \r\nСимулацията, която ще бъде направена в „Ечемишка“, е за инцидент между лека кола и товарен автомобил с последващ пожар на около 200 от изхода на съоръжението в посока Варна. Шофьорите на двата автомобила загиват на място, а пътнически микробус, преминаващ покрай пожара катастрофира на около 120 м след него. Следва и верижна катастрофа между 5 леки автомобила на 400 м от изхода на тунела в посока Варна. В превозните средства има пострадали и затиснати пътници.   \r\nПри учебната ситуация ще се проведат действия за гасене на пожара и спасяване на хората. На пострадалите ще бъде оказана първа медицинска помощ, психологическа подкрепа на място и транспортиране до болнично заведение. Ще бъде създадена временна организация за регулиране на движението в района на произшествието, управление на светофарната уредба, вентилационната система, създаване на временна организация на движението и др. Очаква се в симулацията да участват над 50 души и специализирана техника. \r\nСъвместното учение на МВР и АПИ ще се проведе в ремонтираната през 2017 г. тръба за Варна на тунел „Ечемишка“ на АМ „Хемус“. Съоръжението е с дължина 775 м и е в експлоатация от 1984 г. Сега тръбата е с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент.", "date": "2019.07.09", "title": "АПИ: Трафикът в тунел „Ечемишка“ на АМ „Хемус“ ще се извършва двупосочно в тръбата за София на 10 юли заради планирано учение"}
{"url": "http://www.focus-news.net/news/2019/07/09/2678652/kathimerini-noviyat-gratski-premier-shte-poseti-germaniya-prez-sledvashtiya-mesets.html", "text": "Новоизбраният премиер на Гърция Кириакос Мицотакис ще посети Берлин следващия месец по покана на германския канцлер Ангела Меркел, отправена във вторник, пише електронното издание на гръцкия вестник  Kathimerini . \r\nОчаква се посещението да се проведе след 20 август. Това обаче няма да бъде първото чуждестранно посещение на Мицотакис като премиер, тъй като лидерът на Нова демокрация ще посети Кипър след програмните изявления на правителството от 20 до 22 юли. Датата на посещението в Никозия бе уточнена в понеделник по време на телефонен разговор с кипърския президент Никос Анастасиадис, който поздрави Мицотакис за победата му в изборите в неделя.  Юлиян Марков", "date": "2019.07.09", "title": "Kathimerini: Новият гръцки премиер ще посети Германия през следващия месец"}
{"url": "http://www.focus-news.net/news/2019/07/09/2678354/burgas-kontsertat-da-poslushame-kino-na-hilda-kazasyan-shte-se-provede-v-letniya-teatar.html", "text": "Концертът „Да послушаме кино“ на Хилда Казасян ще се проведе от 21.00 в Летния театър в Бургас и ще бъде посветен на най-красивата стара българска филмова музика. Това съобщиха от пресцентъра на  Община Бургас . \r\nПроектът „Да послушаме кино“ включва най-популярната българска филмова музика с нови, направени за този концерт аранжименти от невероятните музиканти Христо Йоцов и Живко Петров. На сцената до Хилда ще застанат Христо Йоцов – барабани, Живко Петров – пиано, Димитър Карамфилов – контрабас и Михаил Йосифов – тромпет. \r\nСпециални гости ще бъдат Теодоси Спасов и Васил Петров. Билети се продават на каса „Часовника“.", "date": "2019.07.09", "title": "Бургас: Концертът „Да послушаме кино“ на Хилда Казасян ще се проведе в Летния театър"}
{"url": "http://www.focus-news.net/news/2019/07/09/2678297/parvo-zasedanie-na-saveta-za-nablyudenie-na-i-za-horata-s-uvrezhdaniya-se-provede-v-sofiya-obzor.html", "text": "Първо заседание на Съвета за наблюдение на и за хората с увреждания се проведе в София. Съветът е мониторингов орган, който има за задача да осъществява наблюдение за прилагането на политиките за защита правата на тази уязвима група от обществото у нас, както и да съблюдава изпълнението в най-пълна степен на Конвенцията на ООН за хората с увреждания. Председател на новия орган е омбудсманът Мая Манолова. Той се състои от 9-членен състав. Те имат 4-годишен мандат.  \r\nМанолова увери, че ще държи на публичността и прозрачността в работата на Съвета за наблюдение и че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип. „Ще заложа на доброто сътрудничество с институциите, неправителствените и граждански организации и хората с увреждания“, посочи тя. „Имаме намерение да бъдем активни, да не замълчаваме по нито един проблем“, уточни Манолова.  \r\nОсновно Съветът ще засегне четири теми: Проблеми в Закона за личната помощ; Хората с увреждания, които не подадат в обхвата на Закона на личната помощ; Проблеми, свързани с месечната финансова подкрепа на хората с увреждания; Като друг проблем Манолова посочи неуредената Наредба за медицинската експертиза.  \r\nОт своя страна министърът на здравеопазването Кирил Ананиев приветства добрата инициатива и сподели, че винаги, когато се провежда заседание ще присъства, а при невъзможност ще изпраща свой заместник. Пред присъстващите в залата той обяви, че ведомството е готово с измененията в медицинската експертиза и тя скоро ще бъде факт като предложение в Министерски съвет. Той допълни, че ще се предвиди и механизъм, с който хората с увреждания, които досега са претърпели няколко изменение по наредбата да бъдат освидетелствани по последния вариант. Министър Ананиев коментира и приетите промени за увеличение на щатната численост на Националната експертна лекарска комисия, с които се цели максимална ефективност на НЕЛК при изпълнението на възложените й функции. „В тестови период сме на информационната система на НЕЛК. В началото на есента ще я представим“, добави той. \r\nМинистърът на труда и социалната политика Бисер Петков смята, че с новоизградения Съвет за наблюдение ще се изпълняват задължения по Конвенцията на ООН за правата на хората. По време на срещата той уточни, че бюджетът за политики за хората с увреждания е достигнал 550 млн. лв. за 2019 г. С тези средства се осигурява максимална подкрепа в различните области за интеграция на хората с увреждания. Министър Петков уточни, че предстои приемане на националната програма за достъпна жилищна среда и лична мобилност. Пред журналисти той коментира, че над 305 000 хора с увреждания получават по-голяма финансова подкрепа спрямо миналата година. Петков уточни, че хората с увреждания със степен на увреждане от 50 до 70,99% месечната финансова подкрепа е в размер на 7% от линията на бедност (348 лв. за 2019 г.), което прави 24,36 лв. За хората със степен на увреждане от 71 до 90% помощта е 15% от линията на бедност или 52,20 лв. Хората с над 90% степен на увреждане получават 25% от линията на бедност или 87 лв. За тази група увеличението в сравнение с миналата година е минимум с 12 лв. Хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест финансовата подкрепа е в размер на 30% от линията на бедност или 104,40 лв., което е с около 30 лв. повече в сравнение с 2018 г. Най-голямо увеличение на финансовата подкрепа получават хората с над 90% степен на увреждане с право на чужда помощ, които получават социална пенсия за инвалидност. В тази категория през месец май попадат 12 932 души, които съгласно новото законодателство вземат 57% от линията на бедност или 198,36 лв. За тази група финансовата подкрепа е увеличена с около 123 лв. в сравнение с 2018 г. \r\nДаяна ДЮЛГЕРОВА", "date": "2019.07.09", "title": "Първо заседание на Съвета за наблюдение на и за хората с увреждания се проведе в София (ОБЗОР)"}
{"url": "http://www.focus-news.net/news/2019/07/09/2678296/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Нарушението на иранската сделка от страна на Техеран е тест за европейските лидери, това е заявил премиерът на Израел Бенямин Нетаняху в интервю за местния вестник  Haaretz . Според Нетаняху, европейските лидери трябва да спазят поетите ангажименти и наложат икономически санкции срещу Иран, след като от Техеран обявиха, че вече разполагат с уран, обогатен до 4,5%, повече отколкото позволява сключеното през 2015 г. ядрено споразумение, информира изданието. \r\nВестникът цитира думите на премиера, според който, „ако не бях водил тази битка срещу Иран, те вече щяха да имат ядрено оръжие“, като това е отговор на въпрос, дали оттеглянето на американския президент Доналд Тръмп от споразумението през 2018 г. е направило ситуацията по-опасна. \r\n„Причината Иран да няма ядреното оръжие, е защото ние ги притискаме въпреки мнението на света и на предишната американска администрация и дори въпреки някои от хората в нашето правителство“, допълни Нетаняху, според който нарушението, направено от Техеран е ясен знак, че тамошните власти желаят да разработят ядрена бомба. \r\n„Обръщам се към европейските лидери: Вие обещахте, че ако Иран предприеме тази малка стъпка, да обогатява уран, който е барутът за атомната бомба, вие казахте, че ако те преминат поставените граници, ще им наложите санкции“, каза премиерът. „Така че сега ви казвам: Направете го! Защото те ви предизвикват“, категоричен е Нетаняху. Израелският лидер заяви, че един \"престъпен\" режим предизвиква европейските лидери, от които той самият очаква да спазват своите обещания. „Фокус“ припомня : \r\nВ неделя от Иран обявиха, че имат намерение да нарушат поетите ангажименти по ядрената сделка между Техеран и шест други страни, сключена през 2015 г. Съгласно споразумението, САЩ, Русия, Китай, Франция, Великобритания и Германия премахват своите икономически санкции срещу ислямската републука, срещу което от Техеран поставят ограничение на своята ядрена програма, едно от което е забраната да не се складира уран повече от 300 килограма и да не се обогатява в нива, превишаващи 3,67%. Първия ангажимент бе нарушен по-рано миналата седмица, а в неделя Техеран заяви, че ще наруши и втория. Правителството на близкоизточната страна обяви, че смята да нарушава по един поет ангажимент на всеки 60 дни, ако ядреното споразумение не бъде спасено. През 2018 г. американският президент Доналд Тръмп изтегли САЩ от сделката и наложи санкции срещу Иран. Техеранското правителство от своя страни заяви, че макар Белия дом да е излязъл от споразумението, останалите пет държави също имат вина, тъй като не са направили достатъчно, за да разубедят Тръмп. \r\nВ понеделник от ислямската република предприеха конкретни стъпки към изпълнението на заплахата си, като в Техеран вече разполагат с уран, обогатен на 4,5%, обявявайки, че следващата стъпка е достигане на 20%. Това би приближило Иран към сдобиването с ядрено оръжие. \r\n***  Най-силната евентуална кандидатура на Демократическата партия на САЩ за изборите през 2020 г. Джо Биден има преднина пред действащия президент Доналд Тръмп що се отнася до популярност сред населението, това съобщава критичното към републиканците американско издание  Washington Post . \r\nВ статията се казва, че рейтингът на Тръмп се е увеличил до най-високата си точка в конкретния му мандат, благодарение на силната икономика и заблудата, че президентът има нещо общо с това, коментират от редакцията на вестника. При все това обаче, отбелязват в статията, малко повече от 50% от американците казват, че не одобряват Тръмп. \r\nИзвършеното от вестника съвместно с телевизия ABC проучване показва, че сегашният държавен глава има труден, но все пак реален шанс да спечели втори мандат. Шест от всеки 10 човека смятат, че Тръмп е действал по начини, които не са подходящи за президента на САЩ, като от редакцията уточняват, че става въпрос за времето, прекарано от магната в Белия дом. Въпреки всичко, отбелязва изданието, една четвърт от хората казват, че харесват неговата работа, като тази му подкрепа го поставя на едно и също ниво на подкрепа с други четирима кандидати на Демократическата партия. Единственият представител на опозиционната формация, който е пред Тръмп, е именно Биден. \r\nСпоред проучването, макар и Тръмп, и демократите, да имат солидна основа, на която да градят подкрепата си, все повече американци смятат за важно да не позволят сегашният държавен глава да получи втори мандат. Интересното в анкетата е разликата между мъже и жени, като първите изглежда са повече при избирателите на Тръмп, докато вторите подкрепят в по-голяма степен демократите. \r\nПубликуваните данни сочат, че най-голяма подкрепа за Тръмп му печелят политиките отнасящи се до икономиката, където 51% от всички взели участие в проучването посочват, че отношението им към действията на президента е положително. Най-ниска е подкрепата на Тръмп при неговата политика относно глобалното затопляне – само 29% идентифицират себе си в действията на президента в тази област. \r\n***  Бившият американски президент Джими Картър и неговата съпруга Розалин са на път да поставят рекорд за най-дълъг семеен живот на държавен глава и първа дама, това съобщава американското издание  The Hill . Двамата отпразнуваха 73 години от своята сватба в неделя, като изданието припомня, че сегашният рекорд се държи от покойния Джордж Буш Старши, който бе женен от 73 години и 111 дни, преди неговата съпруга Барбара да почине през 2018 г. Седем месеца по-късно умира и самият Буш, припомнят от изданието. \r\nДжими Картър, който се жени за Розалин през далечната 1946 г., в момента държи рекордите за най-възрастен президент присъствал на инагурацията на друг президент (това се случи през 2017 г., 40 години след неговото собствено встъпване в длъжност), както и за американския президент, живял най-дълго. \r\n***  Турция се надява за ново начало при двустранните отношения с Атина след встъпването в длъжност на новоизбрания премиер Кириакос Мицотакис, това пише турският вестник  Hurriyet . Позицията е изкаазна от турския държавен глава Реджеп Тайип Ердоган, който е изразил надежда за край на напрежението в Източното Средиземноморие. В същото време обаче президентът е изразил твърдостта си за продължаване на турските сондажи в региона. \r\n„Обадих се на Мицотакис вчера и го поздравих. Моето желание е да започнем двустранните си отношения с новото правителство в обстановка на мир и солидарност“, увери Ердоган в понеделник. „Ние не желаем да изпитваме каквито и да е проблеми в Средиземноморието и Егейско море в близко бъдеще“, категоричен е турският президент. \r\nПървият дипломат на Анкара Мевлют Чавушоглу също е поздравил Мицотакис по случай изборната победа, като е изразил мнението, че двустранните отношения „ще се заздравят още повече в рамките на неговото лидерство“. \r\n***", "date": "2019.07.09", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2019/07/09/2678299/tass-poveche-ot-460-hilyadi-dushi-sa-se-razboleli-ot-holera-v-yemen-prez-tazi-godina.html", "text": "Повече от 460 хиляди души през тази година са се заразили с холера в Йемен, 705 са починали от болестта. Това съобщи в понеделник заместникът на официалния пратеник на генералния секретар на ООН Фархан Хак, цитиран от  ТАСС . \r\n\"Тази година в Йемен са регистрирани 460 000 случая на холера, включително около 200 000 деца,\" каза той. \"Това вече надвишава заболеваемостта от 2018 г., която възлиза на 380 000 случая.\" \r\n\"Тази година 705 смъртни случая вече са регистрирани в сравнение със 75 миналата година\", добави Хак. \r\nТой обясни, че степента на разпространение на болестта се дължи на наводненията в страната и липсата на чиста питейна вода. Според представителя на ООН 20 милиона йеменци се нуждаят от хуманитарна помощ в размер на 4,2 милиарда долара. \"Днес 32% от тази сума са събрани\", каза Хак. \r\nПревод и редакция:", "date": "2019.07.09", "title": "ТАСС: Повече от 460 хиляди души са се разболели от холера в Йемен през тази година"}
{"url": "http://www.focus-news.net/news/2019/07/09/2678298/komsomolskaya-pravda-harvatiya-kandidatstva-za-chlenstvo-v-evrozonata.html", "text": "Хърватските власти са изпратили официално писмо за намерение да се присъединят към механизма на обменните курсове ERM2 и Европейския банков съюз, което е първата стъпка от присъединяването на страната към еврозоната. Това заяви председателят на Еврогрупата Марио Сентену, пише руското издание  „Комсомолская правда“ . \r\n\"Това е първата стъпка към присъединяването към еврозоната. Приветстваме решението на хърватското правителство да се присъедини към еврото и ще го подкрепим по този път\", каза той. \r\nЗа намеренията на Загреб да се присъедини към еврозоната, съобщи по-рано ръководителят на Централната банка на страната Борис Вуйчич. Според него Хърватия може да изпълни условията за присъединяване към ERM II до средата на 2020 г., а преходът към еврото може да се случи след две години. \r\nВ момента официалната валута на Хърватия е куната. Освен Загреб, за намерението си да преминат към еврото заявиха властите на България и Румъния. От страните-членки на ЕС, към еврото не са преминали Унгария, Полша и Чехия. \r\nПревод и редакция:", "date": "2019.07.09", "title": "„Комсомолская правда“: Хърватия кандидатства за членство в еврозоната"}
{"url": "http://www.focus-news.net/news/2019/07/09/2678300/vsichki-svinevadni-stopanstva-v-riskovi-rayoni-shte-badat-provereni-za-afrikanska-chuma-obzor.html", "text": "Всички свиневъдни стопанства в рискови райони ще бъдат проверени за африканска чума. Това обяви на брифинг министърът на земеделието Десислава Танева след среща с областни управители от Северна България, представители на Българската агенция по безопасност на храните и директорите на Държавните горски предприятия. Причина за срещата бяха откритите общо 5 до момента огнища на болестта в област Плевен.  \r\nС цел превенция и недопускане разпространението на болестта Областните епизоотични комисии ще заседават всяка седмица. Комисиите ще посетят всички стопанства тип „заден двор“ в рисковите зони, за да информират гражданите за опасностите на болестта. Министър Таневапредупреди, че заразата се разпространява изключително бързо и лесно. „Ако заболяването влезе в индустриалните предприятия, икономическите щети ще бъдат огромни. Това ще се отрази на всеки от нас“, посочи тя и обърна внимание, че свиневъдството в страната е много добре развито, а свинското месо е с най-голямо потребление у нас. Според нея контролът и превенцията на болестта зависят от нашата стриктност, затова тя призова хората да бъдат отговорни и ако имат съмнения, да подадат сигнал.  \r\nИзпълнителният директор на БАБХ д-р Дамян Илиев съобщи, че един от големите проблеми на африканската чума е разпространението ѝ чрез опаковки и остатъци от храни. Той отбеляза, че много често хората се заблуждават с това, че болестта не е опасна за човешкото здраве и след евтаназиране на прасето, те го съхраняват за консумация. По думите така на практика заболяването остава и е възможно за съвсем кратко време да се пренесе на територията на цялата страна. „Не трябва да се мисли, че е възможно да се правят компромиси и някой да говори защо бързате да вземате мерки. Не може да се прави карантина на това заболяване“, заяви той. \r\nИзпълнителният директор на Агенцията по горите инж. Мирослав Маринов обясни, че се обмисля вариант за финансово стимулиране за отстрел на диви свине в райони с африканска чума. Той уточни, че ще се плаща по 50 лв. за убито животно. Инж. Маринов увери, че агенцията е предприела спешни мерки, които включват ежедневни обходи в зоните за наблюдение. Зам.-министърът на вътрешните работи Красимир Ципов отбеляза, че ведомството също е съдействало на контролните органи при процедурите за насилствено умъртвяване на домашни прасета в заразените територии. „Бяха осигурени сили от Областната дирекция на МВР – Плевен и сили от дирекция „Жандармерия“ към Главна дирекция „Национална полиция“, добави той. \r\nМинистър Танева обобщи, че в много други държави обстановката със заразата е значително по-усложнена като даде за пример Румъния, където болестта е навлязла вече и в индустриалните предприятия.  \r\nДаяна ДЮЛГЕРОВА", "date": "2019.07.09", "title": "Всички свиневъдни стопанства в рискови райони ще бъдат проверени за африканска чума (ОБЗОР)"}
{"url": "http://www.focus-news.net/news/2019/07/09/2678295/predstoyashti-sabitiya-v-stranata-za-9-yuli-agentsiya-fokus.html", "text": "*** \r\nОт 16.00 часа в зала \"Запад\" на Народното събрание ще се проведе заседание на Комисията по енергетика. \r\n*** \r\nОт 16.30 часа в зала „Огледална“ на Народното събрание Комисията по земеделието и храните ще проведе заседание. \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС. \r\n*** \r\nОт 11.00 часа кметът Йорданка Фандъкова ще посети 37 СУ „Райна Княгиня“ на ул. „Луи Пастьор“ 1 в  ж.к „Люлин  10“. \r\n*** \r\nОт 11.00 часа пред паметника на Иван Вазов в градинката на столичния храм „Света София“, Националният литературен музей и къща музей „Иван Вазов“ в столицата организират възпоменателно честване по повод на 169 години от рождението на писателя. \r\n*** \r\nОт 11.00 часа в зала „Княз Александър I“ на Историческия музей ще бъде открита изложбата „Тракийско въоръжение от I хил. пр. Хр.“. \r\n*** \r\nОт 11.00 часа в Централното фоайе на Националната библиотека „Св. Св. Кирил и Методий“ ще се открие експозицията „Изкуството на книгата в Хърватия“. \r\n*** \r\nОт 11.00 часа в Национален пресклуб БТА Центърът на икономическо развитие ще представи резултатите от проекта, финансиран от Европейската комисия, „Адаптиране на индустриалните отношения към новите форми на работа”. \r\n*** \r\nОт 11.00 часа в градинката на столичния храм „Света София“, Националният литературен музей и Къща-музей „Иван Вазов“ организират възпоменателно честване по повод 169 г. от рождението на Иван Вазов. \r\n*** \r\nОт 14.00 часа в сградата на Агенция „Пътна инфраструктура“ ще се отворят постъпилите оферти в откритата обществена поръчка за проектиране и строителство на нов железопътен надлез при км 106+569 на път I-5 Велико Търново – Дебелец, над ж.п. линията Русе – Стара Загора. \r\n*** \r\nОт 18.00 часа пред Министерски съвет ще се проведе шествие срещу фермерите за кожи, организирано от сдружение КАЖИ, Фондация „Дивите животни“ и Националната гражданска инициатива за забрана добива на ценни кожи. \r\n*** \r\nОт 18.00 часа в Националната галерия „Квадрат 500“ открива изложба „Синтез“, посветена на индонезийското и българското съвременно изкуство. \r\n*** \r\nОт 10.00 часа на ул. „Свобода“ и ул. „Симеон Радев“ специално оборудван микробус ще приема опасни отпадъци, във връзка с организираната от Общината кампания за извозване на опасни отпадъци. \r\nОт 13.00 часа микробусът ще бъде в кв. „Струмско“ при уширението на ул. „Битоля“. \r\n*** \r\nОт 18.00 часа в Градска художествена галерия ще бъде открита самостоятелна изложба на благоевградския художник Красимир Якимов. \r\n*** \r\nОт 14.00 часа часа в галерия „Георги Баев“ в Бургас ще бъде открита изложбата „Обич за България“ на българчета, живеещи в чужбина. \r\n*** \r\nОт 21.00 часа в Летен театър Бургас ще се проведе концертът „Да послушаме кино“ на Хилда Казасян. \r\n*** \r\nОт 10.00 часа в Апелативен съд – Варна ще бъде гледана мярката на задържания под стража румънски водач на автомобил, обвинен че е причинил смърт по непредпазливост на дете на паркинг в Морската градина. \r\n*** \r\nОт 15.00 часа в Държавен куклен театър – Варна ще се проведе пресконференция за премиерата на „Три диоптъра щастие“ – спектакъл за възрастни на режисьора Боян Иванов! Премиерните представления са на 11 и 12 юли от 21.00 ч. \r\n*** \r\nОт 17.00 часа в Арт салона на Радио „Варна“ ще бъде представена новата книга на дипломата-писател Анатолий Викторович Щелкунов „Ангел милосердия“. \r\n*** \r\nОт 18.00 часа в зала „Север“ на Археологическия музей ще бъде открита гостуващата изложба „Армения и България – цветове е форми“. \r\n*** \r\nОт 18.00 часа Ателие „Георги Велчев“ ще бъде открита изложбата на Стефан Кулев в Ателие „Георги Велчев“. \r\n*** \r\nОт 09.30 часа в Заседателната зала на Свищовската община ще се проведе информационна среща за популяризиране на проекта за модернизация на болниците в населеното място. \r\n*** \r\nОт 10.00 часа в ала „Трапезица“ на „Интерхотел Велико Търново“ ще се проведе информационен семинар на тема „Възможности за подпомагане на малките стопанства по Програмата за развитие на селските райони (ПРСР) 2014-2020“. \r\n*** \r\nОт 11.00 часа в конферентната зала на Областен информационен център – Велико Търново ще се проведе работна среща с медиите за представяне на обобщените резултати от дейността на центъра през първите шест месеца на 2019 г. \r\n*** \r\nОт 19.00 часа в Младежки център – Концертна зала ще се състои спектакълът „Любовна нощ“ от Рей Галтън и Джон Антробс. Организатор: Театър „Искри и сезони“. \r\n*** \r\nОт 20.30 часа в Летния театър ще се проведе концерт „Звездите на България“ с участието на Маргарита Хранова, Йордан Караджов, Росица Кирилова, Владислав Славов, Христо Кидиков и Петя Буюклиева. \r\n*** \r\nОт 10.00 часа в Детския отдел на библиотека „Родина“, ул. „Българско опълчение“ 69, стартира творческо ателие  „Познато и непознато“. \r\n*** \r\nОт 10.00 часа във Филиал „Лозенец“ на библиотека „Родина“, ул. „Кап. Петко войвода“, 54 се организират литературни игри, творчески ателиета, филмови прожекции, спортни игри, забавни и полезни занимания“ \r\n*** \r\nОт 10.00 часа в Къща-музей „Гео Милев“ започва „Четем и рисуваме“, „Литературни закачки“ – отгатване на гатанки и рисуване на отговор, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват \r\n*** \r\nОт 21.00 часа на сцена „Лапидариум“ в Регионалния исторически музей ще се играе спектакълът „“Нощно слънце“ по Йордан Йовков  - постановка на Драматичен театър „Гео Милев“ – Стара Загора. \r\n*** \r\nОт 21.00 часа на сцена „Къща на архитекта“, ул. „Сава Силов“ 37 ще се проведе джаз концерт „Джазоспекция“. \r\n*** \r\nОт 10.00 часа в Окръжен съд – Ловеч ще се гледа дело НОХД 98/2019 срещу И.К.К. по чл. 343, ал 1, буква „в“ от НК (причинена смърт по непредпазливост в транспорта. \r\n*** \r\nОт 17.30 часа в Регионалната библиотека „Проф. Беньо Цонев“ актьорът Ицхак Финци ще чете откъси от книгата Budapest Noir на  Вилмош Кондор, в рамките на провеждащия се в града кинофестивал „Фирмирай“. \r\nОт 21.00 часа на площада пред Ловчанското читалище ще има прожекция на екранизация по книгата Budapest Noir на  Вилмош Кондор. \r\n*** \r\nОт 18.00 часа в Художествената галерия ще бъде представена книгата на Георги Кючуков. \r\n*** \r\nОт 21.30 часа в Лятно кино „Яворов“ ще се прожектира филмът „Проектът „Флорида“. \r\n*** \r\nОт 08.40 часа близо 700 кандидат-студенти ще се явят на изпита по химия за „Медицина“ и „Фармация“ в Медицинския университет в града. \r\n*** \r\nОт 16.30 часа в Пресклуб на БТА – Плевен  ще се проведе пресконференция на уволнени преподаватели от Езиковата гимназия в Плевен - Добринка Георгиева, Надежда Вълева, Цветослава Манчева и Жоржета Каменополска. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Черна комедия\" от П.Шафър, гостуване на Театър ,,Българска армия\". \r\n*** \r\nВ 09.00 часа в зала 1 на Окръжния съд ще се проведе заседание по делото срещу бившия заместник-кмет на община Куклен за приемане на подкуп за уреждане на обществена поръчка. Обвиняема е и Надежда М., представител на фирмата, спечелила с подкуп обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ \r\n*** \r\nВ 09.30 часа в зала 1 на Апелативния съд ще се проведе заседание по делото, с което подсъдимият И. Д. обжалва условна присъда от 6 месеца лишаване от свобода с изпитателен срок от 3 години и лишаване от право за 6 месеца да управлява МПС. Пловдивският окръжен съд го е признал за виновен в това, че при управление на моторно превозно средство е нарушил правилата за движение и по непредпазливост е причинил смъртта на Р. К. \r\n*** \r\nВ 11.00 часа в пространството СКЛАД на ул. \"Екзарх Йосиф\" 16 ще се състои пресконференция, на която ще бъде обявено партньорството между Фондация \"Пловдив 2019\" и \"Рефан България\" ООД. \r\n*** \r\nВ 13.00 часа в зала 1 на Апелативния съд ще се проведе заседание по делото, образувано по жалба на Л. М. срещу присъда на Пазарджишкия окръжен съд, с която е признат за виновен в изнасилване и грабеж на жена в село Мало Конаре.  \r\n*** \r\nОт 16.00 часа в Limacom Event Center,  бул. „Марица“ 154 А ще се проведе специализиран форум за изграждане на работодателската  марка  „Inside-Out“, организиран от EmployerBrandingPower, общ проект на двете водещи компании на пазара в сферата на корпоративните комуникации InterImage и управлението на човешките ресурси – JobTiger, съвместно с Тракия Икономическа Зона, гр. Пловдив. \r\n*** \r\nОт 10.30 часа на Централния вход на ОДМВР – Разград ще се проведе месечният брифинг на директора на ОДМВР-Разград ст. Комисар Ивайло Йовчев. \r\n*** \r\nОт 11.00 часа в Областна администрация ще се проведе пресконференция относно резултатите от националното външно оценяване на седмокласниците в Разградска област. \r\n*** \r\nОт 14.00 часа в зала 712 в Областна администрация-Разград ще заседава постоянната областна епизоотична комисия. \r\n*** \r\nОт 11.00 часа в Руския културно-информационен център, София, ул. Шипка № 34, главният изпълнителен директор на „Български пощи“ ЕАД Деян Дънешки ще пусне в употреба издание на тема: „140 години от установяването на дипломатически отношения между Република България и Руска Федерация“. \r\n*** \r\nОт 10.30 часа в ОДМВР-Смолян ще се проведе брифинг с участието на представители на местните и централни медии на тема „Резултатите от работата на служителите в ОДМВР-Смолян през първото шестмесечие на 2019г. в борбата с престъпността и осигуряването на добър обществен ред“. \r\n*** \r\nОт 11.00 часа в МБАЛ „Д-р Братан Шукеров“ ще се проведе пресконференция по повод годишнината от създаването на Центъра за инвазивна кардиология. \r\n*** \r\nОт 16.30 часа в сградата на ОДМВР-Смолян ще бъде открито изложение на оръжия, технически средства и помощни средства, използвани в ежедневната работа на служителите от ОДМВР – Смолян. \r\n*** \r\nОт 17.00 часа на Амфитеатър на Стар център ще се проведат демонстрации по полицейска лична защита  и бойни изкуства, работа със служебно куче и демонстрация на „Специализирано тактическо звено за бързи действия“ при ОДМВР-Смолян. \r\n*** \r\nОт 17.30 часа на Стария център в Смолян ОДМВР – Смолян организира благотворителен концерт, средствата от който ще бъдат разпределени на децата на загинали полицаи от ОДМВР-Смолян. \r\n*** \r\nОт 11.00 часа на археологическите разкопки в античния град Мисионис край  Търговище, ще се състои пресконференция по повод началото на летния археологически сезон. Археолозите проф. Николай Овчаров и Ангел Конаклиев ще представят реставрирания баптистерий, или т.нар. кръщелня, която бе разкрита през миналата година. \r\n*** \r\nОт 10.00 часа в зала 203 на общината ще има брифинг. \r\n*** \r\nОт 11.00 часа в района на Народно читалище „Зора – 1945 г.“ кметът на града Георги Славов ще пререже лентата на модернизираните зони в града и ул. „Преслав“ по проекта „Устойчиво и интегрирано развитие на градската среда на Община Ямбол“. \r\nОт 11.45 часа в зала 107 на Община Ямбол ще бъде дадена заключителна пресконференция, на която ще бъдат отчетени резултатите от изпълнението на целия проект.", "date": "2019.07.09", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2019/07/09/2678301/sobstvenitsite-na-vodeshtite-futbolni-otbori-se-razbraha-za-fearpley-predi-nachaloto-na-sezona-obzor.html", "text": "За феърплей и недопускане на напрежение по стадионите се разбраха собствениците на водещите футболни отбори у нас на срещу при премиера Бойко Борисов преди началото на сезона. В разговора при министър-председателя участваха собствениците на трите водещи футболни отбора Георги Домусчиев (\"Лудогорец\"), Васил Божков (\"Левски\") и Гриша Ганчев (ЦСКА-София), както и главният прокурор Сотир Цацаров, заместник-главният прокурор Иван Гешев, министърът на вътрешните работи Младен Маринов, президентът на Българския футболен съюз Борислав Михайлов и съветникът на министъра на младежта и спорта Гошо Гинчев. По време на срещата бе обсъдено началото на футболното първенство у нас с оглед на спокойното му протичане. Собствениците на футболните клубове заявиха, че отборите им ще бъдат водени от принципите на честната игра. По думите им няма да се допуска напрежение на терена, което да се пренася към агитките. Няма да се позволят и заплахи към футболните съдии. Президентът на БФС Борислав Михайлов благодари на министър-председателя Бойко Борисов, че спомага за решаването на проблемите в българското първенство.  \r\nПред журналисти след срещата Борислав Михайлов отбеляза, че всички присъстващи са се обединили около това да няма натиск върху съдиите. „Всички си обещаха да не се притесняват съдиите, дават си парите за футбол. Срещата беше много добра“, посочи той. Борислав Михайлов отбеляза, че инициативата за срещата е на премиера. „Г-н Борисов се грижи за цялата държава, съответно футболът е феномен и съответно спокойствието между феновете дава спокойствие на всички граждани на България. Оттук нататък ние трябва да се оправяме, с това което сме коментирали на тази среща“, коментира още президентът на БФС, като призова футболните съдии сами да се свързват с него при опити за оказване на натиск. \r\nВътрешният министър Младен Маринов от своя страна увери, че и фокусът на МВР ще е върху това да не се допуска купуване на мачове и натиск над длъжностни лица и футболисти. Той поясни, че сегашната среща не е била на база конкретно постъпил сигнал. „Срещата е такава, че да се уточним как да работим. Ролята на МВР е както по превенция, така и по разследване на престъпления, свързани с тази дейност“, допълни той. „Когато има напрежение между собствениците, то се пренася и по съответните трибуни. Така че ако там няма напрежение, аз мисля че поведението на агитките ще е съвсем различно“, подчерта министър Маринов.", "date": "2019.07.09", "title": "Собствениците на водещите футболни отбори се разбраха за феърплей преди началото на сезона (ОБЗОР)"}
{"url": "http://www.focus-news.net/news/2019/07/09/2678303/v-sofiya-demonstriraha-simulatori-za-kandidat-shofyori-obzor.html", "text": "В София демонстрираха симулатори за кандидат-шофьори. Представянето на симулаторите даде началото на Седмицата на безопасността на движението по пътищата в София. VOGEL simulator клас B са учебни симулатори, които са широко използвани от учебните центрове в Германия. Всеки от тях прeдлага 7 модула за начинаещи кандидати-шофьори, пълна помощ от гласов асистент и най-модерна визуализация чрез три LCD екрана. Всичко това създава реално усещане за управление на автомобил. От възможността да изпробват устройството се възползваха както ученици, на които предстои да изкарат шофьорските курсове, така и възрастни, които вече имат книжка. Всички те изразиха положително мнение за работата на симулатора и приветстваха идеята за включването на технологиите в обучението на младите шофьори.  \r\nСтатистиката показва, че използването на този тип симулатори в Германия довежда до 7% по-голяма успеваемост при взимането на теоретичния изпит и 22% при взимане на практическия изпит.  \r\nНа събитието присъстваха заместник-министърът на образованието и науката Десислава Сачева, заместник-кметът на София по направление „Финанси и стопанска дейност“ Дончо Барбалов, изпълнителният директор на фирмата доставила симулаторите Йордан Йорданов, експертът от Института за пътна безопасност Богдан Милчев и Росен Илиев от отдел „Пътна полиция“, които изразиха своите виждания относно симулатора, приложението и цената му. Зам.-министър Сачева заяви, че почти 2500 ученици годишни учат професии, които изискват да имат правоспособност да бъдат шофьори, а симулаторът ще им даде възможност да попаднат в среда, в която трудно биха попаднали в учебна обстановка. Тя отбеляза, че около 16%-17% от ПТП в страната се случват поради липса на достатъчно опит, а този симулатор ще помогне на учащите се да придобият повече опит. Заместник-кметът на София Дончо Барбалов също изрази добрите си впечатления от симулаторите и заяви, че трябва да използваме колкото може повече новите технологии за подобряване на пътната безопасност. По думите му участниците в движението трябва да се съобразяват повече на пътя, за да си осигурим една безопасна среда за шофиране. Богдан Милчев от Института за пътна безопасност отбеляза, че симулаторите са възприети още преди 10 години в Европейския съюз и коментира, че България изостава с нормативната уредба, свързана с обучението на шофьорите и с пътната безопасност. Според него у нас също трябва да започне да се използват такива, за да се подобри професионалната подготовка на водачите и отбеляза, че България годишно губи около 2% от БВП или 1,8 млрд. лева от пътни инциденти. \r\nИзпълнителният директор на фирмата доставила симулаторите Йордан Йорданов отчете, че симулаторът намалява стреса при кандидат-шофьорите и риска от инциденти. По думите му в Германия цената на един такъв симулатор е между 15 000 и 17 000 евро в зависимост от целта на използването му. \r\nНадежда ИВАНОВА", "date": "2019.07.09", "title": "В София демонстрираха симулатори за кандидат-шофьори (ОБЗОР)"}
{"url": "http://www.focus-news.net/news/2019/07/09/2678304/ekathimerini-obyaveni-sa-ministrite-v-novoto-gratsko-pravitelstvo.html", "text": "Новият гръцки министър-председател Кириакос Мицотакис обяви официално членовете на своя кабинет, предава гръцкото електронно издание  Ekathimerini . \r\nКато вицепремиер е назначен Панагиотис Пикраменос, бивш председател на Държавния съвет на Гърция и бивш временен министър-председател в пика на гръцката икономическа криза през 2012 г.  \r\nОбещаващият народен представител Никос Дендиас получи ключовото външно министерство, докато Христос Стайкурас бе назначен за финансов министър.  \r\nНикос Панагиотопулус получи друго важно ведомство – това на отбраната. Василис Кикилиас е новият министър на здравеопазването, а Адонис Георгадис ще отговаря за развитието на  и инвестициите.  \r\nМихалис Хрисохоидис ще води министерството на външните работи, а за енергетиката отговаря Костис Хацидакис. В кабинета има само две жени – Ники Керамеос като министър на образованието и Лина Мендони, която завежда ведомството, грижещо се за културата.  \r\nНовите министри ще положат клетва във вторник и проведат своето първо заседание в 11:00 часа в сряда.  : Цанко Цолов", "date": "2019.07.09", "title": "Ekathimerini: Обявени са министрите в новото гръцко правителство"}
{"url": "http://www.focus-news.net/news/2019/07/09/2678306/nezavisen-oshte-edin-obir-na-banka-na-balkanite-v-nedelya-tozi-pat-v-harvatiya.html", "text": "В неделя бе извършен втори обир на банка на Балканите в рамките на един ден. След като малко преди обед бе съобщено, че четирима души са нападнали банка в македонския град Сарай, при което бяха откраднати 115 хил. евро, местното издание  “Независен“  предава за второ подобно престъпление, но в Хърватия. \r\nСтава въпрос за нападение над банка в Загреб, и докато в първия случай нямаше пострадали, един от охранителите в хърватския град е ранен след престрелска с нападателите.  \r\nДругата разлика между двата случая, е че единият от извършителите в Загреб е бил заловен от полицай, който към дадения момент не е бил на служба. Неговият съучастник обаче е успял да избяга и в момента се издирва.  : Цанко Цолов", "date": "2019.07.09", "title": "„Независен“: Още един обир на банка на Балканите в неделя – този път в Хърватия"}
{"url": "http://www.focus-news.net/news/2019/07/09/2678305/b92-konflikt-mezhdu-ohranata-na-erdogan-i-granichnata-politsiya-na-letishteto-v-saraevo.html", "text": "На международното летище в Сараево се стигнало до лека свада между охраната на Ердоган и граничната полиция на летището в Сараево, заради опит за избягване на контролната процедура на летището, съобщава сръбското радио  B92 . Според информация от местни медии, инцидентът е потвърден от Зоран Галич, директор на граничната полиция в Сараево. \r\nДо случая се е стигнало след като няколко от охранителите на Ердоган се опитали да избегнат преминаването през редовната контролна процедура. Двете страни първоначални са си разменили словесни обиди, след което се е стигнало до лека физическа разпра, в която няма ранени и след която не се е стигнало до по-сериозен сблъсък.  \r\nСпоред Галич, тези „които идват  в Босна и Херцеговина, трябва да спазват законите на Босна и Херцеговина, а да не смятат, че са над тях“. Така както членове***те на президентството на балканската държава спазват правилата, когато участват в международни форуми, като и чуждите лидери трябва да направят същото, идвайки в Босна и Херцеговина, допълнил е Галич.  : Цанко Цолов", "date": "2019.07.09", "title": "B92: Конфликт между охраната на Ердоган и граничната полиция на летището в Сараево"}
{"url": "http://www.focus-news.net/news/2019/07/09/2678302/the-independent-sasht-poiskaha-germaniya-da-izprati-suhopatni-sili-v-siriya-postavyayki-merkel-pred-trudnost.html", "text": "Американски представител поиска Германия да помисли върху възможността за изпращане на пехотни части в Сирия, което постави канцлера Ангела Меркел пред трудност, пише в коментар британското ляво издание  The Independent .  \r\nИ макар да не е нужно германските войници да влизат в преки военни действия на всяка цена, те могат лесно да спомогнат за освобождаване на напрежението, с което са натоварени американските сили към момента, това заяви специалният представител на САЩ за Сирия Джеймс Джефри в интервю за германски вестник.  \r\nГермания, главна мишена за призивите на американския президент Доналд Тръмп за увеличаване на бюджета за отбрана, към момента е изпратила разузнавателни самолети „Торнадо“, които помагат на водената от САЩ коалиция в борбата срещу остатъците от „Ислямска държава“.  \r\n Но защо това би било проблем? От редакцията отговарят – промяна в силите, които се намират в Сирия, изисква решение на Бундестага, което вероятно ще постави Меркел срещу нейните коалиционни партньори. Според Фриц Фелгентру, висш представител на Германската социалдемократическа партия, Берлин не може да изпрати войници в Сирия поради „правни причини“. Британският вестник напомня, че социалдемократите са в коалиция със Съюза (ХДС/ХСС).  \r\nИскането на САЩ е отправено на фона на обявеното през декември намерение за оттегляне на американската армия от вестника, припомнят от изданието, като поясняват, че това би оставило кюрдските съюзници на водената от САЩ коалиция без защита срещу атаки от страна на Турция.  : Цанко Цолов", "date": "2019.07.09", "title": "The Independent: САЩ поискаха Германия да изпрати сухопътни сили в Сирия, поставяйки Меркел пред трудност"}
{"url": "http://www.focus-news.net/news/2019/07/09/2678307/afp-germaniya-otkloni-iskaneto-na-sasht-za-izprashtane-na-svoy-kontingent-v-siriya.html", "text": "Берлин заяви в понеделник, че няма планове да изпраща сухопътни войски в Сирия, отклонявайки по този начин искане от страна на САЩ, предава  AFP .  \r\n„Когато казвам, че правителството има намерение да продължи с предприетите мерки в борбата срещу „Ислямска държава“, това означава, че ще го правим без сухопътни войски“, това заяви говорителят на федералното правителство.  \r\nИзявлението е отговор на американския представител за Сирия Джеймс Джефри, който в неделя, в рамките на свое интервю за германския вестник Die Welt, заяви, че Вашингтон иска Берлин да изпрати свои пехотни части в близкоизточната държава. Представителят на САЩ уточни, че очаква отговор до края на месец юли.  \r\nМандатът за участието на Германия в бойните действия в Сирия изтича на 31 октомври, което означава, че Бундестагът трябва да реши дали удължи срока на немския военен ангажимент или не.  : Цанко Цолов", "date": "2019.07.09", "title": "AFP: Германия отклони искането на САЩ за изпращане на свой контингент в Сирия"}
{"url": "http://www.focus-news.net/news/2019/07/09/2678308/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Английската авиокомпания „Бритиш Еъруейс“ ще бъде глобена в размер на безпрецедентните 183 млн. паунда заради невъзможността й да защити личните данни на свои клиенти, съобщава авторитетното британско издание  Times , като пояснява, че става въпрос за половин милион пътници на компанията, чиято лична информация е била хакната миналата година. \r\nГлобата е първото дело срещу компания по променения закон, засягащ личните данни, и направо прави последния такъв случай, когато финансовото наказание бе в размер на 500 хил. паунда, да изглежда като джудже, отбелязват от редакцията на вестника. \r\nЕксперти смятат, че това ще бъде предупреждение за всички частни предприемачи и бизнесмени да се грижат по-добре за личните данни на своите клиенти. \r\n***  Американски представител поиска Германия да помисли върху възможността за изпращане на пехотни части в Сирия, което постави канцлера Ангела Меркел пред трудност, пише в коментар британското ляво издание  The Independent . \r\nИ макар да не е нужно германските войници да влизат в преки военни действия на всяка цена, те могат лесно да спомогнат за освобождаване на напрежението, с което са натоварени американските сили към момента, това заяви специалният представител на САЩ за Сирия Джеймс Джефри в интервю за германски вестник. \r\nГермания, главна мишена за призивите на американския президент Доналд Тръмп за увеличаване на бюджета за отбрана, към момента е изпратила разузнавателни самолети „Торнадо“, които помагат на водената от САЩ коалиция в борбата срещу остатъците от „Ислямска държава“. \r\nНо защо това би било проблем? От редакцията отговарят – промяна в силите, които се намират в Сирия, изисква решение на Бундестага, което вероятно ще постави Меркел срещу нейните коалиционни партньори. Според Фриц Фелгентру, висш представител на Германската социалдемократическа партия, Берлин не може да изпрати войници в Сирия поради „правни причини“. Британският вестник напомня, че социалдемократите са в коалиция със Съюза (ХДС/ХСС). \r\nИскането на САЩ е отправено на фона на обявеното през декември намерение за оттегляне на американската армия от вестника, припомнят от изданието, като поясняват, че това би оставило кюрдските съюзници на водената от САЩ коалиция без защита срещу атаки от страна на Турция. \r\n***  Неизвестен мъж се е покатерил по фасадата на известния лондонски небостъргач „The Shard” до неговия 95-и етаж, пише британския вестник  Telegraph , като пояснява, че това е една от най-високите сгради в Европа. \r\nСигнал за случката е подаден рано сутринта в понеделник и пристигайки на мястото, полицията е отцепила района и изпратила своите хора, които да изчакат мъжа на върха на високата 309 метра сграда. От редакцията на изданието припомнят, че това не е първият път, в който търсачи на силни усещания се катерят без екипировка по небостъргача. \r\nСпоред полицията, мъжът е провел разговор със служители на реда след своето приключение, които са го освободили. Срещу него няма да бъдат повдигани обвинения. Новината предизвика масова реакция в социалните мрежи, най-вече в шеговит тон. Според едно такова мнение, „човекът се е изкачил до върха на небостъргач, а аз дори не мога да стана от леглото си в понеделник сутрин“. Голям брой хора се надяват неизвестният катерач да е заснел изкачването си. \r\n***  Хиляди служители на германската „Дойче банк“ се страхуват за бъдещето на своята работа, след като ръководството обяви план за преструктуриране, който предвижда съкращаване на всеки пети работещ в банката, което се равнява на около 18 хил. души, пише британският вестник  Guardian . Планът трябва да бъде приложен в периода до 2022 г. \r\nИзпълнителният директор Кристиян Севинг прати отворено писмо до служителите, в което изрази своите „огромни съжаления“ относно нововъведението. \r\n„Първо нека да подчертая – наясно съм, че за преструктурирането на нашата банка правим големи съкращения. Лично аз изпитвам огромни съжаления за резултата, което това ще има върху някои от вас, но нямаме друг избор освен да пристъпим към тази промяна директно“, пише в обръщението си Севинг, в което са изразени намеренията „Дойче банк“ да бъде върната към своите корени. \r\n„За съжаление трябва да приемем факта, че това преструктуриране ще изисква неудобни решения. Това важи особено много за размера на нашия персонал и неговото съкращаване. Уверявам ви, че моите колеги и аз разбираме, че това решение повлиява върху хората и техния живот по непредсказуем начин. Ето защо ние ще направим всичко възможно за да приложим тези съкращения колкото е възможно по-отговорно – смятам това за свой дълг“, заявява още изпълнителният директор.  \r\nРешението на ръководството накара някои членове на изпълнителния съвет да напуснат ръководството на банката, пише още изданието. \r\nИдеята за промените е дошла заради лошото представяне на банката на финансовия пазар и правните проблеми в последните години.", "date": "2019.07.09", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/09/2678309/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Беларус Александър Лукашенко заяви, че харесва идеята за преговори между неговите украински и руски колега Владимир Зеленски и Владимир Путин, които да се проведат в Минск с участието на още четири държави, това съобщава електронното издание на руския вестник  “Известия“ . Това се казва в съобщение от пресцентъра на беларуското президентство, направено в понеделник. \r\n„Нашият президент твърдо подкрепя идеята на Владимир Зеленски“ категорични са от ведомството. Лукашенко е уверен, че нищо не може да повлияе върху изказаната му позиция, тъй като според него, не може двете страни „да се гледат над дулата на оръжия“, очаквайки да решат конфликта. „Вместо това“, продължава Лукашенко, „е нужно да седнете и поговорите за решаването на проблема, който навреди твърде много“. \r\nИзданието припомня, че президентът отдавна е привърженик на идеята конфликта да се реши между трите славянки държави. \r\n***  Украинският президент Владимир Зеленски покани руския си колега Владимир Путин на преговори за Минск под формата Украйна-Русия-САЩ-Великобритания-Германия-Франция, а темата на преговорите ще бъде принадлежността на Крим и конфликта в Източна Украйна, това пише руското издание  “Коммерсант“ . \r\n„А сега бих искал да се обърна към Владимир Путин. Искате ли да говорим? Нека обсъдим чий е Крим, кой го има и кой го няма в Донбас. Компанията на разговора предлагам да включва мен, вас, американският президент Доналд Тръмп, премиерът на Великобритания Тереза Мей, канцлерът на ФРГ Ангела Меркел и президентът на Франция Еманюел Макрон“, заяви Зеленски в рамките на свое обръщение. \r\n„А мястото? Смятам, че Александър Григориевич Лукашенко с удоволствие ще ни приеме в Минск“, допълни украинския държавен глава. „Не отхвърлям или променям никакви съществуващи дипломатически формати, просто предлагам да поговорим“, уточни Зеленски във видео, публикувано на официалната му страницата в социалната мрежа „Фейсбук“. \r\nОт Кремъл обещаха да разгледат предложението на Киев. „Това е нова инициатива. Не се съмнявайте, че тя ще бъде обмислена”, заяви Дмитрий Песков, говорител на руския президент. \r\n***  Хърватските власти са изпратили официално писмо за намерение да се присъединят към механизма на обменните курсове ERM2 и Европейския банков съюз, което е първата стъпка от присъединяването на страната към еврозоната. Това заяви председателят на Еврогрупата Марио Сентену, пише руското издание  „Комсомолская правда“ . \r\n\"Това е първата стъпка към присъединяването към еврозоната. Приветстваме решението на хърватското правителство да се присъедини към еврото и ще го подкрепим по този път\", каза той. \r\nЗа намеренията на Загреб да се присъедини към еврозоната, съобщи по-рано ръководителят на Централната банка на страната Борис Вуйчич. Според него Хърватия може да изпълни условията за присъединяване към ERM II до средата на 2020 г., а преходът към еврото може да се случи след две години. \r\nВ момента официалната валута на Хърватия е куната. Освен Загреб, за намерението си да преминат към еврото заявиха властите на България и Румъния. От страните-членки на ЕС, към еврото не са преминали Унгария, Полша и Чехия.", "date": "2019.07.09", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/07/09/2678310/pregled-na-mezhdunarodnite-novini-do-6-chasa-agentsiya-fokus.html", "text": "Хърватските власти са изпратили официално писмо за намерение да се присъединят към механизма на обменните курсове ERM2 и Европейския банков съюз, което е първата стъпка от присъединяването на страната към еврозоната. Това заяви председателят на Еврогрупата Марио Сентену, пише руското издание  „Комсомолская правда“ . \r\n\"Това е първата стъпка към присъединяването към еврозоната. Приветстваме решението на хърватското правителство да се присъедини към еврото и ще го подкрепим по този път\", каза той. \r\nЗа намеренията на Загреб да се присъедини към еврозоната, съобщи по-рано ръководителят на Централната банка на страната Борис Вуйчич. Според него Хърватия може да изпълни условията за присъединяване към ERM II до средата на 2020 г., а преходът към еврото може да се случи след две години. \r\nВ момента официалната валута на Хърватия е куната. Освен Загреб, за намерението си да преминат към еврото заявиха властите на България и Румъния. От страните-членки на ЕС, към еврото не са преминали Унгария, Полша и Чехия. \r\n***  Повече от 460 хиляди души през тази година са се заразили с холера в Йемен, 705 са починали от болестта. Това съобщи в понеделник заместникът на официалния пратеник на генералния секретар на ООН Фархан Хак, цитиран от  ТАСС . \r\n\"Тази година в Йемен са регистрирани 460 000 случая на холера, включително около 200 000 деца,\" каза той. \"Това вече надвишава заболеваемостта от 2018 г., която възлиза на 380 000 случая.\" \r\n\"Тази година 705 смъртни случая вече са регистрирани в сравнение със 75 миналата година\", добави Хак. \r\nТой обясни, че степента на разпространение на болестта се дължи на наводненията в страната и липсата на чиста питейна вода. Според представителя на ООН 20 милиона йеменци се нуждаят от хуманитарна помощ в размер на 4,2 милиарда долара. \"Днес 32% от тази сума са събрани\", каза Хак. \r\n***  Новият гръцки министър-председател Кириакос Мицотакис обяви официално членовете на своя кабинет, предава гръцкото електронно издание  Ekathimerini . \r\nКато вицепремиер е назначен Панагиотис Пикраменос, бивш председател на Държавния съвет на Гърция и бивш временен министър-председател в пика на гръцката икономическа криза през 2012 г.  \r\nОбещаващият народен представител Никос Дендиас получи ключовото външно министерство, докато Христос Стайкурас бе назначен за финансов министър.  \r\nНикос Панагиотопулус получи друго важно ведомство – това на отбраната. Василис Кикилиас е новият министър на здравеопазването, а Адонис Георгадис ще отговаря за развитието на  и инвестициите.  \r\nМихалис Хрисохоидис ще води министерството на външните работи, а за енергетиката отговаря Костис Хацидакис. В кабинета има само две жени – Ники Керамеос като министър на образованието и Лина Мендони, която завежда ведомството, грижещо се за културата.  \r\nНовите министри ще положат клетва във вторник и проведат своето първо заседание в 11:00 часа в сряда.  \r\n***  В неделя бе извършен втори обир на банка на Балканите в рамките на един ден. След като малко преди обед бе съобщено, че четирима души са нападнали банка в македонския град Сарай, при което бяха откраднати 115 хил. евро, местното издание  “Независен“  предава за второ подобно престъпление, но в Хърватия. \r\nСтава въпрос за нападение над банка в Загреб, и докато в първия случай нямаше пострадали, един от охранителите в хърватския град е ранен след престрелска с нападателите.  \r\nДругата разлика между двата случая, е че единият от извършителите в Загреб е бил заловен от полицай, който към дадения момент не е бил на служба. Неговият съучастник обаче е успял да избяга и в момента се издирва.  \r\n***  Берлин заяви в понеделник, че няма планове да изпраща сухопътни войски в Сирия, отклонявайки по този начин искане от страна на САЩ, предава  AFP .  \r\n„Когато казвам, че правителството има намерение да продължи с предприетите мерки в борбата срещу „Ислямска държава“, това означава, че ще го правим без сухопътни войски“, това заяви говорителят на федералното правителство.  \r\nИзявлението е отговор на американския представител за Сирия Джеймс Джефри, който в неделя, в рамките на свое интервю за германския вестник Die Welt, заяви, че Вашингтон иска Берлин да изпрати свои пехотни части в близкоизточната държава. Представителят на САЩ уточни, че очаква отговор до края на месец юли.  \r\nМандатът за участието на Германия в бойните действия в Сирия изтича на 31 октомври, което означава, че Бундестагът трябва да реши дали удължи срока на немския военен ангажимент или не. \r\n***  Английската авиокомпания „Бритиш Еъруейс“ ще бъде глобена в размер на безпрецедентните 183 млн. паунда заради невъзможността й да защити личните данни на свои клиенти, съобщава авторитетното британско издание  Times , като пояснява, че става въпрос за половин милион пътници на компанията, чиято лична информация е била хакната миналата година.  \r\nГлобата е първото дело срещу компания по променения закон, засягащ личните данни, и направо прави последния такъв случай, когато финансовото наказание бе в размер на 500 хил. паунда, да изглежда като джудже, отбелязват от редакцията на вестника.  \r\nЕксперти смятат, че това ще бъде предупреждение за всички частни предприемачи и бизнесмени да се грижат по-добре за личните данни на своите клиенти. \r\n***  На международното летище в Сараево се стигнало до лека свада между охраната на Ердоган и граничната полиция на летището в Сараево, заради опит за избягване на контролната процедура на летището, съобщава сръбското радио  B92 . Според информация от местни медии, инцидентът е потвърден от Зоран Галич, директор на граничната полиция в Сараево. \r\nДо случая се е стигнало след като няколко от охранителите на Ердоган се опитали да избегнат преминаването през редовната контролна процедура. Двете страни първоначални са си разменили словесни обиди, след което се е стигнало до лека физическа разпра, в която няма ранени и след която не се е стигнало до по-сериозен сблъсък.  \r\nСпоред Галич, тези „които идват  в Босна и Херцеговина, трябва да спазват законите на Босна и Херцеговина, а да не смятат, че са над тях“. Така както членовете на президентството на балканската държава спазват правилата, когато участват в международни форуми, като и чуждите лидери трябва да направят същото, идвайки в Босна и Херцеговина, допълнил е Галич.", "date": "2019.07.09", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/09/2678311/gd-granichna-politsiya-intenziven-e-trafikat-na-izhod-za-tovarni-avtomobili-na-balgaro-rumanskata-granitsa-na-gkpp-dunav-most-vidin.html", "text": "Интензивен е трафикът на изход за товарни автомобили на българо-румънската граница на ГКПП „Дунав мост“-Видин към 6.00 часа. Това съобщиха от  ГД „Гранична полиция“ . На българо-сръбската  и на  българо-македонската граници трафикът е нормален на всички гранични контролно-пропускателни пунктове. Нормално се осъществява движението за всички видове МПС и на българо-турската и българо-гръцката граници.", "date": "2019.07.09", "title": "ГД „Гранична полиция“: Интензивен е трафикът на изход за товарни автомобили на българо-румънската граница на ГКПП „Дунав мост“-Видин"}
{"url": "http://www.focus-news.net/news/2019/07/09/2678313/predstoyashti-mezhdunarodni-sabitiya-za-9-yuli-agentsiya-fokus.html", "text": "Посещение на председателя на Европейския съвет Доналд Туск. \r\n***  Матео Салвини ще участва в церемония по закриването на мигрантски център. \r\n***  Конференция на \"Амнести Интернешънъл\" за убийството ннна Хашоги. \r\n***  Емирът на Катар ще бъде приет в Белия дом. \r\n***", "date": "2019.07.09", "title": "Предстоящи международни събития за 9 юли  (Агенция \"Фокус\")"}
{"url": "http://www.focus-news.net/news/2019/07/09/2678317/vitsepremierat-ekaterina-zaharieva-shte-uchastva-v-neformalna-sreshta-na-ministrite-na-vanshnite-raboti-ot-osse.html", "text": "Заместник министър-председателят и министър на външните работи Екатерина Захариева отпътува от Босна и Херцеговина за Словашката република, където ще участва в Срещата на министрите на външните работи на държавите-участнички в Организацията за сигурност и сътрудничество в Европа (ОССЕ) на 8 и 9 юли 2019 г., съобщиха от пресцентъра на  МВнР .  \r\nФорумът, който се провежда в планинския курорт Високи Татри край град Попрад, е под наслов „От минало действие към бъдеща превенция: нишата на ОССЕ за укрепване на сигурността в Европа и отвъд“.  \r\nВъншните министри ще дискутират в две пленарни сесии възможностите за задълбочаване на сътрудничеството с други международни организации, действащи в полето на сигурността. Фокусът на разговорите, определен от Словашкото председателство на ОССЕ, е поставен върху две от приоритетните му теми: предотвратяването на конфликти и ролята на ОССЕ в системата на многостранното сътрудничество.  \r\nОССЕ е платформа за редовен политически диалог между 57 държави от целия свят, сред които държавите-членки на ЕС, САЩ, Русия, Турция. Организацията включва редица формати и форуми за политически и военнополитически консултации, преговори и решения във връзка с актуални развития, предизвикателства и рискове в сферата на сигурността.", "date": "2019.07.09", "title": "Вицепремиерът Екатерина Захариева ще участва в неформална среща на министрите на външните работи от ОССЕ"}
{"url": "http://www.focus-news.net/news/2019/07/09/2678315/predstoyashti-sabitiya-v-stranata-za-9-yuli-agentsiya-fokus.html", "text": "*** \r\nОт 16.00 часа в зала \"Запад\" на Народното събрание ще се проведе заседание на Комисията по енергетика.  \r\n*** \r\nОт 16.30 часа в зала „Огледална“ на Народното събрание Комисията по земеделието и храните ще проведе заседание.  \r\n*** \r\nОт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, ще се проведе заседание на Съдийската колегия на ВСС.  \r\n*** \r\nОт 11.00 часа кметът Йорданка Фандъкова ще посети 37 СУ „Райна Княгиня“ на ул. „Луи Пастьор“ 1 в  ж.к „Люлин  10“. \r\n*** \r\nОт 11.00 часа пред паметника на Иван Вазов в градинката на столичния храм „Света София“, Националният литературен музей и къща музей „Иван Вазов“ в столицата организират възпоменателно честване по повод на 169 години от рождението на писателя. \r\n*** \r\nОт 11.00 часа в зала „Княз Александър I“ на Историческия музей ще бъде открита изложбата „Тракийско въоръжение от I хил. пр. Хр.“. \r\n*** \r\nОт 11.00 часа в Централното фоайе на Националната библиотека „Св. Св. Кирил и Методий“ ще се открие експозицията „Изкуството на книгата в Хърватия“. \r\n*** \r\nОт 11.00 часа в Национален пресклуб БТА Центърът на икономическо развитие ще представи резултатите от проекта, финансиран от Европейската комисия, „Адаптиране на индустриалните отношения към новите форми на работа”. \r\n*** \r\nОт 11.00 часа в градинката на столичния храм „Света София“, Националният литературен музей и Къща-музей „Иван Вазов“ организират възпоменателно честване по повод 169 г. от рождението на Иван Вазов. \r\n*** \r\nОт 14.00 часа в сградата на Агенция „Пътна инфраструктура“ ще се отворят постъпилите оферти в откритата обществена поръчка за проектиране и строителство на нов железопътен надлез при км 106+569 на път I-5 Велико Търново – Дебелец, над ж.п. линията Русе – Стара Загора. \r\n*** \r\nОт 18.00 часа пред Министерски съвет ще се проведе шествие срещу фермерите за кожи, организирано от сдружение КАЖИ, Фондация „Дивите животни“ и Националната гражданска инициатива за забрана добива на ценни кожи. \r\n*** \r\nОт 18.00 часа в Националната галерия „Квадрат 500“ открива изложба „Синтез“, посветена на индонезийското и българското съвременно изкуство.  \r\n*** \r\nОт 10.00 часа на ул. „Свобода“ и ул. „Симеон Радев“ специално оборудван микробус ще приема опасни отпадъци, във връзка с организираната от Общината кампания за извозване на опасни отпадъци.  \r\nОт 13.00 часа микробусът ще бъде в кв. „Струмско“ при уширението на ул. „Битоля“. \r\n*** \r\nОт 18.00 часа в Градска художествена галерия ще бъде открита самостоятелна изложба на благоевградския художник Красимир Якимов. \r\n*** \r\nОт 14.00 часа часа в галерия „Георги Баев“ в Бургас ще бъде открита изложбата „Обич за България“ на българчета, живеещи в чужбина. \r\n*** \r\nОт 21.00 часа в Летен театър Бургас ще се проведе концертът „Да послушаме кино“ на Хилда Казасян. \r\n*** \r\nОт 10.00 часа в Апелативен съд – Варна ще бъде гледана мярката на задържания под стража румънски водач на автомобил, обвинен че е причинил смърт по непредпазливост на дете на паркинг в Морската градина.  \r\n*** \r\nОт 15.00 часа в Държавен куклен театър – Варна ще се проведе пресконференция за премиерата на „Три диоптъра щастие“ – спектакъл за възрастни на режисьора Боян Иванов! Премиерните представления са на 11 и 12 юли от 21.00 ч. \r\n*** \r\nОт 17.00 часа в Арт салона на Радио „Варна“ ще бъде представена новата книга на дипломата-писател Анатолий Викторович Щелкунов „Ангел милосердия“. \r\n*** \r\nОт 18.00 часа в зала „Север“ на Археологическия музей ще бъде открита гостуващата изложба „Армения и България – цветове е форми“. \r\n*** \r\nОт 18.00 часа Ателие „Георги Велчев“ ще бъде открита изложбата на Стефан Кулев в Ателие „Георги Велчев“. \r\n*** \r\nОт 09.30 часа в Заседателната зала на Свищовската община ще се проведе информационна среща за популяризиране на проекта за модернизация на болниците в населеното място. \r\n*** \r\nОт 10.00 часа в ала „Трапезица“ на „Интерхотел Велико Търново“ ще се проведе информационен семинар на тема „Възможности за подпомагане на малките стопанства по Програмата за развитие на селските райони (ПРСР) 2014-2020“. \r\n*** \r\nОт 11.00 часа в конферентната зала на Областен информационен център – Велико Търново ще се проведе работна среща с медиите за представяне на обобщените резултати от дейността на центъра през първите шест месеца на 2019 г.  \r\n*** \r\nОт 19.00 часа в Младежки център – Концертна зала ще се състои спектакълът „Любовна нощ“ от Рей Галтън и Джон Антробс. Организатор: Театър „Искри и сезони“. \r\n*** \r\nОт 20.30 часа в Летния театър ще се проведе концерт „Звездите на България“ с участието на Маргарита Хранова, Йордан Караджов, Росица Кирилова, Владислав Славов, Христо Кидиков и Петя Буюклиева. \r\n*** \r\nОт 10.00 часа в Детския отдел на библиотека „Родина“, ул. „Българско опълчение“ 69, стартира творческо ателие  „Познато и непознато“. \r\n*** \r\nОт 10.00 часа във Филиал „Лозенец“ на библиотека „Родина“, ул. „Кап. Петко войвода“, 54 се организират литературни игри, творчески ателиета, филмови прожекции, спортни игри, забавни и полезни занимания“ \r\n*** \r\nОт 10.00 часа в Къща-музей „Гео Милев“ започва „Четем и рисуваме“, „Литературни закачки“ – отгатване на гатанки и рисуване на отговор, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват \r\n*** \r\nОт 21.00 часа на сцена „Лапидариум“ в Регионалния исторически музей ще се играе спектакълът „“Нощно слънце“ по Йордан Йовков  - постановка на Драматичен театър „Гео Милев“ – Стара Загора. \r\n*** \r\nОт 21.00 часа на сцена „Къща на архитекта“, ул. „Сава Силов“ 37 ще се проведе джаз концерт „Джазоспекция“. \r\n*** \r\nОт 10.00 часа в Окръжен съд – Ловеч ще се гледа дело НОХД 98/2019 срещу И.К.К. по чл. 343, ал 1, буква „в“ от НК (причинена смърт по непредпазливост в транспорта.  \r\n*** \r\nОт 17.30 часа в Регионалната библиотека „Проф. Беньо Цонев“ актьорът Ицхак Финци ще чете откъси от книгата Budapest Noir на  Вилмош Кондор, в рамките на провеждащия се в града кинофестивал „Фирмирай“. \r\nОт 21.00 часа на площада пред Ловчанското читалище ще има прожекция на екранизация по книгата Budapest Noir на  Вилмош Кондор. \r\n*** \r\nОт 18.00 часа в Художествената галерия ще бъде представена книгата на Георги Кючуков. \r\n*** \r\nОт 21.30 часа в Лятно кино „Яворов“ ще се прожектира филмът „Проектът „Флорида“. \r\n*** \r\nОт 08.40 часа близо 700 кандидат-студенти ще се явят на изпита по химия за „Медицина“ и „Фармация“ в Медицинския университет в града. \r\n*** \r\nОт 16.30 часа в Пресклуб на БТА – Плевен  ще се проведе пресконференция на уволнени преподаватели от Езиковата гимназия в Плевен - Добринка Георгиева, Надежда Вълева, Цветослава Манчева и Жоржета Каменополска. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Черна комедия\" от П.Шафър, гостуване на Театър ,,Българска армия\". \r\n*** \r\nВ 09.00 часа в зала 1 на Окръжния съд ще се проведе заседание по делото срещу бившия заместник-кмет на община Куклен за приемане на подкуп за уреждане на обществена поръчка. Обвиняема е и Надежда М., представител на фирмата, спечелила с подкуп обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ \r\n*** \r\nВ 09.30 часа в зала 1 на Апелативния съд ще се проведе заседание по делото, с което подсъдимият И. Д. обжалва условна присъда от 6 месеца лишаване от свобода с изпитателен срок от 3 години и лишаване от право за 6 месеца да управлява МПС. Пловдивският окръжен съд го е признал за виновен в това, че при управление на моторно превозно средство е нарушил правилата за движение и по непредпазливост е причинил смъртта на Р. К. \r\n*** \r\nВ 11.00 часа в пространството СКЛАД на ул. \"Екзарх Йосиф\" 16 ще се състои пресконференция, на която ще бъде обявено партньорството между Фондация \"Пловдив 2019\" и \"Рефан България\" ООД.  \r\n*** \r\nВ 13.00 часа в зала 1 на Апелативния съд ще се проведе заседание по делото, образувано по жалба на Л. М. срещу присъда на Пазарджишкия окръжен съд, с която е признат за виновен в изнасилване и грабеж на жена в село Мало Конаре.  \r\n*** \r\nОт 16.00 часа в Limacom Event Center,  бул. „Марица“ 154 А ще се проведе специализиран форум за изграждане на работодателската  марка  „Inside-Out“, организиран от EmployerBrandingPower, общ проект на двете водещи компании на пазара в сферата на корпоративните комуникации InterImage и управлението на човешките ресурси – JobTiger, съвместно с Тракия Икономическа Зона, гр. Пловдив. \r\n*** \r\nОт 10.30 часа на Централния вход на ОДМВР – Разград ще се проведе месечният брифинг на директора на ОДМВР-Разград ст. Комисар Ивайло Йовчев. \r\n*** \r\nОт 11.00 часа в Областна администрация ще се проведе пресконференция относно резултатите от националното външно оценяване на седмокласниците в Разградска област. \r\n*** \r\nОт 14.00 часа в зала 712 в Областна администрация-Разград ще заседава постоянната областна епизоотична комисия. \r\n*** \r\nОт 11.00 часа в Руския културно-информационен център, София, ул. Шипка № 34, главният изпълнителен директор на „Български пощи“ ЕАД Деян Дънешки ще пусне в употреба издание на тема: „140 години от установяването на дипломатически отношения между Република България и Руска Федерация“. \r\n*** \r\nОт 11.00 часа в МБАЛ „Д-р Братан Шукеров“ ще се проведе пресконференция по повод годишнината от създаването на Центъра за инвазивна кардиология.  \r\n*** \r\nОт 16.30 часа в сградата на ОДМВР-Смолян ще бъде открито изложение на оръжия, технически средства и помощни средства, използвани в ежедневната работа на служителите от ОДМВР – Смолян. \r\n*** \r\nОт 17.00 часа на Амфитеатър на Стар център ще се проведат демонстрации по полицейска лична защита  и бойни изкуства, работа със служебно куче и демонстрация на „Специализирано тактическо звено за бързи действия“ при ОДМВР-Смолян. \r\n*** \r\nОт 17.30 часа на Стария център в Смолян ОДМВР – Смолян организира благотворителен концерт, средствата от който ще бъдат разпределени на децата на загинали полицаи от ОДМВР-Смолян. \r\n*** \r\nОт 11.00 часа на археологическите разкопки в античния град Мисионис край  Търговище, ще се състои пресконференция по повод началото на летния археологически сезон. Археолозите проф. Николай Овчаров и Ангел Конаклиев ще представят реставрирания баптистерий, или т.нар. кръщелня, която бе разкрита през миналата година.  \r\n*** \r\nОт 10.00 часа в зала 203 на общината ще има брифинг. \r\n*** \r\nОт 11.00 часа в района на Народно читалище „Зора – 1945 г.“ кметът на града Георги Славов ще пререже лентата на модернизираните зони в града и ул. „Преслав“ по проекта „Устойчиво и интегрирано развитие на градската среда на Община Ямбол“. \r\nОт 11.45 часа в зала 107 на Община Ямбол ще бъде дадена заключителна пресконференция, на която ще бъдат отчетени резултатите от изпълнението на целия проект.", "date": "2019.07.09", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2019/07/09/2678314/nihm-ot-severozapad-oblachnostta-shte-se-uvelichava-na-mnogo-mesta-v-stranata-shte-prevali-dazhd-v-otdelni-rayoni-s-gramotevitsi.html", "text": "От северозапад облачността ще се увеличава, на много места в страната ще превали дъжд, в отделни райони с гръмотевици. Това съобщи за   Агенция „Фокус“  дежурният синоптик Христо Христов от Националния институт по метеорология и хидрология. По-значителни ще са валежите в Източна България. Ще духа до умерен вятър от север-северозапад, преди обяд в Източна България - от югоизток. Максималните температури, в повечето райони, ще бъдат между 26° и 31°, в София около 26°. \r\nНад Черноморието преди обяд ще бъде предимно слънчево, но в следобедните часове облачността ще се увеличи и ще превали и прегърми. Ще духа до умерен юг-югоизточен вятър, който по-късно през деня ще се ориентира от север-северозапад и временно ще се усили. Максималните температури ще са 26° - 28°, близки до температурата на морската вода. Вълнението на морето ще бъде 2 - 3 бала. \r\nВ планините облачността ще бъде предимно значителна и главно в следобедните часове ще има краткотрайни валежи и гръмотевици. Ще духа умерен и силен северозападен вятър. Максималната температура на височина 1200 метра ще е около 20°, на 2000 метра - около 13°. \r\nАтмосферното налягане е малко по-ниско от средното за юли. През деня ще се задържи почти без промяна.", "date": "2019.07.09", "title": "НИХМ: От северозапад облачността ще се увеличава, на много места в страната ще превали дъжд, в отделни райони с гръмотевици"}
{"url": "http://www.focus-news.net/news/2019/07/09/2678312/aktualna-patna-obstanovka.html", "text": "Информация за състоянието на републиканските пътища и въведени ограничения, предоставени от  Агенция „Пътна инфраструктура” (АПИ) . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nДвижението в участъка от км 59+600 до км 60+200 посока София се осъществява в една лента поради частични ремонтни дейности на асфалтовата настилка. Ограничено е движението в активна лента. Движението се осъществява в изпреварваща лента и е сигнализирано с пътни знаци. Срок до 09.07.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в участъка от с. Загоре до с. Езерово от км 239+000 до км 239+400 се осъществява в една лента поради ремонт на асфалтова настилка посока Бургас. Ограничено е движението в активната лента и е пренасочено в изпреварваща лента. Участъкът е сигнализиран с пътни знаци.  \r\nДвижението в участъка от км 236+000 до 239+000 посока Бургас се осъществява с повишено внимание поради ръчно косене на треви и храсти. Участъкът е сигнализиран с пътни знаци. Срок на изпълнение 09.07.2019 г.; \r\nДвижението в участъка от км 264+000 до260+000 посока София се осъществява с повишено внимание поради ръчно косене на треви и храсти. Участъкът е сигнализиран с пътни знаци. Срок на изпълнение 09.07.2019 г. \r\nОбласт Бургас: \r\nДвижението в участъка Вратица – Ветрен от км 335+000 до км 359+000 в платното посока Бургас се осъществява с повишено внимание поради почистване на окопи в средна разделителна ивица. Срок до 10.07.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г. \r\nОбласт Шумен: \r\nДвижението в участъка Каспичан – граница с област Варна от км 375+600 до км 375+800 се осъществява с повишено внимание поради ремонтни дейности на асфалтовата настилка, както и ръчно косене на храсти и треви. Участъкът е сигнализиран с пътни знаци. Срок до 12.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г. \r\n АМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Кюстендил: \r\nДвижението по АМ „Струма“ в участъка Бобошево – Усойка при км 72+900 се осъществява спрямо въведената организация за движение поради изграждането на автоматичните устройства записващи пътния трафик. Срок до 08:00 ч. на 10.09.2019 г. \r\n-\tДвижението в участъка Бобошево – Усойка от км 70+575 до км 75+200 се осъществява с повишено внимание като скоростта за движение е ограничена до 70 км/ч.  \r\n-\tОграничава се движението в двете посоки от км 70+575 до км 75+200 поради изграждането на портална рамка за времето от 23:00 ч. до 24:00 ч. на 09.07.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София - Перник при Владая от км 276+162 до км 277+610 - всеки работен ден се обособяват две ленти в посока София за времето от 06:00 до 10:00 часа. Срок 12.07.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 31.08.2019 г. \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\nОбласт Благоевград: \r\nДвижението в участъка гр. Благоевград – с. Стара Кресна от км 360+000 до км 392+500, се осъществява с повишено внимание поради косене на трева и изрязване на храсти. Движението се регулира от сигналисти. Срок до 12.07.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – граница с област Варна от км 133+794 до км 146+770 се осъществява с повишено внимание поради полагане на хоризонтална маркировка и частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението по път  Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Срок: до 11.07.2019г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път Коритна – Севлиево в участъка с. Сопот – п.в. Абланица от км 24+000 до км 51+000 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 12.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение в участъка Търговище – опорен пункт Белокопитово от км 197+000 до км 215+000 се осъществява с повишено внимание поради полагане на хоризонтална маркировка. Срок до 10.07.2019 г.; \r\nДвижението в участъка Буховци – Градище от км 228+600 до км 258+827 се ограничава поради взривни работи при км 247+000.  \r\nДвижението се осъществява по обходен маршрут: път II-49 Търговище – Трапище – път II-51 Трапище – Лозница – Звегор – път I-2 Звегор – Шумен. Срок от 16:00 ч до 17:00 ч на 09.07.2019г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в района на с. Гърляно при км 9+500 се осъществява в една лента поради оборудване на автоматичните устройства записващи пътния трафик. Участъкът е сигнализиран с пътни знаци. Срок до 09.07.2018 г.  \r\nОбласт Перник: \r\nДвижението в участъка Кюстендил – Радомир от км 43+600 до км 63+000 в участъка Драгомирово – Радомир се осъществява в една лента поради частични ремонтни дейности на асфалтовата настилка в двете направления. Организацията на движение се регулира с пътни знаци. Срок до 12.07.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 15.07.2019 г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 12.07.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-19: Движението по път IІ-19 Симитли – Разлог от км 2+000 до км 21+400 се осъществява с повишено внимание поради косене на трева и изрязване на храсти. Движението се регулира от сигналисти. Срок до 12.07.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Черница от км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 08.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-35: Движението по път II-35 Плевен – Троян в участъка от км 25+450 до км 62+643 се осъществява с повишено внимание поради машинно косене на банкети. Участъкът е сигнализиран с пътни знаци. Срок до 10.07.2019 г. \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът ІІ-11: Движението по път ІІ-11 Орсоя – Лом от км 44+000 до км 47+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на  \r\nПът III-114: Движението по път ІІІ-114 Лом – Сталийска махала от км 0+000 до км 5+000 /в градската част на Лом/ се осъществява в една лента с повишено внимание поради ремонтни дейности на пътната настилка. Движението се регулира от сигналисти на място. Срок до 15.07.2019 г. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г. \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 12.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nДвижението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 Поибрене – Оборище от км 35+000 до км 43+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 09.07.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nПът ІІІ-3402: Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с.Коиловци. Срок до 31.12.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІ-13: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 09.07.2019 г.; \r\nПът ІІІ-306: Движението по път III-306 Червен бряг – Кнежа от км 12+000 до км 35+000 се осъществява с повишено внимание поради машинно косен на трева. Срок до 12.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-202: Движението по път III-202 Нисово – Кацелово от км 16+300 до км 36+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и ограничение на скоростта до 40 км/ч. Срок до 12.07.2019 г; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.09.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.09.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до 10.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІІ-197: Движението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (с.Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Срок 19.07.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 12.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 12.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Мадан – Златоград от км 7+000 до км 14+000 се извършва с повишено внимание поради косене и рязане на храсти. Срок до 12.07.2019 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 Софийски околовръстен път при Кривина на км 28+980 се осъществява поетапно в една лента поради ремонтни дейности на надлез \"Кривина\". Участъкът е сигнализиран с пътни знаци. Срок до 12.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи. Участъкът е сигнализиран с пътни знаци. Срок до 12.07.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 12.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът II-51: Движението по път II-51 Попово – Светлен – Дралфа при км 58+600 се осъществява с повишено внимание поради монтаж на стационарна контролна единица. Движението се регулира с пътни знаци. Срок до 10.07.2019 г. \r\nПът II-74: Движение по път II-74 Певец - Търговище при км 16+500 се  осъществява с повишено внимание от 09:00 до 18:00 ч. поради монтаж на стационарна контролна единица. Движението в района се регулира с пътни знаци. Срок до 09.07.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът III-2073: Движението по път ІІІ-2073 Векилски – Никола Козлево от км 0+000 до км 12+753 се осъществява с повишено внимание поради ремонтни дейности на асфалтовата настилка. Срок 12.07.2019 г.; \r\nПът ІІІ-2075: Движението по път III-2075 Цани Гинчево – Никола Козлево от км 8+932 до км 16+000 се осъществява с повишено внимание поради ремонтни дейности на асфалтовата настилка. Срок 12.07.2019. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.09", "title": "Актуална пътна обстановка"}
{"url": "http://www.focus-news.net/news/2019/07/09/2678319/deneshen-makedoniya-ruskite-komitsi-vovan-i-leksus-sa-proveli-tri-razgovora-sas-zaev-predstavyayki-se-za-stoltenberg-i-poroshenko.html", "text": "Руските комици Владимир Кузнецов и Алексей Столаров, известни като Вован и Лексус, са провели три разговора с обща дължина от 54 минути със Зоран Заев в периода, в който той заемаше премиерския пост в югозападната ни съседка. Единият от тях се е представил за тогавашния президент на Украйна Петър Порошенко. Интересно е, че третият разговор се провежда в момент, в който Порошенко е извън Украйна, но Заев смята, че говори точно с първия човек в страната, отбелязва електронното издание на скопския вестник  \"Денешен\" . \r\nПо време на разговора, представящият се за Порошенко казва на Заев, че Йенс Столтенберг е на линия и го пита дали иска да говори с него и Заев се съгласява да говори с човек, когото смята за генералния секретар на НАТО. \r\nПреговорите се провеждат, според Кузнецов и Столаров, в края на август 2918 г., шрез януари 2019 г. и на 20 април 2019 г. \r\nВ един момент Порошенко казва (преди референдума за името в Македония), че не е важно кой гласува, а кой брои бюлетините, на което Заев се разсмива. Порошенко също казва, че Украйна има историческа връзка с Александър Велики, така че Заев би могъл да се обръща към него с Петър Македонски, на което той се смее и казва: \"Много добре, много добре! Ок, Петър Македонски\". \r\nПо време на разговора Заев цитира Уес Мичъл, Столтенберг и Ангела Меркел. Той обсъжда и осъжда идеята за размяна на територии между Сърбия и Косово и смята, че Русия се намесва и иска да дестабилизира региона.  Тереза Герова", "date": "2019.07.09", "title": "\"Денешен\" (Македония): Руските комици Вован и Лексус са провели три разговора със Заев, представяйки се за Столтенберг и Порошенко"}
{"url": "http://www.focus-news.net/news/2019/07/09/2678320/denyat-9-yuli-v-balgarskata-istoriya.html", "text": "1860 г. - вестник “Српски дневник” съобщава, че българите в Охрид ликуват  поради скъсването с Цариградската патриаршия. ”Няма български родолюбец, комуто сърцето да не е затрептяло от радост, като е видял, че българите са се пробудили от дългия и дълбок сън и че искат своя йерархия. \r\n1861 г. - от 9 до 18 юли Георги Раковски е в Одеса, за да проучи положението на българските преселници. \r\n2013 г. \r\nУмира Кирил Варненски и Великопреславски - висш български православен духовник, Варненски и Великопреславски митрополит митрополит. \r\nВ края на 1980 г. е назначен за протосингел на Сливенската св. Митрополия и възведен в сан архимандрит. През 1981 г. се дипломира в Софийската духовна академия и е изпратен на специализация в Московската духовна академия. Защитава дисертация на тема \"Участието на руската църква в национално-освободителното движение на българския народ през XIX в.\", заради което получава научната степен \"кандидат на богословските науки\", което днес се равнява на \"доктор на богословието\". До 1 септември 1986 г. е представител на Българската православна църква при Московската и Всерусийска патриаршия, след което е назначен за игумен на Троянската св. Обител. От декември 1987 г. е назначен за главен секретар на Светия синод и на 26 юни 1988 г. е хиротонисан за Стобийски епископ. За Варненски и Великопреславски митрополит е избран на 26 февруари 1989 г. От 1992 г. е член на Намаления състав на Св. Синод, а в периода 1994-2001 г. е Представител на Върховния църковен съвет. Автор на единствения в България „Настолен православен календар“(2003, 2004, 2005, 2006, 2007, 2008, 2009). По негова инициатива за първи път донася лично Свещения благодатен ерусалимски огън в България през 2005г. във Варна. \r\n2012 г. \r\nПрезидентът на Република България връчва Орден Стара планина първа степен на Георги Костадинов „за изключително големите му заслуги към Република България в областта на физическото възпитание и спорта“. \r\n2012 г. \r\nПрезидентът на Република България връчва Орден Стара планина първа степен на Тове Скарстейн, извънреден и пълномощен посланик на Кралство Норвегия в Република България - първа степен - за изключително големите ѝ заслуги за развитието и укрепването на българо-норвежките отношения и по повод окончателното ѝ отпътуване от страната“. \r\n2012 г. \r\nПрезидентът на Република България връчва орден „Св. св. Кирил и Методий“ на проф. Иван Лалов - първа степен - „за големите му заслуги в областта на образованието и науката“. \r\n2012 г. \r\nПрезидентът на Република България връчва орден „Св. св. Кирил и Методий“ огърлие на Димитър Коруджиев „за особено значимите му заслуги в областта на културата. \r\n1999 г. \r\nБългарският парламент (с 1 глас “против” и 1 “въздържал се”) предоставя въздушни коридори за преминаване на руски омиротворители за Косово. \r\n1995 г. \r\nУчредява се Български социалистически младежки съюз (БСМС) от сливането на Социалистическия младежки съюз (СМС) и Федерацията на българската социалистическа младеж (ФБСМ). За председател е избран Димитър Георгиев. \r\n1973 г. \r\nОт 9 до 22 юли 1973 г. в зала “България” в София се провежда втори конгрес на Съюза на българските художници. \r\n1971 г. \r\nСъставя се правителство начело със Станко Тодоров. За първи заместник-председатели на Министерския съвет са избрани Тано Цолов и Петър Танчев, а за заместник-председатели – Пенчо Кубадински, Живко Живков, Иван Попов, Сава Дълбоков и Мако Даков. \r\nСтанко Тодоров е роден на 10 декември 1920 г. в село Кленовик (днес Колош), Радомирско. Той е политически и държавен деец. Кандидат-член е и е член на Политбюро на Централния комитет на Българската комунистическа партия (1961 г. – 1988 г.). Заема отговорни държавни постове: министър на земеделието (1952 г.– 1957 г.), председател на Държавната планова комисия (1959 г. – 1962 г.), заместник председател (от 1959 г.) и председател на Министерския съвет (1971 г. – 1981 г.), Председател е на Народното събрание (1981 г. – 1990 г.). Умира на 17 декември 1996 г. \r\n1964 г. \r\nВ Атина се подписват поредица от спогодби между България и Гърция, които уреждат финансови и имуществени въпроси между двете съседни страни, останали нерешени от края на Втората световна война. Най-важна е финансовата спогодба, с която България урежда начина на изплащане на дължимите по Парижкия мирен договор от 1947 г. репарации за Гърция. Важна е и спогодбата за сътрудничество при използването на водите на реките, протичащи през територията на двете страни. Спогодбите предвиждат още увеличаване на стокообмена между тях, предоставяне на взаимни привилегии при преминаване на транзитни превози през техните територии, опростяване на митническите формалности и др. Договарящите се страни се съгласяват да възстановят преките шосейни и въздушни съобщения, а така също и преките телефонни и телеграфни връзки. Предвиждат се и мерки за подобряване на сътрудничеството в областта на мореплаването, туризма, културните и научните институти. \r\n1949 г. \r\nПровежда се шести (“траурен”) пленум на Централния комитет на Съюза на народната младеж, на който съюзът се преименува в Димитровски съюз на народната младеж (ДСНМ). \r\n1947 г. \r\nВ София, като гости на правителството, пристигат видните френски писатели Елза Триоле и Луи Арагон. Френската писателка Елза Триоле е завършила архитектура в Москва. От средата на `20-те години на ХХ в. живее във Франция. През 1928 се омъжва за Луи Арагон. Първите й литературни изяви са на руски език (“В Таити”, 1925); а първото й произведение на френски език е романът “Добър вечер, Тереза!” (1938). По време на Втората световна война участва във френската съпротива. Романът й “Въоръжените призраци” (1947) е предупреждение за опасността от възраждане на фашизма. Темата за преодоляването на самотата и отчуждението е заложена в романите й “Никой не ме обича” (1946) и “Инспекторът на развалините” (1948). В полуфантастичния роман “Червеният кон” (1953) е поставен проблемът за предотвратяването на атомната война. В “Рози на кредит” (1959), “Лунапарк” (1959) и “Душа” (1963), включени в цикъла “Найлоновият век”, представя естествения стремеж и борбата за човешко щастие. Романите “Паметник” (1957), “Никога велико” (1965), “Послушайте, погледайте” (1968) засягат проблемите за преобразяващата роля на изкуството в съвременния свят. През 1970 г. публикува лирическия роман “Славеят замлъква на смрачаване”. Превежда на френски език произведенията на Н. В. Гогол, Чехов, Маяковски, съставя антология на руската класическа и съвременна поезия. \r\n1934 г. \r\nВ София умира Иван Хаджиниколов (1861 - 1934), един от създателите на ВМОРО. Роден е в Кукуш на 24 декември 1861 г. След идването си в България, се занимава с книжарска и книгоиздателска дейност. \r\n1923 г. \r\nОт 9 до 10 юли 1923 г. се провежда първо заседание на новоучредения Висш стопански съвет към Министерството на финансите. Частният капитал протестира против ограниченията върху валутната търговия от 30 юни и през декември предизвиква рязко спадане на курса на лева. Кабинетът въвежда предварителни разрешителни от Българска народна банка и затваря Софийската фондова борса. От 2 май 1924 г. системата е узаконена. \r\n1918 г. \r\nЩабът на Моравска военноинспекционна област се дислоцира в София. \r\nМоравската военноинспекционна област е военноадминистративно управление на Поморавието и Тимошко по време на Първата световна война (1914 - 1918). Сформира се 6 декември 1915 г. със седалище Ниш. Разформирована е на 31 декември с. г. \r\n1911 г.  \r\nВ периода 9 юни – 9 юли V Велико Народно събрание, под председателството на Стоян Данев, изменя Конституцията. С промените се утвърждава царската титла, засилват се правомощията на монарха във външната политика, въвежда се забрана за създаване на изключителни съдилища, намалява се мандатът на Народното събрание на четири години, министерствата стават десет. \r\n1905 г. \r\nСключва се българо-сръбски митнически съюз – договор, според който територията на двете държави става обща търговска област. Подписан е на 9 юли и е ратифициран на 19 декември от тринадесетото Обикновено Народно събрание. Според него стокообменът между двете страни се извършва свободно без митнически и други вземания. Сключен е за 12 години, след което може да бъде подновен, като се допуска и присъединяването на други държави към него. Под натиска на Австро-Унгария този съюз не се осъществява. \r\n1861 г. \r\nОт 9 до 18 юли Георги Раковски е в Одеса, за да проучи положението на българските преселници. \r\nГеорги Стойков Раковски е пръв идеолог на националното революционно движение, писател, публицист, етнограф. Роден е в Котел през февруари 1821 г. в будно търговско-занаятчийско семейство. Учи в родния си град, в Карлово и в гръцкото училище в Куручешме край Цариград. Там се свързва с дейци на движението за църковна свобода. През 1841 г. в Браила подготвя масово въоръжено нахлуване в България. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, той се предава на руския консул в Браила, който от своя страна го предава на румънските власти. На 14 юли е осъден на смърт, но понеже е гръцки поданик, трябва да бъде изпратен през Цариград в Атина, за да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция – Марсилия. През 1860 г. се установява в Белград. Там съставя “План за освобождението на България” и “Статут за едно Привременно българско началство в Белград”. В плана застъпва идеята за всеобщо въстание на всички българи. Според плана в България трябва да бъдат създадени тайни комитети. Поради това той организира и ръководи в Белград Първата българска легия (1862 г.). Работи за създаване на съюз на балканските християнски народи за борба срещу турското робство (1863 г.), основава сред българските емигранти революционна организация “Върховно народно българско тайно гражданско началство” (1866 г.), разработва “Привременен закон за народните горски чети за 1867-о лето”. Умира през 1867 г. от туберкулоза край Букурещ. \r\n1860 г.  \r\nВестник “Српски дневник” съобщава, че българите в Охрид ликуват, поради скъсването с Цариградската патриаршия. ”Няма български родолюбец, комуто сърцето да не е затрептяло от радост, като е видял, че българите са се пробудили от дългия и дълбок сън и че искат своя йерархия. В Охрид, старата столица на българските патриарси, българите са били възхитени, като чули за постъпката (Великденските събития) на цариградските си сънародници...\", пише вестникът. 1831 г.  \r\nПетър Берон (1800 - 1871) защитава успешно докторска дисертация по медицина в Мюнхенския университет и получава титлата доктор. Дисертацията е написана на латински език. \r\nД-р Петър Берон (Петър Хаджиберович) е виден възрожденски просветен деец, роден в Котел през 1800 г. Учи в родния си град, в килийното училище при поп Стойко Владиславов (по-късно Софроний Врачански), а след това и в гръцкото училище в Букурещ. От 1821 г. до 1825 г. учителства в Брашов, а от 1825 г. до 1831 г. следва медицина в Мюнхен (Германия). След това от 1832 г. до 1841 г. работи като лекар в Крайова. От 1843 г. до края на живота си д-р Петър Берон се занимава предимно с научна дейност. Тя се простира в различни области: медицина, естествознание и философия. Най-големи са неговите заслуги в областта на българското просветно дело. Като учител в Брашов през 1824 г. съставя първия български учебник – “Буквар с различни поучения”, наречен още и “Рибен буквар”, под което заглавие придобива широка известност. В него са засегнати въпроси от различни области на знанието и това му придава характер на малка енциклопедия. Рибният буквар е написан на жив, говорим български език и това го прави леснодостъпен за децата. С него д-р Петър Берон се изявява като първия български педагог, който решително се обявява за светско образование. С “Рибен буквар” той поставя началото на нов етап в българското просветно дело. Подпомага образователното дело в българските земи, като дава средства за откриване на светски училища в различните краища на страната. Умира на 21 март 1871 г. в имението си близо до Крайова. През 1964 г. сърцето му (балсамирано още при смъртта му) е пренесено в Котел. На тази дата са родени:   \r\n1967 г.  \r\nВ Стралджа е роден футболистът Йордан Лечков, един от “Златното поколение” на българския футбол. На 10 години започва да тренира футбол, във Футболен клуб \"Сливен\" под ръководството на треньора Боян Кирчев. Дебютът му в професионалния футбол е на 18 години. Влиза в първия състав на ФК \"Сливен\", с който постига най-големия успех в историята на клуба - носител на Купата на България (1990). През 1991 г. преминава в ЦСКА и става шампион на България през 1992 г. Същата година облича фланелката на германския отбор от град Хамбург \"Хамбургер Шпортферайн\" и става първият българин, който се е наложил в Бундеслигата. В \"Хамбургер Шпортферайн\" Лечков остава 4 години. През този период е и най-големият му успех, който постига заедно с националния отбор по футбол на България. През 1994 г. на Световното първенство по футбол в Съединените щати стават четвърти в света. Заради високите успехи заедно с целия национален отбор е награден с орден \"Стара планина\". Почетен гражданин е на Сливен. След приключването на престоя му в \"Хамбургер Шпортферайн\", през 1996 г. Лечков преминава във френския футболен отбор \"Олимпик Марсилия\", където остава една година. Оттам облича фланелката на \"Бешикташ\", Турция, където остава до февруари 1998 г. С това слага край на футболната си кариера. Започва собствен бизнес в Сливен. Йордан Лечков е избран за кмет на Община Сливен на местните избори през 2003 г. и 2007 г. През 2005 г. е избран за вицепрезидент на Българския футболен съюз. \r\n1850 г.  \r\nРоден е Иван Минчов Вазов (стар стил 27 юни) – български писател, поет, драматург, публицист, почетен член на Българската академия на науките (1921 г.), почетен д-р на филологическите науки. Роден е в Сопот. Брат е на Георги Вазов и Владимир Вазов. Учи при Партений Белчев и Ботьо Петков, а след това в Пловдивската гимназия, ръководена от Й. Груев. През 1870 г. е изпратен в Румъния да практикува търговия при чичо си, от където бяга в Браила. Попада в средите на българските хъшове. В България известно време учителства (1872 г. – 1873 г.). През 1875 г. става член на революционния комитет в родния си град. След избухването на Априлското въстание (1876 г.) емигрира през Цариград в Румъния. От този период е първата му стихосбирка “Пряпорец и гусла” (1871 г.), последвана от “Тъгите на България” (1877 г.). През Руско-турската война (1877 г. – 1878 г.) пише третата си стихосбирка “Избавление”. Работи в Берковския окръжен съд (1880 г.) и същата година се премества в Пловдив, където развива активна обществено-политическа. и публицистична дейност. Заедно с Константин Величков списва в продължение на 5 години вестник “Народний глас”. Той е главен редактор на списание “Наука”. През 1885 г. е съставител на литературното списание “Зора”. Отново с Константин Величков участва в съставителството на двутомната “Българска христоматия” (1884 г.). От това време са поетичният цикъл “Епопея на забравените”, повестта “Чичовци” и др. През есента на 1886 г. напуска България и се установява в Одеса. През 1894 г. излиза романът “Под игото”, последван от драмата “Хъшове” (1894 г.) и романа “Нова земя” (1896 г.). От 1889 г. живее в София. Издава списание “Денница” (1890 г. – 1892 г.). От 1897 г. до 1899 г. е министър на народната просвета в кабинета на К. Стоилов. По време на войните създава патриотични песни, с които възпява героизма на българския войник. Автор е на многобройни пътеписи, есета, статии, исторически повести. Обявен е за народен поет. Награден е с ордена “Св. равноапостоли Кирил и Методий” (1920 г.) и с много други български ордени. Произведенията му са преведени на около 50 езика. Умира в София на 22 септември 1921 г. На тази дата умират: \r\n2013 г.  \r\nУмира Кирил Варненски и Великопреславски - висш български православен духовник, Варненски и Великопреславски митрополит митрополит. \r\nВ края на 1980 г. е назначен за протосингел на Сливенската св. Митрополия и възведен в сан архимандрит. През 1981 г. се дипломира в Софийската духовна академия и е изпратен на специализация в Московската духовна академия. Защитава дисертация на тема \"Участието на руската църква в национално-освободителното движение на българския народ през XIX в.\", заради което получава научната степен \"кандидат на богословските науки\", което днес се равнява на \"доктор на богословието\". До 1 септември 1986 г. е представител на Българската православна църква при Московската и Всерусийска патриаршия, след което е назначен за игумен на Троянската св. Обител. От декември 1987 г. е назначен за главен секретар на Светия синод и на 26 юни 1988 г. е хиротонисан за Стобийски епископ. За Варненски и Великопреславски митрополит е избран на 26 февруари 1989 г. От 1992 г. е член на Намаления състав на Св. Синод, а в периода 1994-2001 г. е Представител на Върховния църковен съвет. Автор на единствения в България „Настолен православен календар“(2003, 2004, 2005, 2006, 2007, 2008, 2009). По негова инициатива за първи път донася лично Свещения благодатен ерусалимски огън в България през 2005г. във Варна. \r\n2008 г. \r\nУмира Валентин Георгиев Александров - български адвокат, следовател и политик, министър на отбраната в правителството на Любен Беров между 1992 и 1994 г. \r\nРаботи като адвокат и следовател, през 1975-1977 година е на специализация в Дипломатическата академия при външното министерство на Австрия. След това е аспирант в Института за политически изследвания, като през 1982 година защитава кандидатска дисертация. През този период има публикации в пресата, главно във връзка с военната и политическа интеграция в Европа.[1] От 1976 до 1987 година Валентин Александров е агент на Второ главно управление на Държавна сигурност под псевдонимите „Дипломат“ и „Александров“, като през 1990 година е поискано материалите за него да бъдат унищожени. \r\nПрез 1990-1991 година Александров е съветник в Комисията по национална сигурност в парламента, съветник и държавен секретар в Министерството на отбраната. От 1991 година до края на живота си е служител на Института за правни науки. До 1992 година членува в Демократическата партия, която по това време е част от Съюза на демократичните сили. През 1992 година става министър на отбраната в кабинета на Любен Беров.Заради приносите му в провеждането на реформите в Българската армия и работата по интегрирането ѝ в структурите на НАТО е удостоен с редица български и чуждестранни награди. \r\n1989 г.  \r\nУмира художникът проф. Марин Върбанов 1932 - 1989). Върбанов е водеща фигура в художествения текстил в световен мащаб. Роден е в Оряхово на 20 септември 1932 г. Завършва Академия за приложни изкуства в Пекин. Дългогодишен преподавател е в Художествената академия в София. Творбите му (килими, гоблени, пана и т. н.) са излагани в Москва, Париж, Пекин, Вашингтон, Шанхай и др. В Китай е известен като “учителя Ван Ман”. \r\n1976 г.  \r\nУмира Иван Петров Пейчев – български поет, драматург. Роден е в Шумен на 16 декември 1916 г. Живее в София, Шумен и Калофер. От 1964 г. се установява постоянно в София. Драматург е на Сатиричен театър (1968 г.). Член е на Съюз на българските писатели. С поезия дебютира през 1939 г. във вестник “Шуменска поща”. Голяма част от произведенията му са посветени на морето и любовта. Създава едни от най-добрите творби от така наречената “лирична вълна” в българската драматургия. През 1967 г. получава звание “заслужил деятел на културата”, през 1974 г. Получава Димитровска награда за пиесата “Всяка есенна вечер”. Автор е на съчиненията “Стихотворения” (1948 г.), “В минути пред атака” (1955 г.), “Начало на деня” (1955 г.), “Всяка есенна вечер” (1960 г.), “Далечно плаване” (1962 г.), “Ковачи на мълнии” (1963 г.), “Лаконично небе” (1967 г.), “Есен на брега” (1968 г.), “Знамената са гневни” (1973 г.), “Лирика” (1976 г.), “Орбити” (1976 г.), “Стихотворения” (1977 г.), “Сенки на крила” (1977 г.), “Всяка есенна вечер”, пиеса (1983 г.), “Далечно плаване” (1986 г.), “Уморени думи” (1993 г.), “Далечна близост” (1996 г.), “Стихове” (1996 г.). \r\n1913 г.  \r\nУмира войводата Васил Чекаларов (1874 - 1913). Чекаларов е основен войвода на Вътрешната македоно-одринска революционна организация в Костурско. Роден е през 1874 г. в костурското село Смърдеш, тогава в Османската империя (дн. Кристалопиги, Гърция). Работи няколко години в България, сменяйки различни занаяти - обущарство, каменоделство, зидарство. Става член на ВМОРО и през 1901 г. и 1902 г. на два пъти заминава за Гърция и създава канали за закупуване на оръжие от Лариса и Атина. Ръководител на Костурското горско началство заедно с Лазар Поптрайков през юли 1902 г. На Смилевския конгрес на Битолския революционен окръг на ВМОРО от април-май 1903 г. е представител на Костурско. \r\nПо време на Илинденско-преображенското въстание през август 1903 г. е ръководител на организацията в Костурско. След въстанието с Пандо Кляшев минава в Гърция и през Фиуме стига до България. Участва в зимните заседания на ръководството на ВМОРО в София. Делегат е на Кюстендилския конгрес на ВМОРО през 1908 г. \r\nПо време на Балканската война (1912 - 1913) е начело на чета, действаща в тила на турската армия. През Междусъюзническата война организира голяма чета, която да проникне в Костурско, дълбоко в тила на гръцките части. Убит е в сражение с гръцки войски край село Бел камен (дн. Дросопиги). Главата му е отрязана и разнасяна по улиците на Лерин. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.07.09", "title": "Денят 9 юли в българската история"}
{"url": "http://www.focus-news.net/news/2019/07/09/2678318/kmetat-na-stolichna-obshtina-yordanka-fandakova-shte-poseti-37-su-rayna-knyaginya-na-9-yuli-2019.html", "text": "Кметът Йорданка Фандъкова ще посети в 11.00 часа 37 СУ „Райна Княгиня“ на ул. „Луи Пастьор“ 1 в  ж.к „Люлин  10“. Това съобщиха от пресцентъра на  Столична община . В училището се изгражда  физкултурен салон. До момента учениците не са имали физкултурен салон.", "date": "2019.07.09", "title": "Кметът на Столична община Йорданка Фандъкова ще посети 37 СУ \"Райна Княгиня\" на 9 юли 2019"}
{"url": "http://www.focus-news.net/news/2019/07/09/2678322/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, съобщи репортер на  Агенция „Фокус“ . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.07.09", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/07/09/2678316/prodalzhava-poseshtenieto-na-premiera-boyko-borisov-v-bosna-i-hertsegovina-za-sreshtata-na-varha-na-protsesa-za-satrudnichestvo-v-yugoiztochna-evropa.html", "text": "Яхорина.  Продължава посещението на премиера Бойко Борисов в Босна и Херцеговина за срещата на върха на Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“  . С официална семейна снимка държавните и правителствени ръководители на страните-участнички в срещата ще поставят началото втория ден на форума. След това предстои пленарна сесия, която ще бъде открита от председателя на Председателството на Босна и Херцеговина – Милорад Додик. Очакват се изказвания и на Желко Комшич и Шефик Джаферович – членове на Председателството на Босна и Херцеговина. Министър-председателят на България Бойко Борисов също ще направи обръщение и ще разговаря лично с Додик. Предвидена е и официална среща между българския премиер Бойко Борисов и президента на Република Северна Македония Стево Пендаровски. Това ще бъде първата официална среща между двамата, откакто Пендаровски пое поста държавен глава на югозападната ни съседка. По-късно ще се състои брифинг на министър-председателя Борисов за представителите на българските медии.  \r\nПроцесът за сътрудничество в Югоизточна Европа изпълнява ролята на форум за политически диалог. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г. Страната ни е сред най-активните участници в процеса, като три пъти е била негов председател. Останалите членки са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия, Черна гора и Косово. \r\nВеселка ИВАНОВА", "date": "2019.07.09", "title": "Продължава посещението на премиера Бойко Борисов в Босна и Херцеговина за срещата на върха на Процеса за сътрудничество в Югоизточна Европа"}
{"url": "http://www.focus-news.net/news/2019/07/09/2678321/api-shte-badat-otvoreni-ofertite-za-proektirane-i-stroitelstvoto-na-nov-zhp-nadlez-pri-106-i-km-na-pat-i-5-veliko-tarnovo-debelets.html", "text": "От 14.00 часа в сградата на Агенция „Пътна инфраструктура“ ще се отворят постъпилите оферти в откритата обществена поръчка за проектиране и строителство на нов железопътен надлез при км 106+569 на път I-5 Велико Търново – Дебелец, над ж.п. линията Русе – Стара Загора. Това съобщиха от пресцентъра на  АПИ . \r\nСъществуващото съоръжение, с дължина 30,6 м, е на входа на Велико Търново, идвайки от Габрово. Въведено е в експлоатация през 1958 г. Новият мост ще бъде изграден на мястото на съществуващия и ще бъде с по една лента за движение в посока. Освен съоръжението ще бъдат реконструирани и участъците от двете му страни до свързването им със съществуващия път. \r\nПрогнозната стойност за изпълнение на обществената поръчка за проектиране и изграждане на ж. п. надлеза е 561 950 лв. без ДДС. Средствата са от бюджета на АПИ. Срокът за изпълнение е 250 дни, от които 70 дни са за изготвяне на техническия проект, а 180 календарни дни за строително-монтажните работи.", "date": "2019.07.09", "title": "АПИ: Ще бъдат отворени офертите за проектиране и строителството на нов жп надлез при 106-и км на път I-5 Велико Търново – Дебелец"}
{"url": "http://www.focus-news.net/news/2019/07/09/2678323/denyat-9-yuli-v-svetovnata-istoriya.html", "text": "1711 г. - по време на Руско-турската война (1710-1713 г.) след кръвопролитно сражение край р. Прут, близо до Яш, турската армия разгромява руските отряди. Свиканият от Петър Велики (1682 г. – 1725 г.) военен съвет преценява, че при създалата се ситуация Русия трябва да предложи примирие на Високата порта. 1816 г. - провъзгласена е независимостта на Аржентина от Испания. \r\n2018 г.  \r\nПремиерът на Испания Педро Санчес се среща за първи път с каталунския лидер Ким Тора в ход, който сигнализира затопляне на отношенията между Мадрид и Барселона. \r\n2018 г.  \r\nБританският външен министър Борис Джонсън подава оставка на фона на разногласията с премиера Тереза Мей за преговорите за Брекзит.  \r\n2018 г.  \r\nТурският президент Реджеп Тайип Ердоган полага клетва в парламента. С това Турция официално преминава от парламентарна към президентска система на управление. \r\n2018 г.  \r\nНа 99-годишна възраст умира дългогодишният британски политик Питър Карингтън. \r\nКарингтън е министър на земеделието в правителството на Уинстън Чърчил след Втората световна война. Той заема и други високи постове в британски кабинет, включително министър на отбраната и на външните работи. \r\n2015 г.  \r\nСтраните от БРИКС основават свой валутен фонд на стойност 100 милиарда долара. \r\n2015 г.  \r\nСтраните от БРИКС и ШОС признават анексията на Крим от Русия. \r\n2013 г.  \r\nЕдуард Сноудън приема венецуелско политическо убежище след покана на президента Николас Мадуро. \r\n2013 г.  \r\nВременният президент на Египет Адли Мансур назначава за министър-председател либералния икономист Хазем ал Беблауи, бивш министър на финансите. Носителят на Нобелова награда за мир Мохамед ел Барадей става вицепрезидент на Египет. \r\n2011 г.  \r\nЮжен Судан обявява независимост и става най-новата държава на картата на света. Южен Судан обявява независимостта си шест месеца след провеждането на референдум, на който южносуданците гласуваха почти единодушно за отделяне от северните си съседи, които по време на гражданската война в миналото бяха приемани като врагове. \r\nДен по-рано Судан обяви официално, че признава новата република Южен Судан и стана първата държава, извършила този ход. \r\n„Република Судан обявява, че признава Република Южен Судан за независима държава, според границите, съществували на 1 януари, 1956 година”, съобщи чрез държавната телевизия суданският министър по президентските въпроси Бакри Хасан Салех. \r\nОколо 360 000 южняци са напуснали Севера и са отишли на юг от октомври 2010 г., като много от тях са мотивирани от желанието да присъстват на раждането на държавата. \r\n2006 г.  \r\nСъстои се финалът на Световното първенство по футбол в Германия. Футболният мач е между отборите на Италия и Франция. Крайният резултат е 6:4 в полза на Италия след изпълнение на дузпи. В редовното време резултатът е 1:1. В двете продължения по 15 минути не се отбелязват голове. “Скуадра адзура” печели световната титла за четвърти път в историята, след 1934 г., 1938 г. и 1982 г., доближавайки се само на една титла от Бразилия, която е вдигала купата пет пъти. \r\nЗинедин Зидан открива резултата в 7-та минута от дузпа, Марко Матераци изравнява в 19-та. Франция доиграва второто продължение с 10 души, след като Зидан получава червен картон в 110-та минута. Тогава гениалният халф си позволява да удари с глава в гърдите Марко Матераци. Французинът вероятно е провокиран от защитника и изпуска нервите си. И двата гола в редовното време падат в първите 20 минути. “Петлите” започват мача в много високо темпо и успяха да поведат с 1:0 още в 7-ата минута. Тогава реферът Орасио Елисондо свири пресилена дузпа за съприкосновение между Марко Матераци и Флоран Малуда. Зидан изпълнява удара в стил Паненка, като първо излъгва вратаря Буфон и праща топката в противоположния на вратаря ъгъл. Коженото кълбо се удря в горната греда и тупва зад голлинията. Веднага след гола “адзурите” се втурват в атака. Те успяват да изравнят още в 19-ата минута. Голмайстор е защитникът Марко Матераци, който преди това е виновник за дузпата, с която \"петлите\" откриват резултата. Матераци надскача Виейра след центриране от корнер на Пирло и забива топката неспасяемо зад гърба на Бартез. Италианците пропускат да поведат в 36-ата минута, когато ударът с глава на Лука Тони среща гредата на вратата, пазена от Фабиен Бартез. През втората част и двата отбора играят доста предпазливо и предпочитат да не допуснат гол, отколкото да отбележат. \r\nПолузащитникът на Италия Андреа Пирло е определен за най-добър играч във финала на ХVІІІ световно първенство по футбол. Пирло е най-дейният футболист в полузащитата на Италия, отнема много топки и е в основата на повечето атаки на \"адзурите\". Той отбелязва изключително важната първа дузпа, с която вдъхва спокойствие и увереност на своите съотборници. \r\n2006 г.  \r\nВ Русия при приземяване на летището в гр. Иркутск (намиращ в близост до езерото Байкал) катастрофира пътнически самолет “Еърбъс” А-310 на руската авиокомпания “Сибир”, извършващ полет Москва – Иркутск. На борда на летателния апарат пътуват 197 пътници и осем души екипаж. 129 души от тях умират. На борда на “Еърбъс”-а избухва пожар и последват две експлозии. Причината за експлозиите е удар на едно от крилата на самолета в складово помещение край пистата. Ръководството на авиокомпанията потвърждава официално, че самолетът е излязъл от пистата, подпалил се и се блъснал в препятствие край летището. Пристигналите на мястото на инцидента противопожарни екипи успяват да потушат огъня едва след няколко часа. \r\nНа борда на разбилият се самолет пътува директорът на Управлението на Федералната служба за сигурност (ФСБ) за Иркутска област Сергей Коряков. Агенция \"Фокус\" припомня: \r\nТехнически характеристики на самолет \"Еърбъс\" А 310 \r\nПрез юли 1978 г. европейският авиостроителен гигант \"Ербъс Индъстрийз\" разработва 218-местния широкофюзелажен самолет А 310, който извърши първия си полет на 3 април 1982 г. \r\nА 310 представя световна технологична новост, той се управлява от двучленен екипаж. Цифровата авионика заменя електромеханичните прибори в пилотската кабина с екрани със синтетично изображение. Оттогава пилотската кабина, оборудвана с такива екрани, се нарича \"glass-cоckpit\". Вертикално поставените на самите краища на крилото миниатюрни крилца (уинглетс) също така представляват технологична новост. Те подобряват аеродинамичните характеристики на крилото при полет с постоянна скорост и намаляват с 1 до 2% разхода на гориво. \r\nЗа първи път при А 310 толкова широко се използват композитни материали за основните детайли в конструкцията, за намаляване масата на самолета. Най-големият елемент от конструкцията, изцяло изработен от композитни материали на базата на въглеродни нишки /HCF/, е вертикалният стабилизатор. \"Луфтханза\" и \"Суисеър\" са първите авиокомпании, които въвеждат през април 1983 г. \"Ербъс А 310\" в редовна експлоатация. С варианта А 310-300, който взима на борда от 220 до 279 пътници, далечината на полета е увеличена от 4190 км на 9955 км. Този вариант е първият в света двудвигателен реактивен пътнически самолет, който получава сертификат, че може да извършва презокеански полети без междинно кацане. А310-300 може да достигне до резервно летище в условия ETOPS (Eхtended Range Twin Engine Operation - полет с един двигател) за време от 180 минути. \r\n2002 г.  \r\nВ Южна Африка се създава Африканския съюз с първи председател Табо Мбеки. \r\n1993 г.  \r\nЧрез генетични тестове, английски учени идентифицират костите на убитите от болшевиките руски цар Николай II и неговото семейство. \r\nНиколай II (Николай Александрович Романов) е роден на 18 май 1868 г. в Царско село. Той е последният руски император от династията Романови. Заема престола на 20 октомври 1894 г. и абдикира на 2 март 1917 г. Николай II е син на император Александър III. През април 1894 г. се жени за германската принцеса Аликс Виктория Елена Бригита Луиза Беатрис Хесен-Дармщадска, приела в Русия името Александра Фьодоровна. От брака им се раждат 5 деца: Олга (1895), Анастасия (1897), Татяна (1899), Мария (1901) и Алексей (1904). Във вътрешната си политиката Николай II се проявява се като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя българския княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото царуване Русия води неуспешна Руско-японска война (1904 - 1905). Под натиска на силното либерално движение в Русия се съгласява на известни политически свободи (манифестът от 17 октомври 1905 г.). Активно съдейства за създаването на Антантата (1907 г.) и обуздаването на настъпателната политика на Германия в Европа и света. След избухването на Първата световна война е върховен главнокомандващ на руската армия (1915). Принуден е да абдикира след Февруарската революция. Арестуван е с цялото си семейство и интерниран отначало в Тоболск, а после – в Екатеринбург. Убит е заедно с цялото му семейство. \r\n1960 г.  \r\nСъветският лидер Никита Хрушчов предупреждава САЩ де не се намесват в Куба и заявява, че войски на СССР ще подкрепят кубинския народ. \r\nНикита Сергеевич Хрушчов е руски общественик, държавник, висш партиен функционер роден в с. Калиновка, Курска губерния на 17 април 1894 г. Той е работник и миньор в Донбас от 1908 г., участник в Гражданската война (1918 г. – 1920 г.). Учи известно време в Московската промишлена академия (1929 г. – 1931 г.), след което работи в московския партиен апарат (1931 г. – 1935 г.). В периода 1935 г. – 1938 г. е първи секретар на московския градски партиен комитет, от 1938 г. до 1947 г. е първи секретар на Централния комитет на украинската болшевишка партия. По време на войната като партиен комисар е на фронта и получава званието генерал-лейтенант (1943 г.). Секретар е на Централния комитет на ВКБ (б) от декември 1949 г., член е на Политбюро от 1939 г. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта Сталин заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на Двадесетия конгрес на Комунистическата партия на Съветския съюз (КПСС) (февруари 1956 г.). Хрушчов започва ликвидирането на “култа към личността на Сталин”. Опитва се да въведе демократизъм в тоталитарната система. Като използва възможностите на плановата икономика, Хрушчов се опитва да активизира земеделието, с което СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След Двадесетия конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавна сигурност. Под ръководството на Хрушчов се създават условия за творческа свобода на интелектуалците. Свален е от длъжност и е пенсиониран по решение на Октомврийския пленум на ЦК на КПСС (1964 г.). Умира в Москва на 11 септември 1971 г. \r\n1958 г.  \r\nРегистрирано е най-голямото цунами в историята до този момент. В залива Литуя, Аляска се образуват гигантски вълни цунами с височина 525 метра. Те са породени от свличащи се земни маси и ледени късове след силно земетресение. \r\n1957 г.  \r\nОткрит е 102-ят елемент от таблицата на Менделеев, наречен нобелий (лат. Nobelium, No). Наречен е така на името на Алфред Нобел от група учени, които работят в Стокхолм. \r\nПериодичната система на химичните елементи разработена от Д. И. Менделеев (1869). е построена на база свойствата на елементите намиращи се в периодична зависимост от заряда на техните атомни ядра. \r\nНа 16 март 1994 г. Кенет Хюлет открива поредния, 106-и елемент, “сиборгиум”. \r\n1943 г.  \r\nБритански и американски войски извършват десант на остров Сицилия, в хода на Втората световна война. Десантът е част от офанзивата за разкриване на втори фронт срещу войските на Тристранния пакт в Европа. На 6 юни с.г. е извършен десантът в Нормандия. \r\n1913 г.  \r\nПо време на Междусъюзническата война сръбската армия превзема Радовиш, а гръцката – Струмица (26 юни стар стил). \r\nПо време на Междусъюзническата война Четвърта Преславска пехотна дивизия овладява височините Дукат и Китка и преследва разгромените сръбски части. \r\n1902 г.  \r\nНемски учени изолират барбитуратната киселина, основа на барбитуратите. Барбитурати е група лекарствени средства, които потискат активността на централната нервна система. \r\n1877 г.  \r\nЗавършва първият турнир по тенис \"Уимбълдън\". Победител става англичанинът Спенсър Гор. \r\n1816 г.  \r\nПровъзгласена е независимостта на Аржентина от Испания. \r\nРепублика Аржентина е федеративна република в южната част на Южна Америка, между Атлантическия океан и Андите. Площта й е 2 766 889 кв. км, и има население от 33 300 000 жители (към 1996 г.). 92% от жителите на Аржентина са католици. Официалния език е испански. Столица на Аржентина е Буенос Айрес. Паричната единица е аржентинско песо. \r\n1711 г.  \r\nПо време на Руско-турската война (1710 - 1713) след кръвопролитно сражение край р. Прут, близо до Яш, османската армия разгромява руските отряди. Свиканият от Петър Велики (1682 – 1725) военен съвет преценява, че при създалата се ситуация Русия трябва да предложи примирие на Високата порта. \r\nРуско-турската война от 1710 - 1713 г. е следствие от разгрома на шведските войски (съюзници на Османската империя) в Полтавската битка. След бягството на шведския крал Карл ХII в Турция през 1710 г. с ултимативен тон Русия изисква неговото предаване. В отговор султана изпраща царските пратеници и руския посланик П. Толстой в затвора на Седемкуловия дворец в Истанбул, а на заседание на Дивана (парламента) е решено да се почне война с Русия. През май-юни 1711 г. руската армия под командването на Петър I, в съюз с молдовския господар Кантемир, влиза в Молдова (Прутския поход), но близо до гр. Яш е обкръжена от превъзхождащите ги турски сили и понесла големи загуби. Петър I сключва Прутското примирие (подписано на 12 юли 1711 г. при река Прут, близо до Яш). Според примирието Русия връща на Османската империя Азов, задължава се да събори крепостта в Таганрог и т.н. Османската империя пък се задължава да отпрати Карл ХII (скоро той се връща в Швеция). С по-слаби действия войната продължава до 1713 г. с подписването на Адрианополския (Одринския) мир, който потвърждава условията на Прутското примирие, и като цяло е неизгоден, но необходим за Русия. На тази дата са родени: \r\n1957 г.  \r\nРодена е американската актриса Мелани Грифит. В киното работи от 1973 г. (“Нощни действия”). Участва във филмите на изтъкнати режисьори и създава пълнокръвни образи на чаровни и напористи млади жени: “Басейнът на потъналите” (1975), “Усмивката” (1976), “Опасност от всяка гледна точка” (1987), “Скъп модел 2000” (1987), “Работещо момиче” (1988), “Бурен понеделник” (1989), “Опасни приятелки” (1989), “Фалшиви тела” (1990), “Кладата на суетата” (1990), “Любовен проблясък” (1991), “Рай” (1991 г.), “Бъбривата жена” (1991), “Родената вчера” (1992), “Близо до рая” (1992 г.), “Чужденец помежду ни” (1992), “Роден вчера” (1993), “Сега и тогава” (1996), “Водопадът Мърхоланд” (1996), “Лолита” (1997), “Знаменитости” (1998), “Луди в Алабама” (1999), “Лулу завинаги” (2000), “Tart” (2001), “Tempo” (2002), “Shade” (2003). \r\n1956 г.  \r\nРоден е американският актьор Том Ханкс. Работи 3 години в театъра. През 1980 г. попада в телевизията, а в киното е от 1981 г. Става известен с “Големият” (1988). Филмография: “Той знае, че си самотна” (1981), “Майстор на кукли” (тв, 1983), “Цопване” (1984), “Мъжът с червената обувка” (1985), “Доброволци” (1985), “Капанът на парите” (1985), “Нищо общо” (1986), “По всяко време казваме сбогом” (1986), “Рибарска мрежа” (1987), “Кулминационна точка” (1988 г.), “Семейство Бърб” (1989), “Скот и Хъч” (1989), “Джо срещу вулкана” (1990), “Кладата на суетата” (1990), “Тяхната собствена лига” (1992), “Безсъници в Сиатъл” (1993 г.), “Филаделфия” (1993), “Оскар”), “Форест Гъмп” (1994), “Изгубена луна” (1994 г.), “Аполо 13” (1995), “Спасяването на редник Райън” (1998), “Имате поща” (1998 г.), “Зеленият път” (1999), “Корабокрушенецът” (2000), “Гибелният път” (2001 г.), “Хвани ме, ако можеш” (2002) и др. \r\n1947 г. \r\nРоден е О. Дж. Симпсън - бивш американски футболсит, по-късно актьор. Оправдан е по обвинение в убийство на бившата си съпруга в един от най-шумните и спорни съдебни процеси в американската история. Най-известният му филм е \"Голо оръжие\". \r\n1933 г. \r\nРоден е руският режисьор Елем Климов. От 1964 г. е в “Мосфилм”. Става известен със сатиричните комедии “Добре дошли, или Вход за външни лица строго забранен” (1964) и “Похожденията на зъболекаря” (1965 г.). Филмът “Спорт, спорт, спорт” (1971) съединява игрален с “хроникален материал”. С Марлен Хуциев довършва филма на М. Ром “И все пак аз вярвам” (1975). Снима портрет на жена си, известната режисьорка Лариса Шепитко – “Лариса” (1980), довършва и последната й творба “Прощаване” (1981 г.) по Распутин. Успех имат “Агония” (1980) и “Иди и виж” (1985), в които интерпретира в проблемен план възлови мигове от националната история – рухването на Романовата династия и Великата отечествена война. Осъществява мечтата си да екранизира “Майстора и Маргарита” (1993). \r\n1834 г.  \r\nРоден е Ян Непомукен Неруда – чешки писател, белетрист. Започва да пише на 23-годишна възраст стихотворения (“Гробищни песни”, “Балади и романси” и др.), а по-късно – очерци, разкази, критика. Известни са неговите “Малострански разкази” (1878 г.). Смятан е за основател на чешката реалистична проза. Умира на 22 август 1891 г. На тази дата умират: \r\n2004 г. \r\nУмира Пол Хлебников - американски журналист, редактор и един от издателите на списание „Форбс“ в Русия. \r\nХлебников произхожда от руско-еврейско семейство, напуснало Русия след Октомврийската революция. Хлебников следва в Бъркли Калифорния и Лондон. от 1989 г. започва да пише за списание \"Форбс\". Неговата журналистическа дейност се концентрира върху руската и източноевропейската икономика и политика. От април 2004 г. започва да издава списание \"Форбс\" на руски. Автор а на книгата \"Кръстникът на Кремъл - Борис Березовски и властта на олигарсите\", която е преведена и издадена и на български език. \r\n1932 г.  \r\nУмира Кинг Кемп Жилет (1855 - 1932). Американски изобретател и предприемач, създател и производител на първите самобръсначки в света. \r\n1880 г.  \r\nУмира Пол Брока – френски анатом и антрополог, един от създателите на съвременната антропология. Роден е в Сет Фуала Гранд на 28 юни 1824 г. Антропологическото научно дружество в Париж е създадено по негова инициатива през 1859 г. Основните му трудове са по сравнителна анатомия на приматите, въпросите на общата антропология, расовите типове на съвременното и древното население на Франция. Създава първото в света ръководство по антропометрия и краниометрия (1865 г.), изобретява скала за определяне на окраската на очите, косата и кожата, конструира множество антропометрични уреди. \r\n1850 г.  \r\nУмира дванадесетият президент на САЩ Закари Тейлър (президент в периода 1849 – 1850). Роден е на 24 ноември 1784 г. Закари Тейлър е на военна служба от 1808 г., участва в ликвидационната експедиция срещу индианците, във войната с Мексико (1846 – 1848) и др. Като президент застава срещу радикалните привърженици на робството. \r\n1441 г.  \r\nУмира нидерландският живописец Ян Ван Ейк (ок. 1390 - 1441). Придворен художник на бургундския херцог Филип Добрия, в чиито владения влиза Нидерландия (от 1425 г.). През 1427 г. посещава Испания, а в периода 1428 г. – 1429 г. – Португалия. Около 1430 г. се заселва в Брюж. Неговото най-голямо и известно произведение е Гентският олтар (полиптих в катедралата “Св. Бавон” в Гент), започнат от брат му Хуберт ван Ейк, и завършен от Ян през 1432 г. С изключение на “Мадоната в храма” (края на `20-те години на ХV в.), повечето доказани творби на Ван Ейк са създадени през `30-те години на ХV в. Най-известни сред тях са: “Мадоната на канцлера Ролен” (ок. 1436), “Мадоната на каноника Ван дер Пале” (1436), триптихът “Мадоната в храма” (1437). Ван Ейк е първият от големите европейски портретисти, създал типа на изправения, обърнат в 3/4 портрет – “Тимотей” (1432), “Човек с червена шапка” (1433), “Портрет на Маргарет ван Ейк, жената на художника” (1439). Запазени са единствено картини с религиозни сюжети и портрети на Ван Ейк, но в източниците се споменава и за негови композиции със светско съдържание. Приема се, че Ян и Хуберт Ван Ейк създават техниката на рисуване с маслени бои. Творчеството му ознаменува началото на Ренесанса в нидерландската живопис, като в значителна степен определя по-нататъшния й път на развитие. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.07.09", "title": "Денят 9 юли в световната история"}
{"url": "http://www.focus-news.net/news/2019/07/09/2678324/razgrad-oblastnata-epizootichna-komisiya-shte-provede-zasedanie-vav-vrazka-s-o-ognishteto-na-afrikanska-chuma-po-svinete-v-selo-zhernov.html", "text": "Постоянната областна епизоотична комисия ще заседава в Областна администрация-Разград на 9 юли във връзка с установеното огнище на болестта африканска чума по свинете в село Жернов, община Никопол, област Плевен. Това съобщиха от пресцентъра на  Областната администрация  в Разград. Участниците в заседанието ще бъдат запознати със заповед № РД 11-1261/03.07.2019 г. на изпълнителния директор на Българската агенция по безопасност на храните д-р Дамян Илиев, ще обсъдят и предприемане на спешени мерки за предотвратяване възникването на болестта на територията на Област Разград. За участие в заседанието са поканени представители на ветеринарните власти, общините, най-голямата свинеферма в областта, на Сдружението на зърнопроизводителите в Лудогорието, ловно-рибарските дружества в региона и други институции с отношение по проблема. Заседанието на Постоянната областна епизоотична комисия започва в 14.00 часа в зала 712 в Областна администрация-Разград.", "date": "2019.07.09", "title": "Разград: Областната епизоотична комисия ще проведе заседание във връзка с о огнището на африканска чума по свинете в село Жернов"}
{"url": "http://www.focus-news.net/news/2019/07/09/2678331/veliko-tarnovo-v-svishtov-shte-se-provede-sabitie-za-proekta-za-modernizatsiya-na-bolnitsite.html", "text": "В града ще се проведе събитие за популяризиране на проекта за модернизация на болниците в населеното място и румънския град Зимнич. Това съобщават за  Радио „Фокус“ – Велико Търново  от пресцентъра на Общината. Организатор е Съвместният технически Секретариат на Програмата INTERREG V-A Румъния – България. От Община Свищов припомниха резултатите от „Вашето здраве има значение! Модернизация на болниците в градовете Зимнич и Свищов“. Финансирането бе в размер на 1 475 894, 96 евро, с част от които се извърши ремонт на редица помещения в лечебницата в Свищов, бе доставен и монтиран нов компютърен томограф, както и обзавеждането към него. МБАЛ „Д-р  Д. Павлович“ получи и напълно оборудван „Реанимобил“ (Линейка тип „С“) за спешна медицинска помощ. \r\nПо време на събитието ще бъде представена презентация съдържаща информация за Програмата, в т.ч и за проекта, който беше изпълнен в партньорство с кметство Зимнич. До момента по програмата за Трансгранично сътрудничество са реализирани три проекта – обновяване на МБАЛ „Д-р Д. Павлович” ЕООД – гр. Свищов, изграждане на Културнен център в село Царевец, по проект „Традиция и танц – мост над река Дунав“, Кризисният център в село Овча Могила, изпълняван по проект „Единни стандарти, засилена координация – обща сигурност“ . Предстои и четвърти – „Повишаване на трансграничната мобилност, чрез подобряване на третостепенни възли към ТЕН-Т инфраструктурата и разработване и координиране на трансгранични транспортни системи“, осигуряващ изцяло рехабилитирана пътна артерия между селата Драгомирово и Овча Могила в община Свищов. \r\nИнформационната среща ще се проведе в заседателната зала на общината и ще започне в 9.30 часа. \r\nЛуиза ТРАНЧЕВА", "date": "2019.07.09", "title": "Велико Търново: В Свищов ще се проведе събитие за проекта за модернизация на болниците"}
{"url": "http://www.focus-news.net/news/2019/07/09/2678330/varna-v-grada-predstavyat-novata-kniga-na-diplomata-pisatel-anatoliy-viktorovich-shtelkunov.html", "text": "Творческа среща с дипломата-писател и почетен гражданин на Варна Анатолий Викторович Щелкунов за премиерата на неговата нова книга „Ангел милосердия” предстои да се проведе на 9-ти юли в града. Вечерта е посветена на 140-годишнината на дипломатическите отношения между България и Русия. Това съобщи за  Радио „Фокус“ – Варна  капитан I ранг о.р. професор д.пс.н. инж. Илия Пеев. Представянето ще се състои от 17 часа в Арт салона на Радио Варна. Като логично доказателство и нагледен пример за плодотворността и синергията на установените на 7 юли 1879 г. българо-руски дипломатически отношения, интернационалното славянско литературно турне на дипломата-писател Анатолий Викторович Щелкунов продължава с нарастващ интерес. След успешните премиери на художествено-историческия му роман „Ангел милосердия” в Москва, Матинето в негова чест в Генералното консулство на Руската федерация и Средното училище „Гео Милев” във Варна, представянията на книгата в Разград и в Европейската столица на културата Пловдив, жителите и гостите на морската столица ще имат възможността да се насладят на сладкодумното слово на руснака, който пише книги за България и активно да участват в творческата дискусия. Анатолий Викторович Щелкунов е Генерален консул на Руската федерация във Варна от 2005 г. до 2009 година. По време на неговия мандат, през 2007 година, в българската морска столица се полагат основите на проекта Международен фестивал на поезията “Славянска прегръдка”, който е още едно доказателство за това, че Черно море не разделя, а обединява и трябва да бъде море на приятелството и мира, свързващият мост на кръстопътя на културите. Художествено-историческият роман “Ангел милосердия” поставя пред читателите фундаменталният въпрос: Човешкото сърце бие ли в унисон с потребностите и реалностите на времето? Ще могат ли писателите и учените някога да отговорят на този въпрос?", "date": "2019.07.09", "title": "Варна: В града  представят новата книга на дипломата –писател Анатолий Викторович Щелкунов"}
{"url": "http://www.focus-news.net/news/2019/07/09/2678327/burgas-izlozhbata-obich-za-balgariya-na-balgarcheta-zhiveeshti-v-chuzhbina-shte-bade-predstavena-v-galeriya-georgi-baev.html", "text": "Експозицията „Обич за България“ включва 60 рисунки на българчета от неделни училища в Италия, Франция, Белгия, Германия, Ирландия, Великобритания, Австрия, Гърция и Молдова. Изложбата ще бъде открита от 14.00 часа в галерия „Георги Баев“ в Бургас. Това съобщиха от пресцентъра на  Общината . \r\nМинистерството на образованието и науката, съвместно с Асоциацията на българските училища в чужбина инициира изложба от рисунки на ученици от българските неделни училища в чужбина под надслов „Обич за България“. Провеждането на инициативата е израз на дългосрочните съвместни усилия за създаване, подкрепа и популяризиране дейността на българските неделни училища и за съхраняване на националното самосъзнание на младите българи зад граница. \r\nПрез изминалата учебна година инициативата „Розите на България“ над 50 000 деца и техните родители по света показаха по едно и също време, чрез българското хоро своята обич към България, сега – идеята \r\nе това да стане посредством изкуството, багрите и емоциите в тях. \r\nМинистерството на образованието и науката осигурява функционирането на близо 400 български училища по света в 36 държави на 6-те континента. Те са се превърнали в истински огнища на българското, надеждата и обичта към родината. \r\nИзложбата „Обич за България“ се организира със съдействието на Община Бургас. Експозицията ще радва бургазлии и гости до 19 юли.", "date": "2019.07.09", "title": "Бургас: Изложбата „Обич за България“ на българчета, живеещи в чужбина, ще бъде представена в галерия „Георги Баев“"}
{"url": "http://www.focus-news.net/news/2019/07/09/2678332/pazardzhik-s-raznoobrazna-programa-prodalzhavat-velingradskite-praznitsi-na-kulturata.html", "text": "С разнообразна програма продължават Велинградските празници на културата, съобщи за  Радио „Фокус“ – Пазарджик  Бояна Кирилова от общинската администрация. Тя уточни, че програмата започва от 11,30 часа с „Весела ваканция” в лесопарк „Двореца”, която включва „Да рисуваме с усмивка” и шоу – представяне на приказни герои. „В 18,00 часа в Художествената галерия ще бъде представена книгата на Георги Кючуков „Един щастлив нещастник през прехода на прехода”. Концертната програма на площад „Николай Гяуров” започва от 19,00 часа с „Годлевски Великден” от с. Годлево. След тях ще се представи и Ансамбълът за автентичен фолклор „Драгиново” при НЧ ”М. Драгинов – 1936”.", "date": "2019.07.09", "title": "Пазарджик: С разнообразна програма продължават Велинградските празници на културата"}
{"url": "http://www.focus-news.net/news/2019/07/09/2678333/sport-federer-otstrani-beretini-ot-uimbaldan.html", "text": "Роджър Федерер постигна победа над Матео Беретини в осминафинален мач от турнира Уимбълдън. Швейцарецът се наложи с 6:1, 6:2, 6:2 над поставения под №17 в схемата италианец в двубой, продължил 73 минути.  \r\nСъперник на Федерер на четвъртфиналите ще бъде Кей Нишикори, който се наложи с 6:3, 3:6, 6:3, 6:4 над Михаил Кукушкин от Казахстан.", "date": "2019.07.09", "title": "Спорт: Федерер отстрани Беретини от Уимбълдън"}
{"url": "http://www.focus-news.net/news/2019/07/09/2678329/blagoevgrad-obshtinata-organizira-kampaniya-za-izvozvane-na-opasni-otpadatsi.html", "text": "Общината организира кампания за събиране на опасни отпадъци от домакинствата. Тя ще бъде в рамките на два дни. Това съобщиха от пресцентъра на  Община Благоевград . За целта се организира мобилно извозване на отпадъци от няколко пункта в града. Безплатно ще се приемат живак и живаксъдържащи уреди, лакове и бояджийски материали, домакински препарати и химикали, мастила и замърсени опаковки, фармацевтични продукти с изтекъл срок на годност. \r\nОт 10.00 до 12.30 часа специално оборудван микробус ще приема отпадъци на паркинга на улица „Свобода“ и ул. „Симеон Радев“. От 13.00 до 16.00 часа същия ден отпадъци могат да бъдат предавани в квартал „Струмско“, при уширението на ул. „Битоля“. Кампанията е насочена към домакинствата в Благоевград и не обхваща физически и юридически лица, извършващи търговска дейност. \r\nЧрез реализиране на кампанията се цели жителите на община Благоевград бъдат улеснени, а околната среда да бъде защитена от вредното влияние на горепосочените отпадъци.", "date": "2019.07.09", "title": "Благоевград: Общината организира кампания за извозване на опасни отпадъци"}
{"url": "http://www.focus-news.net/news/2019/07/09/2678325/gazeta-express-kosovo-rusiya-reagira-ostro-na-obedinyavaneto-na-diplomaticheskite-misii-na-kosovo-i-albaniya-opredeli-gi-kato-stapka-kam-sazdavaneto-na-velika-albaniya.html", "text": "Русия реагира остро на подписването на споразумението между Албания и Косово за обединяване на дипломатическите мисии на двете балкански страни, съобщава електронното издание на прищинския ежедневник  Gazeta Express . \r\nВ коментар от Министерството на външните работи на Руската федерация се казва, че документът представлява \"провокативна стъпка от Тирана и Прищина, която е в съответствие с концепцията за Велика Албания, и която предизвиква сериозна загриженост\". \r\n\"Искаме да подчертаем, че САЩ и Европейският съюз предпочитат да не реагират на такива опустошителни действия, като наистина насърчават създаването на Велика Албания, която е пагубна за региона\", се казва в документа от руското МВнР.  \r\nОт редакцията припомнят, че \"не за първи път Русия реагира срещу сътрудничеството на Албания с Косово, открито в защита на позициите на Сърбия\". \r\nВ споразумението, подписано на 2 юли, Албания и Косово се съгласяват да бъдат представени със съвместни посолства в различни страни по света. В документа се подчертава, че Република Албания поема конкретни задължения при представянето, защитата и утвърждаването на политическите позиции на Република Косово във всички случаи, в които участието на последната е невъзможно по обективни причини. \r\nСпоразумението инициира създаването на \"Общ фонд за управление, създаване и развитие на посолства, мисии и консулства\" с цел създаване на пространства за съвместно използване от двете страни. Тереза Герова", "date": "2019.07.09", "title": "Gazeta Express (Косово): Русия реагира остро на обединяването на дипломатическите мисии на Косово и Албания, определи ги като стъпка към създаването на Велика Албания"}
{"url": "http://www.focus-news.net/news/2019/07/09/2678335/dobrich-v-balgarskiya-kulturen-institut-v-praga-shte-bade-otkrita-fotoizlozhba-vechnata-krasota-na-dvoretsa-v-balchik.html", "text": "В Българския културен институт (БКИ) в Прага ще бъде открита фотоизложба “Вечната красота на Двореца в Балчик”. Това съобщи Галя Георгиева, организатор международни фестивали, културна дейност и специални събития в Държавен културен институт – Културен център (ДКИ- КЦ) „Двореца“ - Балчик, предаде кореспондентът на  Радио „Фокус” – Варна . След големия интерес, който предизвика в Унгария, изложбата вече е в чешката столица. “Вечната красота на Двореца в Балчик” включва снимки на движими и недвижими културни ценности, архитектурни елементи, артефакти и градини изграждащи Архитектурно-парков комплекс „Двореца“. Авторските снимки на Ясен Казанджиев и Румяна Тенева представляват 40 цветни отражения на впечатленията, които кралската атмосфера в дворцовия комплекс оставя в професионалните фотографи. В момента двамата фотографи живеят и работят в Испания. Освен многобройните самостоятелни и колективни изложби, които реализират в различни точки на земното кълбо, те осъществяват и международния етнофестивал “Без граници”. Мултикултурният проект е едно от водещите балкански крос-културни събития, носещи европейската ценностна система и промотиращи взаимното разбиране между културите, толерантността, мирното и приятелско съществуване, както и културния обмен. Разказът за рая на балчишки бряг се допълва от 20 автентични черно-бели фотоси, отразяващи възможностите на безкрайно талантливите италиански архитекти Америко и Агустино, както и на швейцарския градинар Жул Жани, които създават дворцовата архитектурно – паркова композиция. В експозицията са включени и стъклени пластики на архитектурните елементи, които се виждат на снимките, сътворени от талантливите ученици от Средно училище по стъкларство, живопис и промишлен дизайн  в чешкия град Валашке Мезиржичи, черпили вдъхновение от вечната красота на „Двореца“ в Балчик по време на ежегодните художествени пленери на чешкото училище, което е под егидата на ЮНЕСКО. Куратор на изложбата е магистър Йозеф Дивин, майстор стъклар и преподавател в същото училище. Изложбата е посветена на красотата, непреходното и вечно влияние на архитектурни стилове, живеещи в едно уникално място на брега на белокаменния град Балчик. Снимките предизвикват колоритност, взрив от енергия и великолепна емоция. Популяризиране на културно-историческото наследство на България е една от основните задачи на Държавен културен институт- Културен център „Двореца“ – Балчик. Неговият директор Жени Михайлова ще представи пред публиката на Българския културен институт в Прага една прекрасна фотоизложба, доставяща естетическа наслада у посетителя и оставяйки в него траен спомен от срещата с красивото. Изложбата ще бъде открита днес в 18.00 часа в БКИ – Прага и може да бъде разгледана до края на месеца. \r\nЖулиета НИКОЛОВА", "date": "2019.07.09", "title": "Добрич: В Българския културен институт в Прага ще бъде открита фотоизложба “Вечната красота на Двореца в Балчик”"}
{"url": "http://www.focus-news.net/news/2019/07/09/2678338/smolyan-chastichni-remonti-na-asfaltovata-nastilka-se-izvarshvat-po-nyakolko-napravleniya-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (с. Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и интензивните валежи през последното денонощие е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града.", "date": "2019.07.09", "title": "Смолян: Частични ремонти на асфалтовата настилка се извършват по няколко направления в областта"}
{"url": "http://www.focus-news.net/news/2019/07/09/2678334/blagoevgrad-kosene-i-izryazvane-na-hrasti-se-izvarshva-po-glaven-pat-e-79-mezhdu-blagoevgrad-i-stara-kresna-kakto-i-po-vtoroklasen-pat-19-simitli-razlog.html", "text": "Движението по главен път Е-79 в участъка Благоевград –Стара Кресна от км 360+000 до км 392+500 и по второкласен път – 19 Симитли – Разлог от км 2+000 до км 21+400 трябва да се осъществява с повишено внимание поради косене на трева и изрязване на храсти. Това съобщиха за  Радио „Фокус“ – Пирин  от Областно пътно управление – Благоевград. Преминаването и по двата пътя се регулира от сигналисти за срок до 12 юли. В региона не се извършват ремонтни дейности по първокласната, второкласната и третокласната пътна мрежа. Няма и въведени ограничения за движението на леки и товарни автомобили. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен за делничен летен ден. Няма данни за образували се задръствания или колони от автомобили. Не са регистрирани тежки пътни инциденти през изминалата нощ. Повишена опасност от падащи камъни има в Кресненското дефиле, както и в района на проходите Предел и Папаз Чаир. \r\nЛивия НИНОВА", "date": "2019.07.09", "title": "Благоевград: Косене и изрязване на храсти се извършва по главен път Е-79 между Благоевград и Стара Кресна, както и по второкласен път – 19 Симитли – Разлог"}
{"url": "http://www.focus-news.net/news/2019/07/09/2678339/blagoevgrad-tvorbi-na-krasimir-yakimov-shte-badat-pokazani-v-gradskata-hudozhestvena-galeriya.html", "text": "Самостоятелна изложба на благоевградския художник Красимир Якимов ще бъде открита в Градска художествена галерия - Благоевград. Това съобщиха от пресцентъра на  Общината . Представянето на експозицията ще се проведе от 18.00 часа. В малката зала на галерията ще бъдат подредени общо 33 творби на автора - живопис, графика и рисунка.  \r\nКрасимир Якимов е роден на 14 март 1974 г. в Благоевград. Завършва специалност изобразително изкуство в Национална хуманитарна гимназия - Благоевград при доц. Атанас Дафинов. След период от 15-годишно прекъсване, Красимир Якимов започва да рисува отново.", "date": "2019.07.09", "title": "Благоевград: Творби на Красимир Якимов ще бъдат показани в Градската художествена галерия"}
{"url": "http://www.focus-news.net/news/2019/07/09/2678340/burgas-dvizhenieto-v-uchastaka-burgas-kk-slanchev-bryag-ot-km-202-do-km-229-e-ogranicheno-za-mps-nad-12-tona-za-letniya-sezon.html", "text": "Нормална е пътната обстановка в областта, съобщиха за  Радио „Фокус“-Бургас  от Областно пътно управление. Видимостта е отлична, няма затворени пътни участъци, движението се осъществява без забавяне. До 15 септември движението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон. \r\nОбходен маршрут е път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Интензивен е трафикът в града, по бул. „Захари Стоянов“ в комплекса. Струпване на автомобили се наблюдава около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.07.09", "title": "Бургас: Движението в участъка Бургас – к.к. „Слънчев бряг“ от км 202 до км 229 е ограничено за МПС над 12 тона за летния сезон"}
{"url": "http://www.focus-news.net/news/2019/07/09/2678341/shumen-remonti-i-rachno-kosene-na-hrasti-i-trevi-se-izvarshva-po-am-hemus-v-uchastaka-kaspichan-granitsa-s-oblast-varna.html", "text": "Движението в участъка Каспичан – граница с област Варна при км 375 се осъществява с повишено внимание поради ремонтни дейности на асфалтовата настилка, както и ръчно косене на храсти и треви, предаде репортер на  Радио „Фокус“- Шумен . Участъкът е сигнализиран с пътни знаци. По главен път І-2 Русе-Цар Калоян-Разград-Шумен-Девня-Варна на територията на област Шумен движението в участъка Каспичан – граница с област Варна от км 133 до км 146 се осъществява с повишено внимание поради полагане на хоризонтална маркировка и частични ремонтни дейности на асфалтовата настилка. Участъкът е сигнализиран с пътни знаци. По третокласната пътна мрежа в областта, ремонтни дейности на асфалтовата настилка се извършват в участъка Векилски – Никола Козлево от км 0 до км 12 и в  участъка Цани Гинчево – Никола Козлево от км 8 до км 16. Пътните настилки в региона са сухи. Видимостта е нормална. \r\nИвелина ИВАНОВА", "date": "2019.07.09", "title": "Шумен: Ремонти и ръчно косене на храсти и треви се извършва по АМ „Хемус“ в участъка Каспичан – граница с област Варна"}
{"url": "http://www.focus-news.net/news/2019/07/09/2678344/pazardzhik-remontni-deynosti-ogranichavat-dvizhenieto-po-nyakolko-patni-otsechki-v-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи.  Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци.  Движението по пътя Поибрене – Оборище от 35  км до 43 км  се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Трафикът по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.09", "title": "Пазарджик: Ремонтни дейности ограничават движението по няколко пътни отсечки в областта"}
{"url": "http://www.focus-news.net/news/2019/07/09/2678343/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Българското външно министерство заяви, че коментарът на първия дипломат на Белград Ивица Дачич пред премиера Бойко Борисов е неприемлив и че не отговаря на очакванията на София за поддържане на приятелски и добросъседски отношения между двете страни, отбелязва електронното издание на сръбския ежедневник  Danas . \r\nНа своята страница в социалната мрежа \"Фейсбук\", МВнР на България подчерта, че съответното е предадено на сръбския посланик в София Владимир Чургус, който бе призован във ведомството по заповед на българския външен министър Екатерина Захариева. \r\nВ петък на срещата на върха за Западните Балкани в Познан Борисов заяви, че новоизбраният върховен представител на ЕС по външните въпроси и политиката за сигурност Жозеп Борел трябва да представлява интересите на ЕС по отношение на независимостта на Косово, а не на собствената си страна Испания, която не е признала Косово. Чургус беше призован за разговори, след като Дачич заяви в събота, че позицията на ЕС \"не е, че Косово е независимо\" и че Борисов трябва да бъде уважава Съюза, а не \"да изнася урок\" на Борел. \r\nВ изявлението на  българското министерство се посочва, че в разговора с Чургус \"беше посочено, че по време на срещата в Познан българският министър-председател е говорил като европейски политик и че коментарът на външния министър на страна, която не е член на Съюза, е неприемлив\". \r\nНа свой ред Чургус е заявил, че в Белград \"се подчертава ролята на България в европейската интеграция на Западните Балкани и особено на Сърбия\". \r\nБългария изрази очакването си, че подобни изявления няма да се повторят в бъдеще, се казва още в изявлението. \r\n***  Русия реагира остро на подписването на споразумението между Албания и Косово за обединяване на дипломатическите мисии на двете балкански страни, съобщава електронното издание на прищинския ежедневник  Gazeta Express . \r\nВ коментар от Министерството на външните работи на Руската федерация се казва, че документът представлява \"провокативна стъпка от Тирана и Прищина, която е в съответствие с концепцията за Велика Албания, и която предизвиква сериозна загриженост\". \r\n\"Искаме да подчертаем, че САЩ и Европейският съюз предпочитат да не реагират на такива опустошителни действия, като наистина насърчават създаването на Велика Албания, която е пагубна за региона\", се казва в документа от руското МВнР.  \r\nОт редакцията припомнят, че \"не за първи път Русия реагира срещу сътрудничеството на Албания с Косово, открито в защита на позициите на Сърбия\". \r\nВ споразумението, подписано на 2 юли, Албания и Косово се съгласяват да бъдат представени със съвместни посолства в различни страни по света. В документа се подчертава, че Република Албания поема конкретни задължения при представянето, защитата и утвърждаването на политическите позиции на Република Косово във всички случаи, в които участието на последната е невъзможно по обективни причини. \r\nСпоразумението инициира създаването на \"Общ фонд за управление, създаване и развитие на посолства, мисии и консулства\" с цел създаване на пространства за съвместно използване от двете страни. \r\n***  Руските комици Владимир Кузнецов и Алексей Столаров, известни като Вован и Лексус, са провели три разговора с обща дължина от 54 минути със Зоран Заев в периода, в който той заемаше премиерския пост в югозападната ни съседка. Единият от тях се е представил за тогавашния президент на Украйна Петър Порошенко. Интересно е, че третият разговор се провежда в момент, в който Порошенко е извън Украйна, но Заев смята, че говори точно с първия човек в страната, отбелязва електронното издание на скопския вестник  \"Денешен\" . \r\nПо време на разговора, представящият се за Порошенко казва на Заев, че Йенс Столтенберг е на линия и го пита дали иска да говори с него и Заев се съгласява да говори с човек, когото смята за генералния секретар на НАТО. \r\nПреговорите се провеждат, според Кузнецов и Столаров, в края на август 2918 г., шрез януари 2019 г. и на 20 април 2019 г. \r\nВ един момент Порошенко казва (преди референдума за името в Македония), че не е важно кой гласува, а кой брои бюлетините, на което Заев се разсмива. Порошенко също казва, че Украйна има историческа връзка с Александър Велики, така че Заев би могъл да се обръща към него с Петър Македонски, на което той се смее и казва: \"Много добре, много добре! Ок, Петър Македонски\". \r\nПо време на разговора Заев цитира Уес Мичъл, Столтенберг и Ангела Меркел. Той обсъжда и осъжда идеята за размяна на територии между Сърбия и Косово и смята, че Русия се намесва и иска да дестабилизира региона.  \r\n***  Лидерът на \"Нова демокрация\" Кириакос Мицотакис публикува първото си съобщение в социалната мрежа \"Туитър\" като министър-педседател на Гърция, отбелязва електронното издание на атинския ежедневник  Protothema . \r\n„Гръцкият народ ни даде силен мандат за промяна на Гърция. Ще изпълним изцяло този мандат. От днес започваме упоритата си работа и имамe пълно доверие в способността си да се издигнем над обстоятелствата”, гласи краткият туит на Мицотакис. \r\n\"Нова демокрация\" спечели убедителна победа на предсрочните парламентарни избори в Гърция. С гласовете на 39,78% от избирателите партията на Кириакос Мицотакис успя да формира правителство на мнозинството. След гласуването стана ясно, че в парламента в Атина влизат шест партии. \"Златна зора\" излиза от законодателния орган. \r\n***", "date": "2019.07.09", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/07/09/2678342/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Натоварено е движението и по пътищата Пловдив-Асеновград-Смолян, Пловдив-Карлово и Пловдив-Пазарджик. Пътните настилки на територията на областта са сухи и нормално проходими. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. До 12 юли ще се извършват ремонтни дейности на мостовото съоръжение по пътя Карлово-Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот, в посока София. Движението в участъка се извършва в една лента. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nДвижението на територията на град Пловдив се извършва нормално и без затруднения към този час на деня. По-засилено автомобилно движение се отчита по булевардите „Христо Ботев“, „Руски“, „Шести септември“, „Цар Борис III Обединител“, „Найчо Цанов“, „Източен“, „България“, „Освобождение“ и „Санкт Петербург“, както и по входно-изходните артерии. Пътищата в града са сухи и нормално проходими. \r\nТони МИХАЙЛОВ", "date": "2019.07.09", "title": "Пловдив: Интензивен е трафикът по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2019/07/09/2678336/varna-apelativniyat-sad-v-grada-reshava-na-dali-da-ostavi-v-aresta-rumanetsa-blasnal-i-ubil-dete-na-parking-v-morskata-gradina.html", "text": "Апелативният съд във Варна решава дали да остави в ареста румънеца, блъснал и убил дете на паркинг в Морската градина. Това съобщиха от пресцентъра на  Окръжния съд . Мъжът остана в ареста след заседание на Окръжния съд през миналата седмица. Мярката за неотклонение обаче е обжалвана. 32-годишният румънски гражданин е обвинен, че е причинил по непредпазливост смъртта на дете на паркинг в Морската градина на 29 юни. Делото по мярката му за неотклонение ще бъде гледано от 10.00 ч. в Апелативен съд – Варна.", "date": "2019.07.09", "title": "Варна: Апелативният съд в града решава на дали да остави в ареста румънеца, блъснал и убил дете на паркинг в Морската градина"}
{"url": "http://www.focus-news.net/news/2019/07/09/2678346/sofiya-pravoslavnata-tsarkva-proslavya-sveti-velikomachenik-prokopiy.html", "text": "Денят е храмов празник на църквата  \"Св. вмчк Прокопий\", село Стоб, единствената в Софийска епархия, посветена на този светител. Това съобщи репортер на  Агенция „Фокус“. \r\nПо този повод , с благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. вмчк Прокопий“, в село Стоб, Дупнишка духовна околия на Софийска епархия, оглави Негово преосвещенство Белоградчишки епископ Поликарп - викарий на Софийския митрополит. Той бе в съслужение със свещеници от епархията.   \r\nНикола Петков", "date": "2019.07.09", "title": "София: Православната църква прославя свети великомъченик Прокопий"}
{"url": "http://www.focus-news.net/news/2019/07/09/2678347/veliko-tarnovo-remont-se-izvarshva-po-patya-mezhdu-polski-trambesh-i-selo-obedinenie.html", "text": "Ремонт се извършва по пътя между Полски Тръмбеш и село Обединение. Водачите трябва да карат внимателно в участъка от км 0 до км 15. Там се извършва преасфалтиране, реконструкция на банкетите, отводнителните съоръжения и премахване на излишна растителност. Движението се регулира с пътни знаци. Срокът за приключване е 15 юли. Това съобщиха за  Радио „Фокус“ – Велико Търново  от Областно пътно управление – Велико Търново. Трафикът в областта е натоварен. Настилките са сухи, а времето – слънчево и ясно. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Проходът на Републиката е отворен, но там остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nИнтензивно е движението в района на двата пътни възела – „Южен“ и „Качица“, по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“.  \r\nЛуиза ТРАНЧЕВА", "date": "2019.07.09", "title": "Велико Търново: Ремонт се извършва по пътя между Полски Тръмбеш и село Обединение"}
{"url": "http://www.focus-news.net/news/2019/07/09/2678345/pleven-blizo-700-kandidat-studenti-shte-se-yavyat-na-izpita-po-himiya-za-meditsina-i-farmatsiya-v-meditsinskiya-universitet-v-grada.html", "text": "Общо 670 кандидат-студенти ще се явят на 9 юли 2019 г., вторник, на втория конкурсен изпит по химия от редовната сесия на Медицински университет (МУ)-Плевен за магистърските специалности „Медицина” и „Фармация“. Това съобщиха от пресцентъра на  университета . Зрелостниците се състезават за общо 180 места, държавна поръчка, редовно обучение, по специалностите „Медицина” (120) и „Фармация“ (60), което прави близо 5 кандидати, борещи се за едно място.  \r\nЗа поредна година преди провеждането на втория изпит по химия за „Медицина” и „Фармация“ висшето училище изнесе резултатите от конкурса по биология, които зрелостниците вече са проверили електронно или на място в Ректората. Най-висок е процентът на оценките много добър и добър – 25 % и 37%. Отличните оценки по биология от редовния изпит са по-малко тази година – 20 кандидати са получили оценка над 5.50, от които две са пълните шестици 6.00. Тази година малко повече са кандидатите с оценка среден и слаб – 14% и 20% в сравнение с миналата година. След публикуване на изпитните оценки и по химия, на сайта на МУ-Плевен кандидат-студентите ще намерят график на класиранията и срокове за записване във висшето училище. \r\nИзпитът по химия за магистърските специалности „Медицина“ и „Фармация“ на 9 юли 2019 г., вторник, е с продължителност 4 часа и ще протече от 09.00 до 13.00 часа в учебните зали на територията на Ректората, Факултета по Фармация и на Учебния корпус. В деня на изпита кандидат-студентите се настаняват по местата си от 8.00 ч до 08.30 ч. Точно в 08.40 ч в зала „Асклепий” на Ректората ще бъде изтеглен изпитният вариант от тестови въпроси и задачи по химия. Това ще стане на произволен принцип в присъствието на членове на Академичното Ръководство на МУ-Плевен – зам.-ректора по учебната дейност проф. М. Александрова; зам.-декана на Факултет „Фармация“ доц. д-р Павлина Йорданова; председателя на Комисията за проверка и оценка на конкурсните работи по химия проф. Ангелина Стоянова; председателя на Техническата комисия Виржиния Лазарова, родители на кандидатите и журналисти.", "date": "2019.07.09", "title": "Плевен: Близо 700 кандидат-студенти ще се явят на изпита по химия за „Медицина“ и „Фармация“ в Медицинския университет в града"}
{"url": "http://www.focus-news.net/news/2019/07/09/2678349/the-local-italiya-kruizen-korab-izbegna-udar-v-posledniya-moment-zaradi-burya.html", "text": "Круизен кораб избегна удар в последния момент, докато напускаше пристанището на Венеция по време на буря, съобщава електронното издание  The Local  в италианската си редакция. \r\nТова е поредният инцидент, който поднови исканията за въвеждане на забрана за влизане на големи кораби във венецианската лагуна. От разпространените в интернет записи се вижда как 12-палубния круизен кораб с капацитет за близо три хиляди души, се насочва опасно към сушата в разгара на силна буря, на фона на предупредителните сигнали. Произшествието се е случило при опита на капитана на плавателния съд да го изкара от пристанището на града.  \r\n\"В момент, в който бурята беше най-силна… [Корабът] имаше видима трудност да маневрира и се насочваше към Сан Биаджио, придвижвайки се леко към пристанището\", разказва един от очевидците. \r\nСблъсъкът е бил предотвратен, когато един от влекачите се изтеглил надясно, далеч от брега, правейки място за круизния кораб. Компанията-оператор описа инцидента като \"заобикаляне\", наложено от \"извънредно и внезапно\" влошило се време.  \r\n\"Капитанът е имал контрол над кораба дори в условия на крайно и внезапно затруднение\", се казва в изявление на компанията, в което се добавя още, че корабът е възобновил курса си към планираната дестинация. Тереза Герова", "date": "2019.07.09", "title": "The Local (Италия): Круизен кораб избегна удар в последния момент заради буря"}
{"url": "http://www.focus-news.net/news/2019/07/09/2678348/shumen-chast-ot-kaspichan-shte-bade-bez-voda-zaradi-podmyana-na-vodoprovodi.html", "text": "От 08/00 часа до 17/00 часа ще е спряно водоподаването за висока и вилна зона в гр. Каспичан. Това съобщиха от  водоснабдителното дружество , обслужващо областта. Причината е подмяна на водопроводи от водопроводната мрежа на гр. Каспичан в изпълнение на проект на Община Каспичан за рехабилитация на част от водопроводната мрежа.", "date": "2019.07.09", "title": "Шумен: Част от Каспичан ще бъде без вода заради подмяна на водопроводи"}
{"url": "http://www.focus-news.net/news/2019/07/09/2678328/protothema-mitsotakis-publikuva-parviya-si-tuit-kato-ministar-predsedatel-na-gartsiya.html", "text": "Лидерът на \"Нова демокрация\" Кириакос Мицотакис публикува първото си съобщение в социалната мрежа \"Туитър\" като министър-педседател на Гърция, отбелязва електронното издание на атинския ежедневник  Protothema . \r\n„Гръцкият народ ни даде силен мандат за промяна на Гърция. Ще изпълним изцяло този мандат. От днес започваме упоритата си работа и имамe пълно доверие в способността си да се издигнем над обстоятелствата”, гласи краткият туит на Мицотакис. \r\n\"Нова демокрация\" спечели убедителна победа на предсрочните парламентарни избори в Гърция. С гласовете на 39,78% от избирателите партията на Кириакос Мицотакис успя да формира правителство на мнозинството. След гласуването стана ясно, че в парламента в Атина влизат шест партии. \"Златна зора\" излиза от законодателния орган. Тереза Герова", "date": "2019.07.09", "title": "Protothema: Мицотакис публикува първия си туит като министър-председател на Гърция"}
{"url": "http://www.focus-news.net/news/2019/07/09/2678351/pregled-na-osnovnite-temi-v-burgaskiya-pechat.html", "text": "„Бургазлии си искат улиците с павета и повече зеленина“ е водещото заглавие и тема на деня във  вестник „Черноморски фар“ . „Общината пусна допитване за зоната между „Александровска“, „Цар Симеон I“, „Княз Александър Батенберг“ и „Св. св. Кирил и Методий“ четем още в материала. Полагането с паваж е една от добрите практики в градовете по света. Освен че придава един по-особен чар, паважът е и много по-добро решение от асфалта. „Джип нагази в морето на плаж „Перла“, глобяват концесионера“ е друга новина от първите страници на ежедневника. „Собственикът на колата се опитал да закара джет до водата“ и „Липсваха табели за забрана, твърди Христо Щърбанов, който е състезател по водомоторни спортове“ са подзаглавията на статията. Министерството на туризма реагира моментално и часове след разпространението на снимката в социалните мрежи, заявиха че на концесионера на плажа ще бъда наложена глоба. „Възрастна жена припадна до пешеходна пътека на ул. „Цар Петър“в Бургас“ четем още в днешното издание. На място е пристигнала линейка, която е откарала пострадалата до болницата. „Порязаха отново шофьора с 55-те килограма хероин – остава в ареста“ е друго заглавие във вестника. Апелативен съд – Бургас потвърди мярката за неотклонение „Задържане под стража“ спрямо обвиняемия. Наркотикът, възлизащ на близо 5 милиона лева на свободния пазар, бе укрит в двойно дъно. Срещу него са повдигнати обвинения за притежание, както и за шофиране след употреба на наркотици. „В Несебър започна реконструкция на рибарското пристанище „Северна буна“, „В региона подпомагат с 5.7 млн. лева биологочините производители“ и „104-ма глобени за шум от общинските ченгета в Бургас“ са други новини в днешния брой. Интервюто е с д-р Калин Димитров, ръководител на Центъра за подводна археология: „Потънали селища се крият под Атанасовското езеро и Ченгене скеле“.", "date": "2019.07.09", "title": "Преглед на основните теми в бургаския печат"}
{"url": "http://www.focus-news.net/news/2019/07/09/2678356/ministarat-na-transporta-rosen-zhelyazkov-v-testovi-period-e-novata-biletoizdavashta-sistema-na-bdzh.html", "text": "Работим сериозно по отношение на всички фактори, които водят до източването на БДЖ. Въвеждат се нови системи за контрол и наблюдение. В тестови период е новата билетоиздаваща система, т.е. оттук нататък ще могат да се закупуват билети онлайн, което ще намали възможността да се купуват превозни документи без каквато и да е отчетност, каквито практики имаме. Това каза в интервю за предаването на  Нова телевизия  „Здравей, България“ Росен Желязков – министър на транспорта. \r\n„С инфраструктурните промени в БДЖ не само ще се пътува за 3 часа, а ще се пътува много по-комфортно, по-чисто и по-достъпно. НКЖИ изпълнява всички проекти, които са релевантни към трасето София-Бургас. Те са на различни лотове – София-Елин Пелин, Елин Пелин-Костенец, Костенец-Септември, Пловдив- Бургас и т.н. Те са на различна фаза на изпълнение. Има изградени участъци, има и такива, които още са в процес на изграждане с висока степен на изпълнимост и има и такива, които заради обжалвания в съда имаме очакването до края на септември да приключат всички процедури“, допълни още министърът на транспорта.  \r\nЛимитът на програмния период за изграждането на железопътната инфраструктура в тези участъци е до края на 2023 г. От страна на подвижния състав, което е ангажимент на „БДЖ – Пътнически превози” до края на тази година започва процедурата за доставянето на нови мотрисни влакове.  \r\n„Разговаряме много сериозно с немските железници за нови вагони – става въпрос за вагони втора употреба. Един вагон от тях излиза по-евтино отколкото ремонтът на съществуващ български влак“, добави още Росен Желязков. По думите му решението за ремонти на вагони у нас минава през множество процедури, но най-важното е цената на една седалка в Европа. „Средната цена за една седалка във влак е 25 000 евро. Нашата амбиция е да осигурим 4000 нови седалки“, каза още министърът. Росен Желязков каза и, че тенденцията в Европа е железниците да бъдат модернизирани и развивани.", "date": "2019.07.09", "title": "Министърът на транспорта Росен Желязков: В тестови период е новата билетоиздаваща система на БДЖ"}
{"url": "http://www.focus-news.net/news/2019/07/09/2678350/gabrovo-shofyorite-tryabva-da-karat-s-povisheno-vnimanie-pri-km-164-po-patya-gabrovo-vrah-shipka-zaradi-propadnal-uchastak.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на юли. Това съобщиха за  Радио „Фокус“ – Велико Търново  от Областно пътно управление - Габрово. Времето в областта е предимно ясно и слънчево. Настилките са сухи, a трафикът – натоварен. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.07.09", "title": "Габрово: Шофьорите трябва да карат с повишено внимание при км 164 по пътя Габрово - връх Шипка заради пропаднал участък"}
{"url": "http://www.focus-news.net/news/2019/07/09/2678352/faz-nad-230-dushi-sa-arestuvani-v-mezhdunarodnata-aktsiya-sreshtu-targoviyata-s-doping.html", "text": "Над 230 души са арестувани при безпрецедентна международна акция срещу търговията с анаболни стероиди и фалшиви лекарства, съобщава германският национален ежедневник  Die Frankfurter Allgemeine Zeitung . \r\nАкцията е извършена на територията на 33 европейски страни. Тя е най-голямата по рода си и носи името \"Вирибус\", съобщиха от Европол. Тя е довела до арестуването на 230 заподозрени, разбиването на девет лаборатории за наркотици в Европа и изземване на тонове допинг. \r\nСветовната антидопингова агенция (WADA) също е участвала в операцията, ръководена от италианската и гръцката полиция. Тереза Герова", "date": "2019.07.09", "title": "FAZ: Над 230 души са арестувани в международната акция срещу търговията с допинг"}
{"url": "http://www.focus-news.net/news/2019/07/09/2678355/bogdan-milchev-institut-za-patna-bezopasnost-darzhavnite-ni-institutsii-izostavat-s-normativnata-uredba-za-obuchavane-na-vodachi-na-mps.html", "text": "Държавните ни институции изостават с нормативната уредба за обучаване на водачи на МПС. Това каза за сутрешния блок „Добро утро, България“ на  Радио „Фокус“  експертът от Института за пътна безопасност Богдан Милчев по повод седмица на пътната безопасност организирана в различни градове. Той уточни, че част от предвидените събития включват представяне на учебни симулатори за водачи на МПС с изкуствен интелект. Милчев обясни, че използването им не е задължително от автошколите, но би повишило конкурентоспособността. В ЕС е дадена възможност автошколите да могат да ползват симулаторът, което подобрява процеса на обучение. Цената на продукта е висока, но спестява гориво и предлага разнообразни обстоятелства за тренировки, обясни той. „В България има градове, които са отдалечени на повече от 200 км от магистрала. Това означава, че курсистите в тези градове никога няма да бъдат тренирани да карат на магистрала - симулаторът дава тази възможност. С него могат да се симулират различни атмосферни условия, които е възможно по време на обучението на даден курсист да не се случат“, обясни той. Богдан Милчев каза още, че в Саудитска Арабия, където наскоро разрешиха на жените да шофират автомобили, страната е закупила над 100 бр. симулатори, които да съдействат за преодоляване на  стреса от първото качване зад волана. Той коментира и директива на ЕС, която посочва шест инструмента за пътна безопасност, от които страната ни има нормативна уредба само за един от тях. Института за пъна безопасност ще продължава да предизвика обществото и институциите да си свършат работата, каза още той. \r\nЕлеонора ЧОЛАКОВА", "date": "2019.07.09", "title": "Богдан Милчев, Институт за пътна безопасност: Държавните ни институции изостават с нормативната уредба за обучаване на водачи на МПС"}
{"url": "http://www.focus-news.net/news/2019/07/09/2678360/plovdiv-v-sopot-shte-badat-otbelyazani-169-godini-ot-rozhdenieto-na-ivan-vazov.html", "text": "В Сопот ще бъдат отбелязани 169 години от рождението на Иван Вазов, предаде репортер на  Радио „Фокус“ – Пловдив . Празничната програма започна със света Литургия, която се отслужва в църквата „Св. св. Петър и Павел“. Събитията продължават в 10.00 часа с детско утро „Аз съм българче“ в къща музей „Иван Вазов“. От 16.00 часа в къщата музей „Иван Вазов“ ще се състои традиционна среща разговор с носители на Вазовата литературна награда през годините, а от 16.30 часа е награждаването на лауреатите от 5-ия национален конкурс „Вазовата България“ и връчването на Детската Вазова награда. \r\nОт 18.30 часа в къща музей „Иван Вазов“ ще се проведе среща с тазгодишния носител на Вазовата награда – авторът на „Възвишение“ и „Чамкория“ Милен Русков. По традиция носителят на наградата ще засади иглолистно дръвче на площада. В 19.30 часа на пл. „Иван Вазов“ в Сопот ще се състои тържествено честване на 169-ата годишнина от рождението на Патриарха на българската литература. Кметът на Общината Деян Дойнов ще произнесе слово, ще бъде награден носителят на националната литературна награда „Иван Вазов“ и ще бъдат поднесени венци и цветя на паметника. Програмата ще завърши с празничен концерт на певицата Невена Цонева с участието на Фолклорен танцов ансамбъл „Седенчица“ и заря. \r\nТони МИХАЙЛОВ", "date": "2019.07.09", "title": "Пловдив: В Сопот ще бъдат отбелязани 169 години от рождението на Иван Вазов"}
{"url": "http://www.focus-news.net/news/2019/07/09/2678358/kyustendil-vavedena-e-vremenna-organizatsiya-na-dvizhenieto-po-avtomagistrala-struma-mezhdu-boboshevo-i-usoyka-zaradi-izgrazhdane-na-avtomatichni-ustroystva-za-patniya-trafik.html", "text": "Въведена е временна организация на движението по автомагистрала „Струма” между Бобошево и Усойка. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението се осъществява спрямо въведената организация за движение поради изграждането на автоматични устройства записващи пътния трафик. Скоростта в участъка е ограничена до 70 км/ч. Срокът е до 10 юли. Движението по пътя Кюстендил – ГКПП „Гюешево” в района на село Гърляно се осъществява в една лента поради оборудване на автоматичните устройства записващи пътния трафик. Участъкът е сигнализиран с пътни знаци. Срокът е до 9 юли. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.09", "title": "Кюстендил: Въведена е временна организация на движението по автомагистрала „Струма” между Бобошево и Усойка заради изграждане на автоматични устройства за пътния трафик"}
{"url": "http://www.focus-news.net/news/2019/07/09/2678357/bdzh-spryano-e-dvizhenieto-na-barziya-vlak-yambol-burgas-zaradi-zadimyavane-nyama-postradali.html", "text": "Спряно е движението на бързия влак Ямбол – Бургас заради задимяване. Инцидентът е станал в участъка между гарите „Дружба“ и „Долно езеро“ в посока Бургас. Това съобщиха от пресцентъра на БДЖ за  Агенция „Фокус“ . По данни на БДЖ няма пострадали. Като противодействие са използвани два пожарогасителя и е задействана противопожарната система. Подаден е сигнал до Службата по противопожарна безопасност и в момента има екип на място, който извършва оглед. Локомотивът е отделен от вагоните, а за пътниците ще бъде изпратен друг локомотив от Бургас, който да превози пътниците от композицията. За момента няма забавяне в разписанието на влаковете.", "date": "2019.07.09", "title": "БДЖ: Спряно е движението на бързия влак Ямбол – Бургас заради задимяване, няма пострадали"}
{"url": "http://www.focus-news.net/news/2019/07/09/2678362/mvr-chetirima-dushi-sa-zaginali-a-23-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 23 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 25 пътнотранспортни произшествия. В София са регистрирани 3 тежки произшествия с един загинал и 33 леки инциденти с един ранен. \r\nПри сравнение с реалните данни за загиналите за същия период на 2018 г. се отчитат трима повече загинали участници в движението по пътищата през 2019 г.", "date": "2019.07.09", "title": "МВР: Четирима души са загинали, а 23 са пострадали при катастрофи в страната през изминалото денонощие"}
{"url": "http://www.focus-news.net/news/2019/07/09/2678361/yambol-obshtinata-otchita-izpalnenieto-na-mashtaben-proekt-po-modernizirane-na-tsentralni-zoni-i-ul-preslav.html", "text": "Ще се състои официална церемония по откриване на обновената улица „Преслав“ в Ямбол, съобщиха от пресцентъра на  общината . Участъкът между ул. „Д. Благоев“ и ул. „Акация“ бе модернизиран по проект „Устойчиво и интегрирано развитие на градската среда на община Ямбол“ по Оперативна програма „Региони в растеж“ 2014-2020г.  \r\nКметът на града Георги Славов ще пререже лентата на завършения обект от 11.00 часа, в района пред Народно читалище „Зора – 1945“. \r\nПо-късно, от 11.45 часа, в зала 107 на Община Ямбол ще бъде дадена заключителна пресконференция, на която ще бъдат отчетени резултатите от изпълнението на целия проект, включващ още два мащабни обекта в централната част на Ямбол. През есента на 2018 г. бе завършено модернизирането на втория участък от главната пешеходна улица „Георги Раковски“, също и на централните паркови площи, източно от Безистена.  \r\nПроект „Устойчиво и интегрирано развитие на градската среда на община Ямбол“ се осъществява с финансовата подкрепа на Оперативна програма „Региони в растеж 2014 – 2020 г.“, съфинансирана от Европейския съюз, чрез Европейски фонд за регионално развитие.", "date": "2019.07.09", "title": "Ямбол: Общината отчита изпълнението на мащабен проект по модернизиране на централни зони и ул. „Преслав“"}
{"url": "http://www.focus-news.net/news/2019/07/09/2678359/sliven-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Няма нововъведени ограничения, съобщиха от  Областно пътно управление - Сливен . Трафикът е интензивен, но без задръствания. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.07.09", "title": "Сливен: Сухи и проходими са пътищата в областта"}
{"url": "http://www.focus-news.net/news/2019/07/09/2678337/danas-sarbiya-balgariya-otseni-izyavlenieto-na-ivitsa-dachich-kato-nepriemlivo.html", "text": "Българското външно министерство заяви, че коментарът на първия дипломат на Белград Ивица Дачич пред премиера Бойко Борисов е неприемлив и че не отговаря на очакванията на София за поддържане на приятелски и добросъседски отношения между двете страни, отбелязва електронното издание на сръбския ежедневник  Danas . \r\nНа своята страница в социалната мрежа \"Фейсбук\", МВнР на България подчерта, че съответното е предадено на сръбския посланик в София Владимир Чургус, който бе призован във ведомството по заповед на българския външен министър Екатерина Захариева. \r\nВ петък на срещата на върха за Западните Балкани в Познан Борисов заяви, че новоизбраният върховен представител на ЕС по външните въпроси и политиката за сигурност Жозеп Борел трябва да представлява интересите на ЕС по отношение на независимостта на Косово, а не на собствената си страна Испания, която не е признала Косово. Чургус беше призован за разговори, след като Дачич заяви в събота, че позицията на ЕС \"не е, че Косово е независимо\" и че Борисов трябва да бъде уважава Съюза, а не \"да изнася урок\" на Борел. \r\nВ изявлението на  българското министерство се посочва, че в разговора с Чургус \"беше посочено, че по време на срещата в Познан българският министър-председател е говорил като европейски политик и че коментарът на външния министър на страна, която не е член на Съюза, е неприемлив\". \r\nНа свой ред Чургус е заявил, че в Белград \"се подчертава ролята на България в европейската интеграция на Западните Балкани и особено на Сърбия\". \r\nБългария изрази очакването си, че подобни изявления няма да се повторят в бъдеще, се казва още в изявлението. Тереза Герова", "date": "2019.07.09", "title": "Danas (Сърбия): България оцени изявлението на Ивица Дачич като неприемливо"}
{"url": "http://www.focus-news.net/news/2019/07/09/2678364/pregled-na-osnovnite-temi-vav-velikotarnovskiya-pechat.html", "text": "„Търсят още средства за новата пътна връзка“ е заглавие на първа страница на областния всекидневник  „Янтра ДНЕС” .  Забавя се изграждането на новата пътна връзка между кварталите „Бузлуджа“ и „Зона В“ във Вeлико Търново. Това заяви зам.-кметът по строителството проф. Георги Камарашев. Причината е наложилото се препроектиране и изместване на 900 метра водопровод, кабели за високо напрежение и комуникации  … Ще оскъпи ли това дейностите и кога приключват ремонтите в района, прочетете във всекидневника. „Кризисен център за жертви на насилие и изпаднали в беда откриха във В. Търново“, пише още вестникът. Иновативен Кризисен център за жертви на насилие и изпаднали в беда беше открит във В. Търново. той се намира в кв. „Зона В“, където са изградени две къщички с общ капацитет от 30 места … Колко струваше изграждането им и кога се очакват първите потребители, научете от втора страница. „Осем години затвор за мъж, блудствал с жена“ е новина от криминалната хроника. Страница трета е посветена на политически теми. Там има материали за новата ставка за членския внос в ГЕРБ и преизбирането на Милен Михов за областен председател на ВМРО-БНД. На страница пета има интервю с проф. Тошко Делийски, който заявява „Все повече българки постъпват като Анджелина Джоли, за да се предпазят от рака на гърдата“. „Мегаскандал за тв правата, ще излъчват ли изобщо ЦСКА – „Етър“, е новина от спортните страници. „Мерки срещу наводненията: изчистиха коритото на Янтра, но още 1,2 млн. лв. трябват за участъка около Царевец“  е заглавие от другия областен ежедневник „Борба“. Затлаченото от години с дънери и наноси корито на Янтра в района на Владишкия мост и Каменния мост до църквата-музей „Св. 40 мъченици“ е изчистено с помощта на багери и кранове, с които са отнасяни отломките, видя наш екип … Къде още трябва да се предприемат подобни дейности, колко ще струват и има ли пари, научете от първа страница на вестника. „За 15 години Гергана Пенова превърна ателие по керамика в истинска школа по изкуства“ е друга новина от днес. 15 години вече в Младежкия дом във Велико Търново работи ателие по керамик, създадено от Гергана Пенова. През ежеседмичните занимания са минали стотици деца и възрастни. Изложбите на малките майстори са поне 40, а проектите, които Гери Пенова е разработила и осъществила – десетина … Повече за нейната работа, мисия и мотивация, прочетете във вестника. „52-ма активисти на ГЕРБ ходиха на Национално събрание, за да чуят премиера Борисов“, е друго заглавие от днес, което ни разказва как премина политическата среща. „Шофьор без книжка кара мотор от социализма в Сломер“ е новина от криминалната хроника. В областния ежедневник ще намерите и материал за общ курбан за здраве, който събра християни и мюсюлмани в еленското село Каменари.", "date": "2019.07.09", "title": "Преглед на основните теми във великотърновския печат"}
{"url": "http://www.focus-news.net/news/2019/07/09/2678366/sport-guido-peya-eliminira-milosh-raonich-ot-uimbaldan.html", "text": "Гуидо Пея стана последният четвъртфиналист на Уимбълдън след победа над Милош Раонич с 3:6, 4:6, 6:3, 7:6, 8:6. Поставеният под №26 аржентинец успя да елиминира 15-тия в схемата Раонич след 3 часа и 42 минути игра на корта. По този начин Пея отстрани на Уимбълдън трети бивш финалист в турнира. \r\nСъперник на Пея на четвъртфиналите ще бъде Роберто Баутиста Агут. До този момент двамата имат два мача, като Агут е спечелил и двата. За последно те играха през този сезон на турнира в Мюнхен на клей, а другият им мач е на твърди кортове - в Мелбърн през 2017-та.", "date": "2019.07.09", "title": "Спорт: Гуидо Пея елиминира Милош Раонич от Уимбълдън"}
{"url": "http://www.focus-news.net/news/2019/07/09/2678367/kyustendil-zhena-e-zaginala-sled-kato-e-blasnata-ot-vlak-v-rayona-na-dupnitsa.html", "text": "Жена е загинала, след като е блъсната от влак в района на Дупница. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Сигналът за инцидента е подаден малко преди 8.00 часа. В момента произшествието се обслужва. Все още не е установена самоличността на загиналата жена. Инцидентът е станал в района на бившия месокомбинат. По първоначални данни жената е лежала на железопътната линия. \r\nВенцеслав ИЛЧЕВ", "date": "2019.07.09", "title": "Кюстендил: Жена е загинала, след като е блъсната от влак в района на Дупница"}
{"url": "http://www.focus-news.net/news/2019/07/09/2678365/sliven-chast-ot-grada-e-bez-voda-zaradi-profilaktika.html", "text": "Част от Сливен и град Шивачево са без вода. Това съобщиха от  водоснабдителното дружество , обслужващо областта. До 16.00 часа е прекъснато водоподаването във висока зона на Шивачево. Поради извършване на профилактика до 16.00 часа ще бъде прекъснато водоподаването в района на ул. „Банско шосе“. \r\nПри възможност водоподаването ще бъде възстановено по-рано.", "date": "2019.07.09", "title": "Сливен: Част от града е без вода заради профилактика"}
{"url": "http://www.focus-news.net/news/2019/07/09/2678368/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Освен активни строително-монтажни дейности, в Свищов текат и различни процеси, които целят засилването на икономическия растеж на града. Вече Ви разказахме за новата индустриална зона, която предстои да се открие в града и първите стъпки, които се реализираха. В днешното издание на предаването „Добре дошли в Свищов“ на  Радио „Фокус“ – Велико Търново  ще попитаме кмета Генчо Генчев до къде стигна проектът.  \r\nПреди броени дни стана ясно, че Свищовска община ще получи финансиране за ремонт на Дома за стари хора „Мария Луиза“. Колко средства отпуска държавата, в какво ще бъдат вложени те и какво е цялостното състояние на институцията ще ни разкаже зам.-кметът на Община Свищов Анелия Димитрова. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.07.09", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/07/09/2678369/planinski-spasiteli-izdirvat-50-godishna-zhena-v-goristata-mestnost-na-dragoman.html", "text": "Екип на Планинска спасителна служба провежда акция по издирване на 50-годишна жена в гористата местност на град Драгоман. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Жената се е изгубила в понеделник. Снощи в 21.00 часа е изпратен сигнал в Планинската спасителна служба с молба техни екипи да се включат в издирването. В акцията участват служители на Главна дирекция „Пожарната безопасност и защита на населението” и спасители от Планинската спасителна служба с две кучета.  \r\nДаяна ДЮЛГЕРОВА", "date": "2019.07.09", "title": "Планински спасители издирват 50-годишна жена в гористата местност на Драгоман"}
{"url": "http://www.focus-news.net/news/2019/07/09/2678363/smolyan-preskonferentsiya-po-povod-edna-godina-ot-sazdavaneto-na-tsentara-za-invazivna-kardiologiya-shte-se-provede-v-bolnitsata-v-grada.html", "text": "МБАЛ „Д-р Братан Шукеров“ ще отбележи днес една година от създаването на Центъра за инвазивна кардиология. Това съобщиха от  болницата . В 11.00 часа ще се проведете пресконференция, на която изпълнителният директор на болницата д-р Марин Даракчиев и началникът на Кардиологично отделение д-р Нина Шехова ще представят резултатите през изминалата година. Гости ще бъдат председателят на Комисията по здравеопазване в Народното събрание д-р Даниела Дариткова, депутатът д-р Красимир Събев, кметът на Смолян Николай Мелемов, областният управител на Смолянска област Недялко Славов и др. \r\nЦентърът за инвазивна кардиология бе създаден с целева субсидия, предоставена от Министерството на здравеопазването. Той е обособен в югоизточната част на Кардиологично отделение. Стационарът се състои от четири болнични стаи за болни преди процедурата и за наблюдение след това. Залата, където се извършват интервенциите, е с необходимата защита срещу йонизиращи лъчения. От откриването до сега през центъра са преминали над 1 400 пациенти. \r\nРаботят два екипа – на д-р Николай Илиев и на д-р Окан Алиман. Специалистите са изцяло на щат в смолянската болница. Д-р Илиев е работил в „Сити Клиник“, „Токуда“, „Св. Екатерина“ и Военна болница. Д-р Алиман е работил в „Св. Каридат“ и е доцент-преподавател в Медицинския университет в Пловдив.", "date": "2019.07.09", "title": "Смолян: Пресконференция по повод една година от създаването на Центъра за инвазивна кардиология ще се проведе в болницата в града"}
{"url": "http://www.focus-news.net/news/2019/07/09/2678353/d-r-georgi-chobanov-babh-razprostranenieto-na-afrikanskata-chuma-po-svinete-se-razrastva-razmyanata-na-virusa-mezhdu-domashnata-i-divata-populatsiya-e-izklyuchitelno-opasna.html", "text": "Разпространението на африканската чума по свинете се разраства, размяната на вируса между домашната и дивата популация е изключително опасна. Това каза за сутрешния блок „Добро утро, България“ на  Радио „Фокус“  д-р Георги Чобанов – директор на Дирекция „Здравеопазване и хуманно отношение към животните и контрол на фуражите“ във връзка с нови огнища на болестта. При домашните свине болестта може да бъде ликвидирана, каза още той и обясни, че при дивата популация обаче то отнема по-дълго време, тъй като трудно се откриват заразените екземпляри. Той препоръча на стопаните няколко мерки за предпазване от африканската чума по свинете. „Първо по възможност да не отглеждат свине известно време, защото към момента заболяването стартира. От тук нататък то ще се увеличава и като площи, и като засегнати животни. Ако въпреки това те са решили, че трябва да отглеждат прасета, тези свине трябва да бъдат регистрирани. Това означава да са закупени от ферма, която има право да развъжда и продава този вид животни, да има необходимите документи, както и да се отглеждат съобразно изискванията“, обясни той. Георги Чобанов обясни, че всеки стопанин на животни трябва да има договор с регистриран ветеринарен лекар, който да извършва надзор над животното. Законодателството е ясно по отношение на случаите, в които е предвидено обезщетение и тези в които не е. Ако стопаните са закупили законно прасето и притежават необходимите документи, при случай на евтаназия собствениците ще бъдат обезщетени. \r\nЕлеонора ЧОЛАКОВА", "date": "2019.07.09", "title": "Д-р Георги Чобанов, БАБХ: Разпространението на африканската чума по свинете се разраства, размяната на вируса между домашната и дивата популация е изключително опасна"}
{"url": "http://www.focus-news.net/news/2019/07/09/2678372/blagoevrad-shte-bade-narusheno-vodopodavaneto-v-grad-petrich-poradi-planuvan-avarien-remont.html", "text": "От 09:30 часа до 15:00 в град Петрич ще бъде нарушено водоподаването. Това съобщиха за  Радио „Фокус“ – Пирин  от „Водоснабдяване и канализация“ – Петрич. Причината е плануван авариен ремонт. \r\nЛивия НИНОВА", "date": "2019.07.09", "title": "Благоеврад: Ще бъде нарушено водоподаването в град Петрич  поради плануван авариен ремонт"}
{"url": "http://www.focus-news.net/news/2019/07/09/2678370/kyustendil-poradi-remontni-deynosti-e-spryano-vodopodavaneto-v-edin-rayon-na-dupnitsa.html", "text": "Поради ремонтни дейности е спряно водоподаването в един район на Дупница. Това съобщиха за  Радио „Фокус” – Кюстендил  от общинското ВиК дружество в града. До 18.00 часа е спряна водата за живущите на улица „Фенерека”, в участъка от улица „Седма Рилска дивизия” до улица „Братя Миладинови”. Причината е извършване на ремонтни дейности. \r\nВенцеслав ИЛЧЕВ", "date": "2019.07.09", "title": "Кюстендил: Поради ремонтни дейности е спряно водоподаването в един район на Дупница"}
{"url": "http://www.focus-news.net/news/2019/07/09/2678371/dobrich-detska-gradina-zornitsa-shte-otvori-vrati-sanirana-i-obnovena.html", "text": "200 деца ще прекрачат прага на изцяло обновена и реновирана Детска градина № 32 „Зорница“ в Добрич тази година, съобщават от  Община Добрич . Цялостният ремонт на детското заведения се извършва по проект на Общината “Реконструкция и обновяване на образователна инфраструктура в Добрич“, финансиран от Оперативна програма „Региони в растеж“. Стойността на договора е 1 332 137,46 с ДДС. В момента се работи по външна топлоизолация, ремонтира се покрива, подменят се ел – и вик- инсталации, изцяло се ремонтират детските помещения и се облагородяват дворните пространства на забавачницата. Детска градина №32 „Зорница“ е с 28-годишна история. Тя е конкурентоспособно детско заведение в град Добрич с утвърден престиж и авторитет, собствен облик и традиции в областта на образованието. През 2017 год. след решение на Общински съвет се преобразуват чрез сливане ДГ №32 „Зорница“ и ДГ №29 „Любимка“. Базата на Детска градина №32 се състои от две отделни сгради. Основната сграда е с адрес ЖК „Строител“ до бл. 65, а втората ЖК „Балик“ на ул. „Теменуга“ до бл.24. Детската градина е функционираща, гъвкава, отворена система, която гарантира постоянен конструктивен диалог, доверие и подкрепа от родителите. За възпитанието и обучението на децата, разпределени в осем възрастови групи, се грижи екип от доказани професионалисти.", "date": "2019.07.09", "title": "Добрич: Детска градина „Зорница“ ще отвори врати санирана и обновена"}
{"url": "http://www.focus-news.net/news/2019/07/09/2678373/budapeshta-ek-se-nuzhdae-ot-lider-koyto-uvazhava-tsentralnoevropeyskite-strani.html", "text": "Ръководителят на кабинета на министър-председателя: ЕК се нуждае от лидер, който уважава централноевропейските страни \r\nЕвропейската комисия се нуждае от лидер, който уважава страните от Централна Европа. Това подчерта в интервю за ръководителят на кабинета на правителството на премиера Виктор Орбан - Антал Роган, отбелязва електронното издание  Hungary Today . \r\nРоган коментира, че избирателите в Европа са дали мандат за спиране на имиграцията, което означава, че поддръжниците й не могат да бъдат сред кандидатите за най-висшите постове в Европейския съюз. \r\nСъгласно думите му, кандидатът на социалистите Франс Тимерманс, както и на Европейската народна партия, Манфред Вебер, са явни привърженици на имиграцията, добавяйки, че Вебер е обидил Унгария и унгарците в негови изявления, в които подчерта, че не иска гласовете на гражданите на тази страна. \r\nЦентралноевропейските страни, включително Унгария, се обединиха, за да предотвратят поемането на постовете от кандидати, които обиждат на национален принцип, добави той. \r\n„Никой, който не се радва на подкрепата на новите държави-членки от Централна Европа, не може да стане ръководител на Европейската комисия. Това е ново развитие. Гласът на Централна Европа вече се чува\", подчерта Роган. Той допълни, че страните от Централна Европа искат лидери, които няма да им налагат волята на други държави. След това той отбеляза, че Западна Европа има опит с имиграцията, докато Централна Европа - не. \r\nРоган поясни още, че Виктор Орбан е поискал по телефона от Урсула фон дер Лайен да поясни, дали като кандидат за поста на председател на ЕК, тя е готова да отдаде подходяща степен на уважение към Унгария и централноевропейските нации. Тя е отговорила утвърдително.  Тереза Герова", "date": "2019.07.09", "title": "Будапеща: ЕК се нуждае от лидер, който уважава централноевропейските страни"}
{"url": "http://www.focus-news.net/news/2019/07/09/2678375/veliko-tarnovo-s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 247 см, а температурата на водата 26.4 градуса. Предимно облачно, с повече валежи на изток ще е днес времето над българския участък на река Дунав. На места преваляванията ще са интензивни, придружени с гръмотевици. Ще духа умерен северозападен вятър. Максималните температури ще са между 26° и 30°.", "date": "2019.07.09", "title": "Велико Търново: С 18 см се е понижило нивото на река Дунав при Свищов  за изминалото денонощие"}
{"url": "http://www.focus-news.net/news/2019/07/09/2678374/bdzh-ochakva-se-drug-lokomotiv-koyto-da-prodalzhi-dvizhenieto-na-vlaka-yambol-burgas.html", "text": "Очаква се друг локомотив, който да продължи движението на влака Ямбол – Бургас. Това съобщиха от пресцентъра на  БДЖ . Пътническият влак от Ямбол за Бургас престоява в участъка между гарите \"Дружба\" и \"Долно Езерово\" поради запушил подкошов вентилатор на локомотива. \r\nЛокомотивната бригада е реагирала своевременно, след като забелязват дима са активирали противопожарната система в локомотива и са използвали два пожарогасителя. Локомотивът е отделен от пътническите вагони и се очаква друг локомотив от Бургас да обслужи композицията до крайната му гара. Във влака пътуват 150 човека. \r\nПри възникналата ситуация не е имало опасност за пътниците и персонала във влака. \r\nВ момента на място екипи на Главна дирекция \"Пожарна безопасност и защита на населението\" извършват оглед на авариралия локомотив.", "date": "2019.07.09", "title": "БДЖ: Очаква се друг локомотив, който да продължи движението на влака Ямбол – Бургас"}
{"url": "http://www.focus-news.net/news/2019/07/09/2678376/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Очаква се динамика на времето и влошаване след обяд. На някои места в планините ще има бури и гръмотевици, възможно е да паднат и градушки. От планинската спасителна служба препоръчват на туристите да подбират внимателно районите на излет и да следят метеорологичната обстановка.  \r\nЛифтовите съоръжения работят на Боровец – Седняковският лифт и на Пампорово – трите линии.  \r\nРегистриран е един инцидент с турист за изминалото денонощие. Служители на ПСС и Главна дирекция „Пожарна безопасност и защита на населението“ издирват 50-годишна жена в гористата местност на град Драгоман.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.07.09", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/09/2678377/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. Движението по пътя Кюстендил – ГКПП „Гюешево” в района на село Гърляно се осъществява в една лента поради оборудване на автоматичните устройства записващи пътния трафик. Участъкът е сигнализиран с пътни знаци. \r\nВенцеслав ИЛЧЕВ", "date": "2019.07.09", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/09/2678382/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Над 230 души са арестувани при безпрецедентна международна акция срещу търговията с анаболни стероиди и фалшиви лекарства, съобщава германският национален ежедневник  Die Frankfurter Allgemeine Zeitung . \r\nАкцията е извършена на територията на 33 европейски страни. Тя е най-голямата по рода си и носи името \"Вирибус\", съобщиха от Европол. Тя е довела до арестуването на 230 заподозрени, разбиването на девет лаборатории за наркотици в Европа и изземване на тонове допинг. \r\nСветовната антидопингова агенция (WADA) също е участвала в операцията, ръководена от италианската и гръцката полиция. \r\n***  Ръководителят на кабинета на министър-председателя: ЕК се нуждае от лидер, който уважава централноевропейските страни \r\nЕвропейската комисия се нуждае от лидер, който уважава страните от Централна Европа. Това подчерта в интервю за ръководителят на кабинета на правителството на премиера Виктор Орбан - Антал Роган, отбелязва електронното издание  Hungary Today . \r\nРоган коментира, че избирателите в Европа са дали мандат за спиране на имиграцията, което означава, че поддръжниците й не могат да бъдат сред кандидатите за най-висшите постове в Европейския съюз. \r\nСъгласно думите му, кандидатът на социалистите Франс Тимерманс, както и на Европейската народна партия, Манфред Вебер, са явни привърженици на имиграцията, добавяйки, че Вебер е обидил Унгария и унгарците в негови изявления, в които подчерта, че не иска гласовете на гражданите на тази страна. \r\nЦентралноевропейските страни, включително Унгария, се обединиха, за да предотвратят поемането на постовете от кандидати, които обиждат на национален принцип, добави той. \r\n„Никой, който не се радва на подкрепата на новите държави-членки от Централна Европа, не може да стане ръководител на Европейската комисия. Това е ново развитие. Гласът на Централна Европа вече се чува\", подчерта Роган. Той допълни, че страните от Централна Европа искат лидери, които няма да им налагат волята на други държави. След това той отбеляза, че Западна Европа има опит с имиграцията, докато Централна Европа - не. \r\nРоган поясни още, че Виктор Орбан е поискал по телефона от Урсула фон дер Лайен да поясни, дали като кандидат за поста на председател на ЕК, тя е готова да отдаде подходяща степен на уважение към Унгария и централноевропейските нации. Тя е отговорила утвърдително.  \r\n***  Круизен кораб избегна удар в последния момент, докато напускаше пристанището на Венеция по време на буря, съобщава електронното издание  The Local  в италианската си редакция. \r\nТова е поредният инцидент, който поднови исканията за въвеждане на забрана за влизане на големи кораби във венецианската лагуна. От разпространените в интернет записи се вижда как 12-палубния круизен кораб с капацитет за близо три хиляди души, се насочва опасно към сушата в разгара на силна буря, на фона на предупредителните сигнали. Произшествието се е случило при опита на капитана на плавателния съд да го изкара от пристанището на града.  \r\n\"В момент, в който бурята беше най-силна… [Корабът] имаше видима трудност да маневрира и се насочваше към Сан Биаджио, придвижвайки се леко към пристанището\", разказва един от очевидците. \r\nСблъсъкът е бил предотвратен, когато един от влекачите се изтеглил надясно, далеч от брега, правейки място за круизния кораб. Компанията-оператор описа инцидента като \"заобикаляне\", наложено от \"извънредно и внезапно\" влошило се време.  \r\n\"Капитанът е имал контрол над кораба дори в условия на крайно и внезапно затруднение\", се казва в изявление на компанията, в което се добавя още, че корабът е възобновил курса си към планираната дестинация. \r\n***  Хиляди служители на германската „Дойче банк“ се страхуват за бъдещето на своята работа, след като ръководството обяви план за преструктуриране, който предвижда съкращаване на всеки пети работещ в банката, което се равнява на около 18 хил. души, пише британският вестник  The Guardian . Планът трябва да бъде приложен в периода до 2022 г. \r\nИзпълнителният директор Кристиян Севинг прати отворено писмо до служителите, в което изрази своите „огромни съжаления“ относно нововъведението. \r\n„Първо нека да подчертая – наясно съм, че за преструктурирането на нашата банка правим големи съкращения. Лично аз изпитвам огромни съжаления за резултата, което това ще има върху някои от вас, но нямаме друг избор освен да пристъпим към тази промяна директно“, пише в обръщението си Севинг, в което са изразени намеренията „Дойче банк“ да бъде върната към своите корени. \r\n„За съжаление трябва да приемем факта, че това преструктуриране ще изисква неудобни решения. Това важи особено много за размера на нашия персонал и неговото съкращаване. Уверявам ви, че моите колеги и аз разбираме, че това решение повлиява върху хората и техния живот по непредсказуем начин. Ето защо ние ще направим всичко възможно за да приложим тези съкращения колкото е възможно по-отговорно – смятам това за свой дълг“, заявява още изпълнителният директор.  \r\nРешението на ръководството накара някои членове на изпълнителния съвет да напуснат ръководството на банката, пише още изданието. \r\nИдеята за промените е дошла заради лошото представяне на банката на финансовия пазар и правните проблеми в последните години. \r\n***", "date": "2019.07.09", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/07/09/2678381/realizirani-i-predstoyashti-proekti-finansirani-po-programata-za-transgranichno-satrudnichestvo-predstavyat-v-svishtov.html", "text": "Реализирани и предстоящи проекти, финансирани по Програмата за трансгранично сътрудничество, представят в Свищов. На първо място гражданите ще се запознаят със свършеното до момента по обновяването на болниците  в българския град и румънския Зимнич, съобщават за  Радио „Фокус“ – Велико Търново  от пресцентъра на  Община Свищов . Организатор е Съвместният технически Секретариат на Програмата INTERREG V-A Румъния – България. От местната администрация припомниха резултатите от „Вашето здраве има значение! Модернизация на болниците в градовете Зимнич и Свищов“. Финансирането бе в размер на 1 475 894, 96 евро, с част от които се извърши ремонт на редица помещения в лечебницата в Свищов, бе доставен и монтиран нов компютърен томограф, както и обзавеждането към него. МБАЛ „Д-р Д. Павлович“ получи и напълно оборудван „Реанимобил“ (Линейка тип „С“) за спешна медицинска помощ. \r\nПо време на събитието ще бъде представена презентация съдържаща информация за Програмата, в т.ч и за проекта, който беше изпълнен в партньорство с кметство Зимнич. До момента по програмата за Трансгранично сътрудничество са реализирани три проекта – обновяване на МБАЛ „Д-р Д. Павлович” ЕООД – гр. Свищов, изграждане на Културен център в село Царевец, по проект „Традиция и танц – мост над река Дунав“, Кризисният център в село Овча Могила, изпълняван по проект „Единни стандарти, засилена координация – обща сигурност“ . Предстои и четвърти – „Повишаване на трансграничната мобилност, чрез подобряване на третостепенни възли към ТЕН-Т инфраструктурата и разработване и координиране на трансгранични транспортни системи“, осигуряващ изцяло рехабилитирана пътна артерия между селата Драгомирово и Овча Могила в община Свищов. \r\nИнформационната среща ще се проведе в заседателната зала на общината и започва в 9.30 часа.", "date": "2019.07.09", "title": "Реализирани и предстоящи проекти, финансирани по Програмата за трансгранично сътрудничество, представят в Свищов"}
{"url": "http://www.focus-news.net/news/2019/07/09/2678378/kardzhali-ogranicheno-e-dvizhenieto-na-prevozni-sredstva-nad-12-t-po-tretoklasen-pat-iii-5009-kozlets-kardzhali.html", "text": "Ограничено е движението на превозни средства над 12 т по третокласен път III-5009 Козлец – Кърджали от км 0+000 до км 26+080 в срок до края на годината. Това съобщиха за   Радио \"Фокус\"   от ОПУ-Кърджали. \r\nРемонтни дейности се извършват по второкласен път II-59 от Крумовград до границата с област Хасково от км 36+784 до км 55+845. Преминаването по тази отсечка от пътя да се осъществява с повишено внимание. Извършват се подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи.  \r\nОграничено е движението по път Кърджали – Маказа в участъка Надлез Кирково – ГКПП „Маказа“ за превозни средства над 3,5 т. Временно е въведено ограничение за движение на МПС и по път Зорница – Бели пласт – Стремци– Кърджали за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.  \r\nДарина ДЕЕНИЧИНА", "date": "2019.07.09", "title": "Кърджали: Ограничено е движението на превозни средства над 12 т по третокласен път III-5009 Козлец – Кърджали"}
{"url": "http://www.focus-news.net/news/2019/07/09/2678380/pazardzhik-okrazhniyat-sad-shte-gleda-delo-za-lihvarstvo.html", "text": "Окръжният съд ще гледа дело за лихварство. Това съобщиха от пресцентъра  на  съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че за периода юни 2003 – юни 2010 г. във Велинград е извършвал банкови сделки, без съответното разрешително. Отпускал е парични заеми срещу лихви на 284 лица като дадените заеми са 295 958 лв., а върнатите лихви са общо 646 241,26 лв. Началото на съдебното заседание е в 09.30 часа, съдия-докладчик е Коста Стоянов.", "date": "2019.07.09", "title": "Пазарджик: Окръжният съд ще гледа дело за лихварство"}
{"url": "http://www.focus-news.net/news/2019/07/09/2678383/blagoevgrad-prodalzhava-kampaniyata-za-sabirane-na-opasni-otpadatsi-ot-domakinstvata-v-grada.html", "text": "Продължава кампанията за събиране на опасни отпадъци от домакинствата в града. Това каза за  Радио „Фокус“-Пирин   Велизар Еремиев, експерт „Връзки с обществеността“ към Община Благоевград. Той посочи че от 10:00 до 12:30 часа отпадъци ще бъдат приемани на паркинга на улица „Свобода“ и ул. „Симеон Радев“, а след това от 13:00 до 16:00 часа отпадъци могат да бъдат предавани в квартал „Струмско“, при уширението на ул. „Битоля“. По думите му чрез реализирането на тази кампания се цели жителите на Община Благоевград бъдат улеснени, а околната среда да бъде защитена от вредното влияние на опасните отпадъци. Велизар Еремиев подчерта, че безплатно ще се приемат живак и живаксъдържащи уреди, лакове и бояджийски материали, домакински препарати и химикали, мастила и замърсени опаковки, както и фармацевтични продукти с изтекъл срок на годност. \r\nНатали СТЕФАНОВА", "date": "2019.07.09", "title": "Благоевград: Продължава кампанията за събиране на опасни отпадъци от домакинствата в града"}
{"url": "http://www.focus-news.net/news/2019/07/09/2678379/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-yuli.html", "text": "„Софийска вода” временно ще прекъсне водоснабдяването в някои части на столицата на 10 юли. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Райко Жинзифов“ в кв. „Крива река“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Яков Крайков“ от ул. „Виктор Григорович “ до ул. „Добрила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яков Крайков“ ъгъла с ул. „Ами Буе“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на ул. „Свищов“ в жк. „Банишора“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Свищов“, ул. „Яворова чука“, ул. „Враня“ от ул. „Свищов“ до ул. „Опълченска“, бул. „Сливница“ от ул. „Калофер“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свищов“ ъгъла с ул. „Враня“.  \r\nВъв връзка с прекъсване на сградно водопроводно отклонение на ул. „Тодор Пеев“ във вилна зона „Симеоново - Драгалевци“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Тодор Пеев“ от № 8 до ул. „Горска ела“ и по ул. „Йоасаф Бдински“ от  ул. „Митрополит Партени Зографски“ до  ул. „Тодор Пеев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дядо Йоцо“ ъгъла с ул. „Тодор Пеев“. \r\nВъв връзка с реконструкция на уличен водопровод на ул. „Доброславско шосе“ в с. Доброславци се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Липа“ – бивш стопански двор; ул. „Градина“ от ул. „Бунтовник“ до ул. „Житенски път“; ул. „Царско село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ пред бивш стопански двор. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.09", "title": "„Софийска вода” временно ще прекъсне водоснабдяването в някои части на столицата на 10 юли"}
{"url": "http://www.focus-news.net/news/2019/07/09/2678385/varna-dvizhenieto-se-osashtestvyava-dvuposochno-v-ednoto-platno-po-magistrala-hemus-ot-km-406-do-km-416-zaradi-remontni-deynosti.html", "text": "По магистрала „Хемус“ между Повеляново и Слънчево движението се осъществява двупосочно в лявото платно в посока Варна, предаде репортер на  Радио „Фокус“ – Варна . В отсечката от км 406+850 до км 416+200 все още се извършват ремонтни дейности. Затворено за движение е дясното платно. Ограничено е качването в посока Варна от пътните възли „Повеляново“ и „Слънчево“, а трафикът се пренасочва по път I-2 Русе – Варна. Ограничено е и слизането в посока Слънчево и Тополи. Забранено е преминаването на превозни средства с маса над 10 тона по пътя Кранево – Варна. Обходният маршрут е през селата Кичево и Оброчище. С повишено внимание и съобразена скорост трябва да се извършва движението по пътя от Варна към курорта „Златни пясъци“ поради почистването на регули и ремонт на тротоари. \r\nДиана СТОЕВА", "date": "2019.07.09", "title": "Варна: Движението се осъществява двупосочно в едното платно по магистрала „Хемус“ от км 406 до км 416 заради ремонтни дейности"}
{"url": "http://www.focus-news.net/news/2019/07/09/2678384/dobrich-dvizhenieto-po-pat-dobrich-selo-balik-se-osashtestvyava-s-povisheno-vnimanie-poradi-remonti-na-asfaltovata-nastilka.html", "text": "Движението по път III-7105 Добрич – село Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли, предаде кореспондентът на  Радио „Фокус” – Варна . Остава ограничението на движение на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич продължават ремонтите по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево, тихо е, температурата на въздуха е около 17 градуса. \r\nЖулиета НИКОЛОВА", "date": "2019.07.09", "title": "Добрич: Движението по път Добрич – село Балик се осъществява с повишено внимание поради ремонти на асфалтовата настилка"}
{"url": "http://www.focus-news.net/news/2019/07/09/2678386/vratsa-29-godishen-mazh-e-zadarzhan-za-krazhba-na-4050-lv-ot-zhitelka-na-krivodol.html", "text": "29-годишен мъж е задържан за кражба на 4050 лв. от жителка на Криводол. Това съобщиха от  ОДМВР-Враца . На 8 юли 2019г.  в 21.40 часа в РУ-Враца е получено съобщение жителка  на гр. Криводол, която заявила, че мъж от гр. Криводол влязъл в жилището  й  и със сила отнел от нея  пари, които тя броила в този момент. По данни на потърпевшата отнетата сума е 4050 лв. След бързи издирвателни мероприятия полицейските служители са задържали извършителя - 29-годишен мъж от гр. Криводол. Работата по случая продължава.", "date": "2019.07.09", "title": "Враца: 29-годишен мъж е задържан за кражба на 4050 лв. от жителка на Криводол"}
{"url": "http://www.focus-news.net/news/2019/07/09/2678387/pleven-dvizhenieto-tryabva-da-se-osashtestvyava-s-povisheno-vnimanie-po-pat-iii-306-cherven-bryag-knezha-ot-km-12-do-km-35-poradi-mashinno-kosene-na-treva.html", "text": "Движението по път III-306 Червен бряг – Кнежа от км 12 до км 35 трябва да се осъществява с повишено внимание поради машинно косенe на трева. Това съобщиха  за  Радио „Фокус“  от Областно пътно управление – Плевен. Срокът e до 12 юли. Пътните настилки в областта са сухи. Максималните температури ще бъдат между  26° и  29°, очакват се валежи в следобедните часове. Движението по пътя II-11 Милковица – Сомовит от км 196 до км 206 се осъществява в една лента поради земни изкопни ремонтни дейности. Срокът на ремонта е до 31 юли. Движението по път II-35 Плевен – Брестовец от км 9 до км 13 се осъществява с повишено внимание поради косене на храсти до края на деня. Движението по пътя III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. За движещите се МПС по път I-3 Бяла - Ботевград от гр. Луковит транзитно през гр. Червен бряг към с. Чомаковци, началото е с обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 16 юли. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 19 юли.  \r\nВиолета КРЪСТЕВА", "date": "2019.07.09", "title": "Плевен: Движението трябва да се осъществява с повишено внимание по път III-306 Червен бряг – Кнежа от км 12 до км 35 поради машинно косенe на трева"}
{"url": "http://www.focus-news.net/news/2019/07/09/2678388/tass-eksperti-predrichat-falit-na-sasht-prez-septemvri.html", "text": "САЩ може да фалират още през септември тази година заради по-ниски от очакваните данъчни постъпления. Тази оценка се съдържа в публикуван в понеделник аналитичен доклад на Центъра за двупартийна политика, който се придържа към центристка ориентация, предава  ТАСС . \r\nСпоред прогнозите на специалистите, „през първата половина на септември федералното правителство повече няма да може да плаща сметките си изцяло и своевременно“. Авторите на доклада подчертават, че вашингтонгската администрация трябва в най-скоро време да активизира преговори с американския Конгрес за ново увеличаване на тавана на държавния дълг. \r\nКакто обясни Шай Акабас, който отговаря за въпросите на икономическата политика в центъра, данъчните приходи в бюджета на САЩ са се увеличили само с 2-3%, вместо очакваните 5-6%. Преди два месеца експертите на организацията прогнозираха, че през октомври може да настъпи фалит. „Настоящият анализ разкри опасно развитие, което не може да бъде пренебрегнато. Преговарящите по бюджета трябва да знаят, че времето изтече“, каза Акабас. „Единственият начин да се елиминира възможността за фалит през тази година е да се повиши тавана на националния дълг през следващите седмици“. \r\nВ допълнение, както се посочва в доклада на Бюджетната служба на Конгреса в понеделник, бюджетният дефицит достигна 746 млрд. долара през първите девет месеца на финансовата година 2019 (започва в САЩ на 1 октомври - ТАСС). Очаква се тази цифра да бъде равна или дори да надхвърли 1 трилион долара до края на финансовата година. В същото време нивото на приходите се е увеличило с 69 млрд. долара в сравнение със същия период на миналата година, докато федералните разходи са нараснали с 208 млрд. долара. \r\nВ края на юни Бюджетната служба на Конгреса прогнозира, че държавният дълг на САЩ ще достигне 144% от БВП до 2049 година. В началото на март Министерството на финансите на САЩ използва „извънредни мерки“ за продължаване на финансовите операции поради факта, че страната достигна тавана на националния дълг, който законодателите трябва да увеличат в близко бъдеще. Това решение ще позволи на правителството на САЩ да продължи да плаща временно сметки, без да нарушава законовия таван на дълга. В същото време министърът на финансите на САЩ Стивън Мнучин преговаря с депутати, за да повиши този показател, като засега разговорите са неуспешни. Държавният дълг на САЩ \r\nВ момента държавният дълг на САЩ е около 22 трилиона долара. Както се съобщава в началото на януари от CNN, анализирайки данните на Министерството на финансите, за две години от президентството на Доналд Тръмп (от 20 януари 2017 г.), той се е увеличил с повече от 2 трилиона долара. \r\nСпоред прогнозите на МВФ, през 2023 г. националният дълг на САЩ ще нарасне до 117% от БВП. \r\nПрез фискалната 2018 година държавният дълг се увеличи от 20 трилиона долара до 21 трилиона долара. Консерваторите в Конгреса обаче заявяват, че държавните разходи продължават да са извън контрол и това може да доведе до още по-голям дефицит през следващите години. \r\nПревод и редакция:", "date": "2019.07.09", "title": "ТАСС: Експерти предричат фалит на САЩ през септември"}
{"url": "http://www.focus-news.net/news/2019/07/09/2678390/pleven-65-godishen-mazh-e-zadarzhan-v-belene-za-uchastie-v-telefonni-izmami.html", "text": "65-годишен мъж е задържан в Белене за участие в телефонни измами. Това съобщиха от  ОДМВР - Плевен . Действия по разследването под ръководството на прокурор са стартирали през месец юни, когато постъпили сигнали за извършени няколко телефонни измами в Белене. На 24 юни 86-годишна жителка на Белене е потърсена от непознат на домашен телефон. Под предлог, че съдейства на МВР за задържане на телефонни измамници са ѝ дадени указания да остави в полиетиленов плик, закачен на вратата пред дома 2550 лева. Образувана е преписка. От проведените оперативни действия е установен 65-годишен от Свищов, който в ролята на \"куриер\" е посетил домашния адрес на потърпевшата, откъдето взел паричната сума. На 3 юли мъжът е задържан за срок до 24 часа по Закона за МВР. Той е привлечен и разпитан в качеството на обвиняем. Направил е пълни признания за участието си в престъплението. Изяснило се е, че на същата дата около 19.00 часа той е посетил друг адрес в Белене, за да вземе златни накити от друга жертва. По същата схема – съдействие на полицията за задържане на измамници, 71-годишна жена е оставила в полиетиленов плик на вратата на къщата си три златни пръстена и златна халка. В хода на процесуално-следствените действия е открита част от паричната сума, всички златни накити и други вещи, свързани с предмета на разследване. Работата по документирането на престъплението продължава.", "date": "2019.07.09", "title": "Плевен: 65-годишен мъж е задържан в Белене за участие в телефонни измами"}
{"url": "http://www.focus-news.net/news/2019/07/09/2678391/parvan-simeonov-politolog-v-bsp-se-poluchi-kontraefekt-ot-osvezhavaneto-v-partiyata-i-golyama-chast-ot-horata-koito-tryabvashe-da-preminat-v-politicheskata-istoriya-se-sabraha-vav-vatreshna-opozitsiya.html", "text": "В БСП се получи контраефект от освежаването в партията и голяма част от хората, които трябваше да преминат в политическата история, се събраха във вътрешна опозиция. Това каза за сутрешния блок „Добро утро, България“ на  Радио „Фокус“  политологът Първан Симеонов. Според него Корнелия Нинова е избързала с подаването на оставката си, а БСП не е успяла да се отвори към по-широки кръгове хора. Той обясни, че БСП се нуждае от пробиви на местните избори в някои областни градове. „Корнелия Нинова разчита да прескочи в голяма част от случаите структурите на БСП, опирайки се на редовия социалист. Тоест, върхът на пирамидата – ръководството разчита на самите симпатизанти, а в средата остават структурите, които понякога се недолюбвани от Нинова и това е проблем, защото точно тези структури трябва да правят местните избори. Нинова е в много деликатна ситуация и за това ще и е нужен пробив“, коментира политологът. „Пробивите обаче идват през добри кандидати, а добрите кандидати понякога идват през отказ от партийният елит“, допълни той. Първан Симеонов каза още, че БСП ще трябва  да предлага находчиви или изненадващи решения преди местните избори, което е предизвикателство, защото въображението в политиката също е предизвикателство. Според него ГЕРБ също трябва да проявява въображения, защото в някои областни градове нямат толкова ярки представители, а Бойко Борисов мисли как да компенсира личните провали на част от хората си по места и да донесе победа на ГЕРБ в повечето областни градове в страната. \r\nЕлеонора ЧОЛАКОВА", "date": "2019.07.09", "title": "Първан Симеонов, политолог: В БСП се получи контраефект от освежаването в партията и голяма част от хората, които трябваше да преминат в политическата история, се събраха във вътрешна опозиция"}
{"url": "http://www.focus-news.net/news/2019/07/09/2678392/pregled-na-osnovnite-temi-v-dobrudzhanskiya-pechat.html", "text": "„Съветници ще нищят финансовото състояние на болницата в Каварна“,  съобщава на първа страница вестник  „Добруджанска трибуна“ . На заседанието на местния парламент в петък ще се обсъдят и въпроси с проверките на Агенция „Държавен и финансов контрол“,  както и изпълнителят на проект за патронажна грижа. Общинският съвет на морския град ще разгледа финансовото състояние на местната болница на следващото заседание. То е насрочено за петък. Темата е част от проекта за дневен ред, публикуван на официалната страница на общината. В рубриката „Новини“ – „Японци облагородиха Центъра за настаняване от семеен тип“. До началото на есента на тази година Есетере България планира със средства на дотера healing hands foundation реконструкция на отоплителната инсталация на сградата. Това е част от партньорството между Община и бизнес в град Добрич. Така е преминала седмицата при гостуване в Есетере на консултанти от Япония. Те са посетили Центъра за настаняване от семеен тип номер 3. „Добричлия ще плати у нас 320 евро глоба за шофиране с превишена скорост в Германия“, съобщава изданието. Окръжният съд в Добрич е признал финансовата санкция, наложена на български гражданин в Германия. 31-годишният мъж е бил санкциониран за това, че през миналата година движейки се по федерална автомагистрала в посока Франкфурт е превишил с 50 км в час максимално разрешената скорост. „По-ниски добиви от пшеница в Добруджа“, съобщава днешното издание на вестник „Нова добруджанска трибуна“. Жътвата в областта е в разгара си. Към момента средният добив от декар е 528 кг и е по-нисък от миналата година, когато е бил 541 кг. Най-много зърно прибират стопаните от Община Добричка - 650 кг от декар. Продължава прибирането на лавандула, жътвата на ечемик е приключила. „Дидона и Еней“ на открита сцена „Двореца“, съобщава изданието. На 11 юли от 21.00 часа на открита сцена почитателите на оперното изкуство ще могат да се насладят на постановката на Държавна опера – Варна. Билети могат да се закупят от каса „Воденица“ в „Двореца“, която се намира от страната на плажната алея до ресторант „Корона“. „Вечната красота на „Двореца“ в Балчик ще бъде показана и в Прага“, съобщава всекидневникът. След големия интерес, който фотоизложбата е предизвикала в Унгария, следва чешката столица. Изложбата включва снимки на движими и недвижими културни ценности, архитектурни елементи, артефакти и градини, изграждащи Архитектурно-парковия комплекс край морето. Автори на снимките са Ясен Казанджиев и Румяна Тенева. Откриването на изложбата е днес в Българския културен институт в Прага от 18.00 часа. Изложбата може да бъде разгледана до края на този месец.", "date": "2019.07.09", "title": "Преглед на основните теми в добруджанския печат"}
{"url": "http://www.focus-news.net/news/2019/07/09/2678389/burgas-klubat-chernomorets-e-noviyat-shampion-na-balgariya-po-vodna-topka-pri-u15.html", "text": "Със златен медал ознаменува края на сезон 2018/2019 бургаският клуб по водна топка „Черноморец“. Това съобщиха от пресцентъра на  Община Бургас . Отборът на U15, състезатели родени 2004 г. и по-малки, триумфира с шампионската титла от държавното първенство. Купата момчетата на старши треньора Петър Йонов вдигнаха на басейн „Флора“, където бяха мощно подкрепяни от своите привърженици в двата дни от надпреварата в Суперфинала. В битката за златните медали „Черноморец“ елиминира три варненски тима и оглави класирането в топ 4 с пълен актив от победи. Бургаският тим стартира с разгром 11:6 срещу „Черно море“, преодоля „Аква Спорт“ с 8:6, а в решаващия сблъсък за златото се наложи с 8:7 над „КПС Варна“. Въпреки че трима от основните състезатели играха с травми (вратарят Александър Раднев, Виктор Иванов и Янис Христов), момчетата от целия отбор показаха характер, издържаха психически и физически и напълно заслужено стигнаха до крайния успех. Така след тежък, труден и дълъг сезон „Черноморец“ смени сребърните медали от миналия сезон със злато и бе коронован за новия шампион на България за възраст U15. Спечелените медали за тази година са шест, като по-рано вицешампионски титли извоюваха отборите на момчета до 13 г., деца и мъже /Купа България/. Бронзови медали за клуба от държавните първенства донесоха девойките до 17 г. и жените, които постигнаха същия успех и в турнира за Купа България. Така за поредна година отборите на „Черноморец“ участваха в разпределението на медалите в първенствата на страната. Клубът отдавна се утвърди като фактор в българската водна топка, показателни за което са общо извоюваните отличия от създаването на СКВТ „Черноморец“. Бургаският клуб има 38 медала – три шампионски титли /юноши U15-сезон 2018/2019 и сезон 2015/2016 г. и момчета U13-сезон 2009/2010 г./, 20 вицешампионски титли и 15 бронзови медала- успехи, които са мечта за много клубове.  Крайното класиране „Черноморец“ оглави с пълен актив от 9 точки от три победи. Второ място зае „КПС Варна“ с 6 т., бронзовите медали спечели „Черно море“ с 3 т., а топ 4 допълни „Аква Спорт“. Всички двубои бяха много оспорвани и декорирани с доста жълти и червени картони. Първи червен картон в дългогодишната си треньорска професия на басейн „Флора“ получи сръбският помощник в „Черноморец“ Живислав Жика.  Всички резултати от Суперфинала на U15: КПС Варна – Аква Спорт 11:7, Черноморец – Черно море 11:6, КПС Варна – Черно море 11:8, Черноморец – Аква Спорт 8:6, Черно море – Аква Спорт 10:9, КПС Варна – Черноморец 7:8. Шампионският състав на СКВТ „Черноморец“: Александър Раднев, Янис Хрестов, Боян Георгиев, Георги Митев, Николай Йорданов, Мартин Вангелов, Калоян Калъчев, Виктор Иванов, Калин Узунов, Александър Китенов, Антоний Христов, Мартин Илиев, Виктор Тарашев, Николай Миленов, Диан Матаров. Старши треньор Петър Йонов, помощник Живислав Жика.", "date": "2019.07.09", "title": "Бургас: Клубът „Черноморец” е новият шампион на България по водна топка при U15"}
{"url": "http://www.focus-news.net/news/2019/07/09/2678393/pleven-190-kg-nelegalen-tyutyun-sa-izzeti-pri-proverka-na-lek-avtomobil-v-selo-bukovlak.html", "text": "190 кг нелегален тютюн са иззети след специализирана операция. Това съобщиха от   ОДМВР - Плевен .  На 8 юли служители на сектор „Противодействие на икономическата престъпност“ и сектор „Пътна полиция“ при ОДМВР - Плевен са провели специализирана операция. Около 14.00 часа на улица \"Върбишко шосе\" за спиране за проверка е подаден сигнал със стоп палка по образец на МВР на лек автомобил. Автомобилът не спира на подадения сигнал и се отправя в посока село Буковлък. След кратко преследване е спрян в село Буковлък на улица „Буря“. Установен е водачът – 27-годишен от Плевен.  При извършено претърсване в автомобила са намерени 19 броя черни полиетиленови чували, съдържащи нарязана жълто - кафява листна маса, наподобяваща по вид, цвят и мирис на тютюн с общо тегло около 190 кг. Нередовната стока е иззета, а собственикът е задържан за срок до 24 часа по Закона за МВР. По случая е уведомен дежурен прокурор в РП – Плевен. Образувано е досъдебно производство за извършено престъпление  от НК. Работата продължава разследващ полицай.", "date": "2019.07.09", "title": "Плевен: 190 кг нелегален тютюн са иззети при проверка на лек автомобил в село Буковлък"}
{"url": "http://www.focus-news.net/news/2019/07/09/2678398/pazardzhik-kmetat-na-peshtera-nikolay-zaychev-izdade-zapoved-za-zabrana-na-kapaneto-v-rekite-i-yazovirite-na-teritoriyata-na-obshtinata.html", "text": "Със заповед на кмета на община Пещера Николай Зайчев е забранено къпането, плуването и други водни спортове, както и използването на плавателни съдове и съоръжения с развлекателна цел във всички необезопасени и неохраняеми водни площи – язовири, канали, водоеми, реки и други водохранилища на територията на общината. Това съобщиха от пресцентъра на  общинската администрация  в родопския град. Къпането и плуването може да се извършва само на охраняеми водни площи, обезопасени и оборудвани в съответствие с изискванията на Наредбата за водноспасителната дейност. Забраните вече са  сведени до знанието на населението на община Пещера чрез поставянето й на интернет страницата на местната администрация.", "date": "2019.07.09", "title": "Пазарджик: Кметът на Пещера Николай Зайчев издаде заповед за забрана на къпането в реките и язовирите на територията на   Общината"}
{"url": "http://www.focus-news.net/news/2019/07/09/2678397/burgas-v-grada-shte-se-provede-initsiativata-dni-na-portugaliya.html", "text": "Общината организира инициативата „Дни на Португалия“ от 20 до 22 юли. Това съобщиха от пресцентъра на  Община Бургас . Част от събитието е атрактивният курс по рисуване върху керамични плочи „Синьо пространство“ – техника, която носи звучното име „азулежу“. Почитателите на португалската култура ще се насладят на концерт-спектакъла „SAUDADE – копнеж, мечтание, носталгия“ на 21 юли на открита сцена „Охлюва“ от 20.30 часа. Силно въздействащите мелодии и специално режисирани за събитието танцови изпълнения ще потопят бургаската публика в незабравимо емоционално преживяване. Пътуване сред португалските пейзажи ви очаква чрез фотографската изложба „Португалски пътеки“ с автор проф. д-р Марин Паунов. Подредена в Културен център „Морско казино“ тя ще даде възможност на българската публика да пътува (поне духом) из различни региони на тази прекрасна страна. Изложбата може да бъде разгледана от 20 до 26 юли в зала „Георги Баев“. В програмата са включени още три филмови прожекции – „Ти виждаш луната“ (на 21 юли от 19.00 часа в зала „Петя Дубарова“) и „СЕРПЕНТАРИУС“ (на открита сцена „Охлюва“ на 21 юли от 22.00 часа). Прожекцията на биографичния филм „Зевс“ ще е в зала „Георги Баев“ на 22 юли от 20.00 часа. Безплатен урок по португалски език ще се проведе на 22 юли от 19.00 часа в зала „Георги Баев“. Събитието се реализира от Община Бургас и Културен институт „Камойнш“към Министерството на външните работи на Португалия.", "date": "2019.07.09", "title": "Бургас: В града ще се проведе инициативата „Дни на Португалия“"}
{"url": "http://www.focus-news.net/news/2019/07/09/2678403/burgas-v-grada-shte-se-provede-petoto-izdanie-na-burgas-skate-open.html", "text": "На 16, 17 и 18 август в града ще се проведе петото издание на Burgas Skate Open. Това съобщиха от пресцентъра на  Община Бургас . И тази година десетки професионалисти от цял свят ще се борят за внушителен награден фонд, а за публиката остава удоволствието да види невероятните им трикове. Причините Бургас за поредна година да е домакин на най-голямото събитие у нас в света на скейтбординга са две. Едната е, че скейт парк \"Изгрев\" няма аналог в България, а втората - неустоимият летен чар на нашия град. \r\nЗа комфорта на публиката, в дните на състезанието около скейт парка ще има много музика и зони с храна и напитки. Събитието се организира от \"Амнезия скейтшоп\", с подкрепата на Община Бургас.", "date": "2019.07.09", "title": "Бургас: В града ще се проведе петото издание на Burgas Skate Open"}
{"url": "http://www.focus-news.net/news/2019/07/09/2678404/pazardzhik-narusheno-e-vodopodavaneto-v-grad-septemvri-poradi-avariya.html", "text": "Поради авария е нарушено водоподаването в град Септември, съобщи дежурният във  водоснабдителното дружество , обслужващо областта. Аварийни екипи работят по отстраняване на проблема. Очакваният час за възстановяване на водоподаването е 15.00 часа. От водоснабдителното дружество се извиняват за причиненото неудобство.", "date": "2019.07.09", "title": "Пазарджик: Нарушено е водоподаването в град Септември поради авария"}
{"url": "http://www.focus-news.net/news/2019/07/09/2678395/kardzhali-postanovkata-zastrelyay-idiotite-shte-bade-predstavena-na-stsenata-na-rimskite-termi.html", "text": "Театър „Д. Димов“ играе днес пиесата „Застреляй идиотите“ на сцената на „Римските терми“ във Варна от 21.00 часа. Това съобщиха за  Радио „Фокус“", "date": "2019.07.09", "title": "Кърджали: Постановката „Застреляй идиотите“ ще бъде представена на сцената на „Римските терми“"}
{"url": "http://www.focus-news.net/news/2019/07/09/2678402/vratsa-37-godishen-mazh-e-ubil-28-godishna-zhena-v-selo-glozhene.html", "text": "37-годишен мъж е убил 28-годишна жена в село Гложене. Това съобщиха от пресцентъра на  ОДМВР-Враца . Двамата са имали интимна връзка. Инцидентът е станал тази нощ около 00.00 часа. На мястото на произшествието текат процесуално-следствени действия. Тепърва ще се изясняват причините за тежкото престъпление.  \r\nДаяна ДЮЛГЕРОВА", "date": "2019.07.09", "title": "Враца: 37-годишен мъж е убил 28-годишна жена в село Гложене"}
{"url": "http://www.focus-news.net/news/2019/07/09/2678406/inzh-emiliya-darakchieva-inspektsiya-po-truda-smolyan-2619-narusheniya-na-trudovoto-zakonodatelstvo-sa-konstatirani-v-oblastta-prez-parvoto-polugodie-na-2019-g.html", "text": "За първото полугодие на 2019 г. Дирекция „Инспекция по труда“ Смолян е извършила 550 проверки на територията на областта. Това каза за  Радио „Фокус“ – Смолян  инж. Емилия Даракчиева, директор на Инспекцията по труда в Смолян. При тези проверки са констатирани 2619 нарушения на нормативните актове на трудовото законодателство. „1576 от тях са свързани със  здравословните и безопасни условия на труд, 1038 са по трудовите правоотношения, едно е по насърчаване на заетостта и 4 по трудовата миграция и трудова мобилност. За тяхното отстраняване са дадени 2513 принудителни административни мерки. През отчетния период са установени 16 случая на полагане на труд от лица без сключен писмен трудов договор и 3 случая на допускане до работа на работника или служителя преди да му се предостави копие от уведомлението, с което договорът е регистриран в териториалното поделение на НАП“, посочи инж. Даракчиева. \r\nОт началото на годината са съставени 60 акта за установени административни нарушения на работодатели и работници и служители. Влезлите в сила наказателни постановления за отчетния период са 60 с обща  сума на наложените имуществени санкции на работодатели в размер на 79 200 лв., каза още инж. Даракчиева. \r\nНели ГЕРГЬОВСКА", "date": "2019.07.09", "title": "Инж. Емилия Даракчиева, Инспекция по труда - Смолян: 2619 нарушения на трудовото законодателство са констатирани в областта през първото полугодие на 2019 г."}
{"url": "http://www.focus-news.net/news/2019/07/09/2678409/kyustendil-obshtinata-shte-predstavi-rezultatite-ot-realiziraniya-proekt-za-obnovyavane-na-administrativnata-si-sgrada.html", "text": "Община Кюстендил ще представи резултатите от реализирания проект за обновяване на административната си сграда. Това съобщиха за  Радио „Фокус” – Кюстендил  от Общината. Представянето на реализираните дейности ще бъде на 11 юли от 11.00 часа в заседателната зала на Община Кюстендил. Проектът „Обновяване, реконструкция на административната сграда на Общинска администрация” е изпълнен с финансиране от Оперативна програма „Региони в растеж”. Стойността на проекта е близо 1 515 000 лева. Сградата е строена 1898 -1899 година, паметник на културата е и не е основно ремонтирана над 100 години. Извършен е ремонт на покривната конструкция, топлоизолация на вътрешните стени, подмяна на дограмата, електрическата и отоплителни инсталации. \r\nВенцеслав ИЛЧЕВ", "date": "2019.07.09", "title": "Кюстендил: Общината ще представи резултатите от реализирания проект за обновяване на административната си сграда"}
{"url": "http://www.focus-news.net/news/2019/07/09/2678408/sofiya-dvizhenieto-vremenno-se-osashtestvyava-samo-v-izprevarvashtata-lenta-po-avtomagistrala-trakiya-ot-km-28-do-km-27-v-posoka-sofiya-poradi-geodezicheski-izmervaniya.html", "text": "Движението временно се осъществява само в изпреварващата лента по автомагистрала „Тракия“ от км 28 до км 27 в посока София поради геодезически измервания. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост.", "date": "2019.07.09", "title": "София: Движението временно се осъществява само в изпреварващата лента по автомагистрала „Тракия“ от км 28 до км 27 в посока София поради геодезически измервания"}
{"url": "http://www.focus-news.net/news/2019/07/09/2678396/tass-raketite-s-400-mozhe-da-badat-dostaveni-v-turtsiya-vav-vtornik.html", "text": "Доставка на зенитни ракетни системи С-400 на Турция може да се извърши във вторник, пише турският вестник Haberturk,цитиран от  TACC . \r\nСпоред вестника в понеделник в 21:00 часа московско време (съвпада с българското) е завършено натоварването на С-400 в два товарни самолета. Вестникът твърди, че самолетите с противовъздушни системи ще летят във вторник от въздушната база в Твер до Турция. \r\nПо-рано Haberturk, позовавайки се на източници, заяви, че натоварването на C-400, които ще бъде изпратени в Турция, може да започне на 7 юли. Според вестника в неделя е планирано да се натовари първата инсталация в транспортен самолет за последващо изпращане в рамките на една седмица. В същото време, до понеделник, според Haberturk, девет технически специалисти от Руската федерация ще пристигнат в Турция и ще участват в разполагането на системите. На първия етап ще бъде доставен един комплекс в Анкара, отбелязва изданието. \r\nГоворителят на Кремъл Дмитрий Песков в понеделник подчерта, че доставките на руските противовъздушни ракетни системи ще се извършат в съответствие с договора.  Юлиян Марков", "date": "2019.07.09", "title": "ТАСС: Ракетите С-400 може да бъдат доставени в Турция във вторник"}
{"url": "http://www.focus-news.net/news/2019/07/09/2678410/dimitar-zdravkov-kmet-na-obshtina-sadovo-raboti-se-aktivno-po-izpalnenie-na-kapitalovata-programa-na-obshtinata-aktsentat-e-varhu-asfaltirane-na-ulitsi-v-selata.html", "text": "Работи се активно по изпълнение на капиталовата програма на Община Садово, акцентът е върху асфалтиране на улици в селата. Това каза за  Радио „Фокус“ – Пловдив  кметът Димитър Здравков. По думите му в момента се работи по три улици на територията на село Кочево. „Една голяма част от селата в община Садово сме ги минали, но предстои да се върнем и да продължим работа там. Още улици ще правим. Общо 7 километра улици сме заложили да правим за тази година. Оказа се, че проблем не са парите, а времето. Лошите метеорологични условия ни забавиха, но се надявам до края на годината да се изпълни всичко, което е планирано и да се навакса изоставането“, каза Здравков. Той припомни, че Садово е една от малкото общини в страната, която сама асфалтира улици и разполага с необходимата техника да го прави. „Така ни излиза много по-евтино, вече на разчитаме на фирми“, коментира Здравков. \r\nКметът на Садово добави, че паралелно се движи изпълнението и на няколко проекта по ПУДООС, свързани с детски площадки, училища и водопроводни мрежи. \r\nТони МИХАЙЛОВ", "date": "2019.07.09", "title": "Димитър Здравков, кмет на Община Садово: Работи се активно по изпълнение на капиталовата програма на Общината, акцентът е върху асфалтиране на улици в селата"}
{"url": "http://www.focus-news.net/news/2019/07/09/2678405/sport-ot-2030-chasa-tsska-posreshta-chernogorskiya-titograd-na-balgarska-armiya.html", "text": "Футбол: От 20:30 часа ЦСКА посреща черногорския Титоград на Българска армия в първи мач от първия квалификационен кръг на турнира Лига Европа. Черногорският тим бе напуснат от почти всички свои основни играч преди началото на сезона и се очаква треньорът им Драголюб Джуретич да излезе със състав от предимно млади футболисти. ЦСКА се очаква да бъде без Божидар Чорбаджийски, който е наказан и Николай Бодуров, който все още не е възстановен. Съдиите на мача са от Португалия. Главен съдия е Луис Годиньо, на 33 години.", "date": "2019.07.09", "title": "Спорт: От 20:30 часа ЦСКА посреща черногорския Титоград на Българска армия"}
{"url": "http://www.focus-news.net/news/2019/07/09/2678407/zapochva-plenarnata-sesiya-za-sreshtata-na-varha-na-protsesa-za-satrudnichestvo-v-yugoiztochna-evropa-s-uchastieto-na-premiera-boyko-borisov.html", "text": "Яхорина.  Започва пленарната сесия за срещата на върха на Процеса за сътрудничество в Югоизточна Европа (ПСЮИЕ) в Босна и Херцеговина, предаде  репортер на Агенция „Фокус“  . С официална семейна снимка държавните и правителствени ръководители на страните-участнички поставиха началото на втория ден на форума. В момента текат официалните встъпителни изявления на председателя на Председателството на Босна и Херцеговина Милорад Додик и членовете на босненското председателство Желко Комшич и Шефик Джаферович. Следват обръщения от държавните и правителствени представители на страните-участнички. Премиерът на България Бойко Борисов също ще направи официално изявление на сесията, а по-късно ще разговаря лично с Милирад Додик. Предвидена е и официална среща между българския премиер Бойко Борисов и президента на Република Северна Македония Стево Пендаровски. Това ще бъде първата официална среща между двамата, откакто Пендаровски пое поста държавен глава на югозападната ни съседка. По-късно ще се състои брифинг на министър-председателя Борисов за представителите на българските медии. \r\nВеселка ИВАНОВА", "date": "2019.07.09", "title": "Започва пленарната сесия за срещата на върха на Процеса за сътрудничество в Югоизточна Европа с участието на премиера Бойко Борисов"}
{"url": "http://www.focus-news.net/news/2019/07/09/2678411/shumen-riosv-nalozhi-globa-ot-2-000-lv-na-firma-v-selo-zlatna-niva-za-nereglamentirano-izgaryane-na-otpadatsi.html", "text": "РИОСВ - Шумен наложи наказателно постановление за имуществена санкция от 2 000 лева на „Голдън Фийлд“ ООД - град Шумен. Това съобщиха от пресцентъра на  РИОСВ . Глобата се налага за това, че дружеството, което е собственик на кариера „Златна нива“ в село Златна нива, община Каспичан, е извършило нерегламентирано изгаряне на отпадъци.  \r\n„Голдън Фийлд“ като фирма с Разрешително за притежаване и управление на отпадъци е допуснала дейности, които не са включени в разрешителния документ и не отговарят на критериите за инертност, каквито се явяват горимите отпадъци. Дружеството е приело на територията на кариерата пластмасови отпадъци и гуми, което по-късно предизвиква запалване и изгаряне. Констатирано е нарушение  чл. 29, ал. 2 от Закона за управление на отпадъците.", "date": "2019.07.09", "title": "Шумен: РИОСВ наложи глоба от 2 000 лв. на фирма в село Златна нива за нерегламентирано изгаряне на отпадъци"}
{"url": "http://www.focus-news.net/news/2019/07/09/2678394/gerb-shte-dade-preskonferentsiya-v-narodnoto-sabranie.html", "text": "ГЕРБ ще даде пресконференция във връзка с предложение за законодателни промени в Изборния кодекс. Това съобщиха от пресцентъра на  ПП ГЕРБ . Пресконференцията ще се проведе на трибунката в Народното събрание (пл. \"Народно събрание“ №2) от 11.00 часа.", "date": "2019.07.09", "title": "ГЕРБ ще даде пресконференция в Народното събрание"}
{"url": "http://www.focus-news.net/news/2019/07/09/2678413/blagoevgrad-namerena-e-silno-korozirala-rachna-granata-v-niva-kray-selata-goleshevo-i-kalimantsi.html", "text": "Намерена е силно короизирала ръчна граната в нива, намираща се на пътя между селата Голешево и Калиманци. Това съобщиха от  ОДМВР-Благоевград . На 8 юли 2019 г. около 8.40 часа е получен сигнал, че в нива, намираща се до стария път между селата Голешево и Калиманци е намерена силно корозирала ръчна граната. Боеприпасът е унищожен чрез взривяване по надлежния ред.", "date": "2019.07.09", "title": "Благоевград: Намерена е силно корозирала ръчна  граната в нива край  селата Голешево и Калиманци"}
{"url": "http://www.focus-news.net/news/2019/07/09/2678412/sofiya-v-1100-chasa-pred-pametnika-na-ivan-vazov-shte-se-sastoi-tarzhestvo-po-povod-169-ta-godina-ot-rozhdenieto-mu.html", "text": "В 11:00 часа пред паметника на Иван Вазов в София ще се състои кратко тържество по повод 169-та година от рождението му. Това каза в интервю за  Агенция „Фокус“  директорът на Националния литературен музей Атанас Капралов. Гости на тържеството ще бъдат заместник министърът на културата Румен Димитров и заместник кметът на столицата Тодор Чобанов. Една от изненадите по повод честването на годишнината са деца, които ще рецитират известни стихотворения на патриарха на българската литература. Пред паметника на поета ще бъдат поднесени венци и цветя. Атанас Капралов призова всички жители и гости на София заедно да отбележат годишнината от рождението на българския поет Иван Вазов. \r\nИрина ИВАНОВА  Пълния текст на интервюто четете по-късно в „Мнение”", "date": "2019.07.09", "title": "София: В 11:00 часа пред паметника на Иван Вазов ще се състои тържество по повод 169-та година от рождението му"}
{"url": "http://www.focus-news.net/news/2019/07/09/2678415/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за текущите ремонти в пещерското село Радилово през летните месеци. Ще ви разкажем и за предстоящият Фолклорен събор „Св. Константин“ 2019, който ще се проведе в края на този месец както и за новия елемент в регламента му. Събеседник по темата ще бъде Николай Балабонов, организатор на проявата. Ще разберем и какви изненади ни очакват на предстоящия Video Festival в Пещера.  \r\nТелефоните за връзка със студиото са 0885 606692 и 034  420020.", "date": "2019.07.09", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/07/09/2678414/fokus-makedoniya-zamestnik-predsedatelyat-na-makedonskiya-parlament-vesel-memedi-shte-predstavi-ostavkata-si.html", "text": "Заместник-председателят на парламента Весел Мемеди, който обяви оставка си като депутат, ще я представи пред  депутатите, след което тя трябва да бъде констатирана, пише македонският  “Фокус“  . \r\nАрта Точи от Алианса на албанците е следващата в листата, която трябва да заеме мястото на Мемеди, ако той не се откаже от намерението си да се оттегли от парламента. \r\nМемеди обяви оставката си миналата седмица, възмутен от премиера Зоран Заев и правителствената коалиция, че без негово съгласие е взело решение за освобождаване на министъра на местното самоуправление Сухаил Фазлиу и на негово място е назначен Горан Милевски от Либерално-демократичната партия. Заев заяви, че на Алианса е било предложено да има министър без портфейл, но Мемеди заяви тогава, че не възнамерява да прави политически пазарлъци за размяна на министерства.  Юлиян Марков", "date": "2019.07.09", "title": "„Фокус“ (Македония): Заместник-председателят на македонския парламент Весел Мемеди ще представи оставката си"}
{"url": "http://www.focus-news.net/news/2019/07/09/2678416/blagoevgrad-85-godishen-mazh-ot-selo-spanchevo-e-stanal-zhertva-na-telefonna-izmama-sas-sumata-ot-3-200-lv.html", "text": "85-годишен мъж от село Спанчево е станал жертва на телефонна измама със сумата от 3 200 лв. Това съобщиха от  ОДМВР – Благоевград . Сигналът за измамата е подаден на 8 юли от 85-годишен мъж от село Спанчево, община Петрич. Той е съобщил, че е станал жертва на телефонна измама. Около 11.30 часа на 7 юли на домашния му телефон се обадило лице, което отправило закани и заплахи по негов адрес. Впоследствие на мобилния му телефон се обадило друго лице, представило се за служител на полицията, което заявило, че в момента се извършва операция за залавянето на телефонни измамници и той трябва да съдейства, като предостави наличните си пари. Пострадалият поставил на оказаното му място сумата от 3 200 лв. По случая е образувано досъдебно производство.", "date": "2019.07.09", "title": "Благоевград: 85-годишен мъж от село Спанчево е станал жертва на телефонна измама със сумата от 3 200 лв."}
{"url": "http://www.focus-news.net/news/2019/07/09/2678422/nsi-prez-may-2019-g-e-registrirano-uvelichenie-v-dobivnata-promishlenost-s-95-spryamo-predhodniya-mesets.html", "text": "По предварителни данни през май 2019 г. сезонно изгладеният индекс на промишленото производство остава на равнището от април 2019 година. Това сочи  статистика на Националния статистически институт (НСИ) . През май 2019 г. календарно изгладеният индекс на промишленото производство нараства с 0.6% спрямо съответния месец на 2018 година Месечни изменения \r\nПрез май 2019 г. е регистрирано увеличение спрямо предходния месец в добивната промишленост - с 9.5%, а намаление - в преработващата промишленост - с 0.4%, и в производството и разпределението на електрическа и топлоенергия и газ - с 0.1%. \r\nПо-значителен спад в преработващата промишленост се наблюдава при: ремонта и инсталирането на машини и оборудване - с 8.4%, производството на компютърна и комуникационна техника, електронни и оптични продукти - с 4.4%, производството на основни метали - с 3.9%. По-съществено увеличение е регистрирано при: производството на тютюневи изделия - с 15.4%, обработката на кожи; производството на обувки и други изделия от обработени кожи без косъм - с 11.3%, производството на мебели - със 7.1%, производството на химични продукти - с 6.0%.  Годишни изменения \r\nНа годишна база ръст на индекса на промишленото производство, изчислен от календарно изгладените данни, е отчетен в добивната промишленост - с 9.7%, и в преработващата промишленост - с 0.9%, а спад - в производството и разпределението на електрическа и топлоенергия и газ - с 5.4%. \r\nПо-значително увеличение в преработващата промишленост спрямо съответния месец на предходната година се наблюдава при: печатната дейност и възпроизвеждането на записани носители - с 22.8%, производството на превозни средства, без автомобили - с 20.4%, обработката на кожи; производството на обувки и други изделия от обработени кожи без косъм - с 11.6%, производството на автомобили, ремаркета и полуремаркета - с 10.0%. Най-голямо намаление е отчетено при: производството на основни метали - с 16.0%, производството на метални изделия, без машини и оборудване - с 14.1%, производството на мебели - с 8.2%, производството на облекло - със 7.3%.", "date": "2019.07.09", "title": "НСИ: През май 2019 г. е регистрирано увеличение в добивната промишленост с 9.5% спрямо предходния месец"}
{"url": "http://www.focus-news.net/news/2019/07/09/2678417/varna-okrazhnata-prokuratura-predade-na-sad-mazh-napravil-opit-da-razprostrani-narkotitsi-v-zatvora.html", "text": "Окръжната прокуратура във Варна внесе обвинителен акт във Варненския окръжен съд срещу Бисер Ат., направил опит да разпространи на лишен от свобода във варненския затвор високорискови наркотични вещества чрез хранителна пратка. Това съобщиха от пресцентъра на  Апелативна прокуратура - Варна . 37-годишният подсъдим ще отговаря за престъпление по член 354а, ал. 2, т. 4, във връзка с член 18, ал. 1 от НК, извършено при условията на опасен рецидив. \r\nНа 17 юни 2017 г. подсъдимият предал на майката на свой приятел от затвора пратка, в която имало марихуана и метамфетамини. Подсъдимият и получателят на пратката се запознали в затвора по време на изтърпяване на ефективните си наказания.  \r\nНа 9 юни 2017 г. 37-годишният Бисер бил освободен от затвора. Решил да разпространи наркотични вещества на лишен от свобода, като използва пратка с хранителни продукти. Позвънил на родителите на своя познат, които трябвало да го посетят за свиждане. Представил се под друго име и от скрит номер. Обяснил, че ще ги потърси човек с името Иван, който ще им предаде торбичка с хранителни продукти, предназначена за друг лишен от свобода.  \r\nСлед това се свързал с майката на лишения от свобода, като се представил за Иван. Уговорили се да се видят в района на затвора, за да предаде торбичката, в която имало две запалки с укрити в тях наркотични вещества.  \r\nПри преглед на съдържанието на пратката служители на варненския затвор открили 10 топчета със суха тревиста маса и таблетка с метамфетамин.  \r\nМеждувременно Бисер влязъл отново в затвора, за да изтърпи двегодишна ефективна присъда за обсебване на чужда движима вещ. В стаята за свиждане той се засякъл с майката на своя приятел, дошла отново на свиждане със сина си. Тя разпознала в Бисер мъжа, който й се представил като Иван.  \r\nПо време на разследването по случая Бисер Ат. бил разпознат както от родителите на своя приятел, така и от свидетел, който му предоставил мобилния си телефон, за да се обади на родителите на лишения от свобода.  \r\n37-годишният подсъдим е осъждан многократно, като е изтърпявал ефективни наказания лишаване от свобода. Предстои делото срещу него да бъде насрочено за разглеждане във Варненския окръжен съд. Ако бъде признат за виновен, го очаква наказание от 5 до 15 години лишаване от свобода и глоба от 20 000 до 100 000 лева.", "date": "2019.07.09", "title": "Варна: Окръжната прокуратура предаде на съд мъж, направил опит да разпространи наркотици в затвора"}
{"url": "http://www.focus-news.net/news/2019/07/09/2678424/nsi-prez-may-2019-g-oborotat-v-razdel-targoviya-na-drebno-namalyava-s-02-spryamo-predhodniya-mesets.html", "text": "По предварителни сезонно изгладени данни през май 2019 г. оборотът в раздел „Търговия на дребно, без търговията с автомобили и мотоциклети“ по съпоставими цени намалява с 0.2% спрямо предходния месец. Това сочи  статистика на Националния статистически институт (НСИ) .  \r\nПрез май 2019 г. оборотът в търговията на дребно, изчислен въз основа на календарно изгладени данни, нараства с 0.4% в сравнение със същия месец на предходната година. Месечни изменения \r\nПрез май 2019 г. се наблюдава намаление на оборота спрямо предходния месец при търговията на дребно с хранителни стоки, напитки и тютюневи изделия и търговията на дребно с нехранителни стоки, без търговията с автомобилни горива и смазочни материали, съответно с 1.6 и 0.3%. Ръст е регистриран при търговията на дребно с автомобилни горива и смазочни материали - с 2.7%.  \r\nВ търговията на дребно с нехранителни стоки, без търговията с автомобилни горива и смазочни материали по-съществено нарастване на оборота е отчетено при търговията на дребно с текстил, облекло, обувки и кожени изделия - с 2.8%. По-значителен спад се наблюдава в търговията на дребно с битова техника, мебели и други стоки за бита - с 2.4%. Годишни изменения \r\nПрез май 2019 г. в сравнение със същия месец на 2018 г. оборотът нараства при търговията на дребно с автомобилни горива и смазочни материали (с 4.7%) и търговията на дребно с нехранителни стоки, без търговията с автомобилни горива и смазочни материали (с 1.4%), докато при търговията на дребно с хранителни стоки, напитки и тютюневи изделия се наблюдава намаление с 2.7%. \r\nПо-значителен ръст при търговията на дребно с нехранителни стоки, без търговията с автомобилни горива и смазочни материали е регистриран при търговията на дребно чрез поръчки по пощата, телефона или интернет - с 21.1%. Спад е отчетен при търговията на дребно с фармацевтични и медицински стоки - с 5.8%.", "date": "2019.07.09", "title": "НСИ: През май 2019 г. оборотът в раздел „Търговия на дребно“ намалява с 0.2% спрямо предходния месец"}
{"url": "http://www.focus-news.net/news/2019/07/09/2678418/unss-zapalni-vsichki-mesta-po-planoviya-priem-na-studenti-na-parvo-klasirane.html", "text": "Всички места по плановия прием на студенти в УНСС са запълнени на първото класиране с резерви, обявено днес. Това съобщиха от пресцентъра на  УНСС . Резултатите са обявени в сайта на УНСС и чрез SMS до кандидат-студентите. Срокът за записване или потвърждаване за следващите класирания е от 10 до 13 юли. Второто класиране е на 16 юли. \r\nНай-предпочитаните професионални направления и поднаправления (в които са включени 43 бакалавърски специалности), посочени на първо място, са „Финанси, счетоводство и контрол“, „Икономика и бизнес“, „Икономика на инфраструктурата“ и „Право“. \r\nПрез новата учебна година в УНСС ще бъдат приети 3140 първокурсници в държавна поръчка в редовна и дистанционна форма на обучение.", "date": "2019.07.09", "title": "УНСС запълни всички места по плановия прием на студенти на първо класиране"}
{"url": "http://www.focus-news.net/news/2019/07/09/2678426/nsi-prez-may-2019-g-indeksat-na-produktsiyata-v-sektor-stroitelstvo-e-s-04-pod-ravnishteto-ot-predhodniya-mesets.html", "text": "По предварителни данни през май 2019 г. индексът на продукцията в сектор „Строителство“, изчислен въз основа на сезонно изгладени данни, е с 0.4% под равнището от предходния месец. Това сочи  статистика на Националния статистически институт (НСИ) .  \r\nКалендарно изгладените данни показват увеличение с 2.6% на строителната продукция през май 2019 г. в сравнение със същия месец на 2018 година. Месечни изменения \r\nПрез май 2019 г. индексът на произведената строителна продукция, изчислен от сезонно изгладени данни, е под равнището от предходния месец, като се наблюдава еднакво намаление на продукцията от сградното строителство и от гражданското/инженерното строителство - по 0.4%. Годишни изменения \r\nНа годишна база нарастването на строителната продукция през май 2019 г., изчислено от календарно изгладени данни, се определя от положителния темп при сградното строителство, където ръстът е с 6.4%, докато при гражданското/инженерното строителство е регистрирано намаление с 2.3%.", "date": "2019.07.09", "title": "НСИ: През май 2019 г. индексът на продукцията в сектор „Строителство“ е с 0.4% под равнището от предходния месец"}
{"url": "http://www.focus-news.net/news/2019/07/09/2678423/blagoevgrad-zhena-e-uhapana-ot-domashno-kuche-v-selo-riltsi.html", "text": "Жена е ухапана от домашно куче в село Рилци, пострадалата е контактна. Това каза за  Радио „Фокус“ – Пирин  временно изпълняващия длъжността говорител на Областна дирекция на МВР – Благоевград Йони Гатовска. Сигналът за инцидента е подаден в 10.20 часа. „Случило се е така, че жена по временната заетост, която е чистила улиците, е била в близост до двор с кучета. Те са били затворени с телена ограда, но по неизвестни причини едно от животните си е промушило главата през оградата, като по този начин е ухапало потърпевшата“, каза още Гатовска. Тя уточни, че на пострадалата се оказва медицинска помощ. На място има екипи на полицията,  които ще изяснят какви точно са причините и как се е стигнало до инцидента. \r\nЛивия НИНОВА", "date": "2019.07.09", "title": "Благоевград: Жена е ухапана от домашно куче в село Рилци"}
{"url": "http://www.focus-news.net/news/2019/07/09/2678427/parvan-simeonov-politolog-sled-natsionalniya-savet-na-gerb-prodalzhava-opitat-za-prochistvane-na-mestno-nivo.html", "text": "След Националния съвет на ГЕРБ продължава опитът за прочистване на местно ниво. Това каза за сутрешния блок „Добро утро, България“ на  Радио „Фокус“  политологът Първан Симеонов. „Очевидно идеята е да се направи нещо подобно на това, което се случи на европейските избори - да се направи ефект от дефекта.  Да се даде крачка назад, за да се направят после две напред.  Т. е. махаш някого и привидно си в тежка позиция, но по този начин си връщаш доверието на хората. Така стана на евроизборите с Цветанов. Признавам, че това е рисковано начинание, но може би няма много други начини в ГЕРБ вече“, коментира той. Първан Симеонов обясни, че проблемите са свързани със срастването на властта по места. По думите му е необходимо освежаване, което не се налага за първи път в управляващата партия. Предизвикателство за ГЕРБ ще е да задържат властта в областните градове. Според него е възможно на места да има балотажи, на които всички да са срещу ГЕРБ при наличие на не лоши кандидати на опозициите, както се получи на президентските избори. Симеонов коментира и приетата оставка на Цветан Цветанов, който според него ще се опита да се позиционира атлантически и прозападно, но едва ли е готов да напусне оперативната политика. Появяването на Цветанов в друга партия, различна от ГЕРБ би било любопитно, но несериозно, коментира той. Свидетели сме на това как Борисов си взима обратно партията от Цветанов, каза още политологът.  \r\nЕлеонора ЧОЛАКОВА", "date": "2019.07.09", "title": "Първан Симеонов, политолог: След Националния съвет на ГЕРБ продължава опитът за прочистване на местно ниво"}
{"url": "http://www.focus-news.net/news/2019/07/09/2678425/dobrich-izlozhba-detska-ilyustratsiya-na-rumen-skorchev-i-rositsa-skorcheva-shte-gostuva-v-regionalna-biblioteka-dora-gabe.html", "text": "Изложба “Детска илюстрация” на Румен Скорчев и Росица Скорчева ще гостува в Регионална библиотека „Дора Габе“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ , предаде кореспондентът на  Радио „Фокус” – Варна . На 15 юли в 17.30 часа ще бъде открита изложбата на акад. Румен Скорчев и неговата дъщеря проф. Росица Скорчева. Събитието се организира със съдействието на съпругата на художника Ели Скорчева, която ще открие изложбата. „В наши дни често можем да срещнем илюстрации, които могат да причинят на децата сериозни естетически поражения. Затова заповядайте в чистия свят на детето, съхранен в илюстрациите на Росица и Румен Скорчеви от книжките на поколения български деца, защото детската книга е вратата към онзи вълшебен свят, в който детето пораства и става добър човек”. Това е посочено в анотацията за изложбата. Експозицията ще остане в добричката регионална библиотека до 30 август. \r\nЖулиета НИКОЛОВА", "date": "2019.07.09", "title": "Добрич: Изложба “Детска илюстрация” на Румен Скорчев и Росица Скорчева ще гостува в Регионална библиотека „Дора Габе“"}
{"url": "http://www.focus-news.net/news/2019/07/09/2678429/veliko-tarnovo-avariyni-remonti-ostaviha-bez-voda-tsentara-na-grada.html", "text": "Авариен ремонт наложи спиране на водата в центъра на старата столица. Това съобщават за  Радио „Фокус“ – Велико Търново  от водоснабдителното дружество в града. Дейностите за отстраняване на проблемите вече стартираха. Те обхващат улиците „Хаджи Димитър“, „Дондуков“, „Стамболийски“, „Ивайло“, „Калоян“, „Асен Русков“ и „Александър Пенчев“. Очаква се ремонтите да приключат до 15.00 часа. От дружеството се извиняват за причинените неудобства и уверяват, че при възможност водоподаването ще бъде възстановено по-рано. \r\nЛуиза ТРАНЧЕВА", "date": "2019.07.09", "title": "Велико Търново: Аварийни ремонти оставиха без вода центъра на града"}
{"url": "http://www.focus-news.net/news/2019/07/09/2678432/gencho-genchev-kmet-na-svishtov-spetsialisti-pravyat-geolozhki-prouchvaniya-za-izgotvyaneto-na-podroben-ustroystven-plan-na-novata-industrialna-zona-v-grada.html", "text": "Геоложки проучвания и заснемания правят на терените на бившите казарми в Свищов, където предстои изграждането на нова индустриална зона. Това каза в предаването „Добре дошли в Свищов“ на  Радио „Фокус“ – Велико Търново  кметът на Свищов Генчо Генчев. Той уточни, че всеки момент се очакват, обещаните от Министерство на икономиката средства в размер на 1 млн. лв. Те ще бъдат вложени в изготвяне на Подробен устройствен план на района. Той обясни, че се предвижда предстоящото проектиране да тече, заедно със строителството. „Ние имаме уверение от Министерство на икономиката, че средствата, които ще ни бъдат предоставени, са над 5 млн. лв. При инвеститорски интерес към района ще бъдат отпуснати още. Пари ще има и за израждане на допълнителна пътна комуникация, където е необходима. В края на годината и началото на следващата пристига и газопровода на входа на Свищов. Това е още една добра предпоставка за икономическото развитие на града“, коментира още Генчев. Той допълни, че всичко изброено се прави за доброто на гражданите и на целия район. „Аз мисля, че това, което беше необходимо да се направи от местната администрация, е факт. Сътрудничеството между местна и държавна власт е на много високо ниво. Целият екип, който сме съставили, е от специалисти и благодарение на всичко това имаме положителни резултати“, посочи той. \r\nЛуиза ТРАНЧЕВА", "date": "2019.07.09", "title": "Генчо Генчев, кмет на Свищов: Специалисти правят геоложки проучвания за изготвянето на Подробен устройствен план на новата индустриална зона в града"}
{"url": "http://www.focus-news.net/news/2019/07/09/2678435/mzhg-eksperti-i-proizvoditeli-obsadiha-vklyuchvane-na-poveche-produkti-po-shemite-uchilishten-plod-i-uchilishtno-mlyako.html", "text": "Експерти и производители обсъдиха включване на повече продукти по схемите „Училищен плод” и „Училищно мляко”, съобщиха от пресцентъра на  Министерство на земеделието, храните и горите .  Дискутирани бяха планове за разнообразяване на менюто с повече български сезонни плодове, които да се предлагат на децата в предучилищна и начална възраст. \r\nОсем асоциации на производители и търговци на мляко, плодове и зеленчуци, както и представители на Министерство на образованието и науката и Министерство на здравеопазването, директори на училища и детски градини присъстваха на провела се в Министерство на земеделието, храните и горите среща. Тя беше инициирана от заместник-министър Чавдар Маринов с основен фокус върху необходимостта от изготвяне на нова наредба с промени в нормативната база, уреждаща прилагането на училищните схеми.  \r\nЗаместник-министър Чавдар Маринов посочи, че във връзка с идеята за обогатяване на менюто ще бъде изготвен анализ относно възможностите на регистрираните производители да реализират подобни доставки с необходимите високи показатели за качество. Той припомни, че целта на тази програма е да се възпитават у децата добри и трайни вкусови навици и предпочитания по отношение на храните и затова не може да има никакви компромиси по нейното изпълнение. \r\nНа участниците в срещата беше даден срок от две седмици, за да представят писмено своите предложения, за да може необходимите промени да влязат в сила за учебната 2020/2021 година.", "date": "2019.07.09", "title": "МЗХГ: Експерти и производители обсъдиха включване на повече продукти по схемите „Училищен плод” и „Училищно мляко”"}
{"url": "http://www.focus-news.net/news/2019/07/09/2678431/pp-abv-organizira-diskusionna-sreshta-v-yambol-na-tema-da-dadem-shans-na-zhivotnovadstvoto-v-strandzha-sakar.html", "text": "ПП АБВ организира дискусионна среща в Ямбол на тема „Да дадем шанс на животновъдството в Странджа-Сакар“. Това съобщиха от пресцентъра на  партията . Събитието е по инициатива на областните ръководства на ПП АБВ в Ямбол, Бургас и Стара Загора. Срещата ще се проведе на 10 юли 2019 г. от 11.00 часа в гр. Ямбол в хотел „Диана Палас“. \r\nВ дискусията е предвидено участие на фермери-животновъди от региона, областните дирекции по земеделие, експерти от ЦОРХВ, университетски учени, както и представители на МЗХГ, БАБХ и браншови организации.", "date": "2019.07.09", "title": "ПП АБВ организира дискусионна среща в Ямбол на тема „Да дадем шанс на животновъдството в Странджа-Сакар“"}
{"url": "http://www.focus-news.net/news/2019/07/09/2678430/dimitar-zdravkov-kmet-na-obshtina-sadovo-zapochva-remont-na-obshtinskiya-pat-katunitsa-bolyartsi-po-programa-za-razvitie-na-selskite-rayoni.html", "text": "Започва ремонт на общинския път Катуница-Болярци по Програма за развитие на селските райони. Това каза за  Радио „Фокус“ – Пловдив  кметът на Община Садово Димитър Здравков. Той посочи, че етапите на строителство вече са съгласувани с КАТ. „Сряда-четвъртък вече техниката трябва да е на място и ремонтът да започне. Периодът е дълъг, но същинското строителство ще стане бързо“, каза Здравков. \r\nПътят е изключително натоварен, а ремонт не е правен повече от 40 години. Фундаментът на шосето е компрометиран от интензивния трафик на тежки камиони, което прави реконструкцията наложителна. Пътят ще се затваря само в участъците, по които ще се работи. \r\nТони МИХАЙЛОВ", "date": "2019.07.09", "title": "Димитър Здравков, кмет на Община Садово: Започва ремонт на общинския път Катуница-Болярци по Програма за развитие на селските райони"}
{"url": "http://www.focus-news.net/news/2019/07/09/2678436/silistra-61-godishen-velosipedist-e-postradal-pri-paten-intsident.html", "text": "61-годишен велосипедист е пострадал при пътен инцидент в града. Това съобщиха от  ОДМВР – Силистра . Сигналът е получен днес около 8.00 часа, като временно е спряно движението на МПС по бул. „Македония“ в града поради катастрофата. Инцидентът е възникнал между 61-годишен велосипедист и лек автомобил „Рено\" с водач жена на 51 г. Пострадалият е откаран в МБАЛ-Силистра, към момента е контактен. На адреса се извършва оглед, причините за произшествието се изясняват.", "date": "2019.07.09", "title": "Силистра: 61-годишен велосипедист е пострадал при пътен инцидент"}
{"url": "http://www.focus-news.net/news/2019/07/09/2678439/kardzhali-izdirva-se-36-godishen-mazh-izbyagal-pri-politseyska-proverka-kray-selo-sokolino.html", "text": "36-годишен мъж е обявен за общодържавно издирване, след като е осуетил полицейска проверка в землището на село Соколино край Момчилград. Това съобщиха от  ОДМВР-Кърджали . Служители на реда  от РУ-Момчилград предприели проверката около 21,30 часа снощи в хода на полицейска операция, но мъжът се качил в колата си и избягал. По-късно лекият автомобил „Сузуки“ бил намерен в района на село Балабаново. По случая е образувано досъдебно производство по от Наказателния кодекс за противозаконно осуетяване на служебни действия на орган на властта и работата продължава разследващ полицай в РУ-Момчилград.", "date": "2019.07.09", "title": "Кърджали: Издирва се 36-годишен мъж, избягал при полицейска проверка край село Соколино"}
{"url": "http://www.focus-news.net/news/2019/07/09/2678438/dobrich-vremenno-shte-bade-zatvoren-za-dvizhenie-uchastak-ot-ulitsa-nikola-petkov-poradi-remontni-deynosti.html", "text": "Временно ще бъде затворен за движение участък от улица „Никола Петков“ поради ремонтни дейности. Това съобщиха от пресцентъра на  Община Добрич . Дейностите са по проект „Подобряване на връзката с TEN-T мрежата в трансграничния регион Меджидия – Добрич“ ROBG439. Ограничението ще обхване периода от 10 юли до 11 юли 2019 г. включително. Затваря се за движение ул. „Никола Петков” в участъка от ул. „Росица“ до бившето СОУ „Дора Габе”. В тази връзка автобусите на градски транспорт по линии 124, 170, 203, 233 и 301 и автомобилите ще се движат по ул. „Жк. „Дружба III“.", "date": "2019.07.09", "title": "Добрич: Временно ще бъде затворен за движение участък от улица „Никола Петков“ поради ремонтни дейности"}
{"url": "http://www.focus-news.net/news/2019/07/09/2678437/sport-milan-nyama-da-prodava-donaruma.html", "text": "Футбол: Милан няма намерение да продава вратаря си Джанлуиджи Донарума, въпреки твърденията във френската преса, за интерес към 20-годишния вратар от  Пари Сен Жермен. Донарума е оценяван на 50 милиона евро, но сумата за неговите права най-вероятно ще се увеличи  драстично след последните трансфери на вратари като Алисон Бекер и Кепа Арисабалага.", "date": "2019.07.09", "title": "Спорт: Милан няма да продава Донарума"}
{"url": "http://www.focus-news.net/news/2019/07/09/2678428/pg-na-gerb-predlaga-mashinnoto-glasuvane-da-ne-se-provezhda-na-mestni-i-parlamentarni-izbori.html", "text": "ПГ на ГЕРБ предлага машинното гласуване да не се провежда на местни и парламентарни избори. Това каза депутатът от ГЕРБ и председател на правната комисия Анна Александрова по време на пресконференция във връзка с предложения за законодателни промени в Изборния кодекс, предаде репортер на  Агенция „Фокус“ . Преди минути предприехме законодателна инициатива - промяна в Изборния кодекс, подписана от ГЕРБ, „Обединени патриоти“ и „Воля“. Тя е продиктувана от анализа и доклада на ЦИК, който е изключително тревожен по отношение на машинното гласуване.“, отбеляза тя. „Корпусът на Закона не го пипаме, питаме преходни и заключителни разпоредби, при които предлагаме машинното гласуване да не се провежда на местните избори и на парламентарни избори. На избори за президент и европейски, то да остане“, уточни народният представител. \r\nДаяна ДЮЛГЕРОВА", "date": "2019.07.09", "title": "ПГ на ГЕРБ предлага машинното гласуване да не се провежда на местни и парламентарни избори"}
{"url": "http://www.focus-news.net/news/2019/07/09/2678440/shumen-v-grada-shte-se-provede-zasedanie-na-oblastnata-epizootichna-komisiya-po-povod-ustanovenite-sluchai-na-afrikanska-chuma-po-svinete-v-oblast-pleven.html", "text": "В града ще се проведе заседание на Областната епизоотична комисия по повод установените случаи на африканска чума по свинете в област Плевен. Това съобщиха от пресцентъра на  Областната администрация . Заседанието ще се състои на 10 юли от 10.00 часа в зала 2 на Областна администрация Шумен. \r\nУчастниците в заседанието ще бъдат запознати със заповед № РД-11-1261/03.07.2019 г. и заповед № РД-11-1264/03.07.2019 г. на изпълнителния директор на Българската агенция по безопасност на храните. Ще бъдат набелязани мерки за предотвратяване възникването на болестта на територията на област Шумен.", "date": "2019.07.09", "title": "Шумен:  В града ще се проведе заседание на Областната епизоотична комисия по повод установените случаи на африканска чума по свинете в област Плевен"}
{"url": "http://www.focus-news.net/news/2019/07/09/2678441/varna-izzeti-sa-stoki-za-nad-750-000-lv-pri-spetsializirana-operatsiya-v-dva-magazina-za-drehi-i-aksesoari-v-grada.html", "text": "Иззети са стоки за над 750 000 лв. при специализирана операция в магазин за дрехи и аксесоари в града. Това съобщиха от ОДМВР-Варна. На 8 юли в  к.к. Златни пясъци и в търговски обект на ул. „Дрин“ във Варна от служители на сектор „Икономическа полиция“ при ОДМВР – Варна, е проведена специализирана полицейска операция за установяване и документиране на престъпления против интелектуалната собственост. В хода на операцията са проверени два търговски обекта, като в същите са установени различни стоки (обувки, чанти, аксесоари) на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 762 500 лв. Образувани са досъдебни производства срещу съдържателите на обектите – Р.Х. (37 г.) и Е.С. (32 г.). За случаите е уведомен прокурор от Районна прокуратура – Варна.", "date": "2019.07.09", "title": "Варна: Иззети са стоки за над 750 000 лв. при специализирана операция в два магазина за дрехи и аксесоари в града"}
{"url": "http://www.focus-news.net/news/2019/07/09/2678445/v-sofiya-shte-se-provede-zaklyuchitelnata-sreshta-za-razyasnyavane-na-novite-pravila-na-desetata-konkursna-sesiya-na-natsionalniya-inovatsionen-fond.html", "text": "Експерти от Микрофинансиращата институция „Джобс“, част от Групата на Българската банка за развитие, ще представят своите продукти за кредитиране на бизнеса при улеснени условия. Това съобщиха от пресцентъра на  ИАНМСП . От Българската стартъп асоциация също ще запознаят бизнеса с дейността си. \r\nНовите правила на Десетата конкурсна сесия на Националния иновационен фонд бяха разяснени на бизнеса в страната по време на специална информационна кампания. Тя стартира на 1 юли в Монтана и се проведе съвместно с Българската стартъп асоциация и Микрофинансиращата институция „Джобс“ към Българската банка за развитие. Трите организации запознаха с работата си представителите на бизнеса от 9 града в страната – Монтана, Габрово, Велико Търново, Пловдив, Стара Загора, Бургас, Варна и Русе. Информационната кампания ще бъде закрита на 10 юли от 13.00 часа в хотел \"Балкан\" в София. \r\nНаличният финансов ресурс за Десетата конкурсна сесия на Националния инвестиционен фонд е 4.5 млн. лв. Те се отпускат като безвъзмездна държавна финансова помощ за проекти в областта на научноизследователската и развойната дейност. \r\nОт BESCO имат амбицията да са мост между държавата и стартъпите. Представителната организация вече обединява над 400 стартиращи  компании. \r\nЕкспертите от МФИ „Джобс“ пък представят пред фирмите своите кредитни продукти  с гаранционно покритие, реализирани с помощта на съответните гаранционни механизми от страна на Европейския Инвестиционен Фонд. За тях могат да кандидатстват стартиращи микро- и малки предприятия,  включително и земеделски производители.", "date": "2019.07.09", "title": "В София ще се проведе заключителната среща за разясняване на новите правила на Десетата конкурсна сесия на Националния иновационен фонд"}
{"url": "http://www.focus-news.net/news/2019/07/09/2678444/varna-pozhar-e-vazniknal-v-kuhnyata-na-hotel-v-kk-zlatni-pyasatsi.html", "text": "Пожар е възникнал в кухнята на хотел в к.к. Златни пясъци. Това съобщиха от  ОДМВР-Варна .  Сигналът за пожара е подаден на  8 юли около 11.25  часа. Няма пострадали хора. Причината за инцидента е техническа неизправност на фритюрник. Унищожен е електрическият уред.", "date": "2019.07.09", "title": "Варна: Пожар е възникнал в кухнята на хотел в к.к. Златни пясъци"}
{"url": "http://www.focus-news.net/news/2019/07/09/2678446/bsp-shte-dade-preskonferentsiya-e-tsentralata-na-partiyata.html", "text": "БСП ще даде пресконференция е централата на партията. Това съобщиха от пресцентъра на  БСП . Събитието ще се проведе от 13.30 часа в централата на БСП на ул. \"Позитано\" 20.", "date": "2019.07.09", "title": "БСП ще даде пресконференция е централата на партията"}
{"url": "http://www.focus-news.net/news/2019/07/09/2678434/anna-aleksandrova-gerb-ako-mashinnoto-glasuvane-ostane-riskuvame-da-provalim-mestnite-izbori.html", "text": "Ако машинното гласуване остане, рискуваме да провалим местните избори. Това каза депутатът от ГЕРБ и председател на правната комисия Анна Александрова по време на пресконференция във връзка с предложения за законодателни промени в Изборния кодекс, предаде репортер на  Агенция „Фокус“ . \r\n„Местните избори са едни от най-сложните и тежки избори в българското законодателство. Те се провеждат в многомандатни избирателни райони в два тура. На някои места имаме между 3 и 4 вида избори, като прибавим и преференциите за общинските съветници, това са 5 вида избори“, уточни тя. „Съгласно доклада на ЦИК, която е независим орган и орган от всички политически избори, ако на местните избори останат така заложени в законодателството 6 000 машини, рискуваме да провалим местните избори, защото сигурността на вота е изключително застрашена, по отношение на сертифицирането, придвижването, зареждането на софтуера отново за втори тур. Този вот е изключително скъп“, отбеляза тя. Анализът на ЦИК сочи, че 27 % са гласували всички имащи право да гласуват с машини на европейските избори през 2019 г., което икономически – 60 лв. струва 1 вот на един избирател с машинно гласуване“, добави народният представител на ГЕРБ.  \r\nДаяна ДЮЛГЕРОВА", "date": "2019.07.09", "title": "Анна Александрова, ГЕРБ: Ако машинното гласуване остане, рискуваме да провалим местните избори"}
{"url": "http://www.focus-news.net/news/2019/07/09/2678433/nezavisen-makedoniya-gartsiya-se-vrashta-kam-traditsionnata-si-politika.html", "text": "Гърция се връща към традиционната си политика, пише Люпчо Поповски в скопския вестник  “Независен“  в материал, представен без редакторска намеса. \r\nЧетири години и половина  продължи своеобразният политически експеримент в Гърция, по време на който избирателите, разгневени от корупцията, фалшивите икономически показатели, неочаквания сблъсък с бедността и безработицата, се обърнаха към лявата СИРИЗА и нейният харизматичен лидер Алексис Ципрас, вярвайки, че те могат да направят чудо за икономически изтормозената нация. В неделя гърците се обърнах назад, към проверената политика, вярвайки, че партията, която е най-големият виновник за икономическата криза вече може да се трансформира като спасител, а новият премиер Кириякос Мицотакис е сигурен капитан на съсипания от икономически и социални бури кораб. \r\nАлексис Ципрас разбра по брутален начин, че когато в една демокрация се намираш на върха, има само един път - надолу. Ципрас успява да размърда икономиката, която се намираше на самия ръб на пропастта, с помощта на кредиторите стабилизира финансите, намали безработицата от 28 на 18% (но все още е най-голямата в ЕС); успя да накара туристите да се върнат в Гърция с различни мерки и то в невиждани до сега цифри- тази година се очакват 33 милиона туристи; Гърция се върна на главната сцена в региона; Ципрас успя да спечели силен поддръжник в лицето на САЩ и настоящия американски президент Доналд Тръмп, особено заради ролята на Атина в събитията в Близкия Изток, и намерението на Вашингтон да премести оста на своите политически интереси от Турция към Гърция. Но това не беше достатъчно. Гърците са недоволни от бавното възстановяване и изискват нещата да се случват по-бързо. Кой може да обвини нетърпеливите граждани, които искат да се върнат към мирен и сигурен живот, а политиците постоянно им казват да изчакат още малко. \r\nКато цяло, загубата на Ципрас и СИРИЗА, чийто път беше трасиран на  европейските избори, е следствие на същото недоволство, заради което падна предшественика му Андонис Самарас - разочарованието от живота. Поражението на Ципрас стъпи на четири стълба - неуспеха да изпълни обещанията за икономически рестарт; увеличението на данъците поради исканията на кредиторите, с които голяма част от средната класа беше заличена; Преспанска спогодба за името на Македония; и горчивите спомени от трагичния пожар преди година в атинските предградия, довел до смъртта на 103 души. През месеца преди гласуването драмата на пожарите се върна към главните новини, напомняйки, че правителството се провали там, където е най-важно - да опази човешкия живот. \r\nКолкото и да домнираха икономически въпроси в кампанията и възприемането на гърците за работата на правителството, сделката от Преспа нанесе силен удар на правителството. Националистите не простиха смелостта на Ципрас и особено  милионните избиратели в Северна Гърция. Мицотакис и Нова демокрация бяха последователни до последния момент срещу споразумението, заявявайки, че то е навредило на  гръцките национални интереси. Поради този договор, в правителството имаше двувластие защото десният Панос Каменос като министър на отбраната агитираше срещу това споразумение и затвърди схващането, че държавата се води от една разбита коалиция. \r\nГърците, с изгонването на СИРИЗА от властта, поне за сега, сложиха край на експеримента, с който нарушиха управлението на политическите династии от дясно и от ляво. Но като че ли страдат от някаква политическа зависимост от тях, гърците се върнаха в семейството на Мицотакис. Синът на бившия премиер Константинос Мицотакис (който има семейни връзки с прочутия Елефтериос Венизелос), Кириякос, вчера положи клетва като нов премиер. Синът на сестра му Дора (бивш външен министър) Костас Бакояни стана кмет на Атина през април. \r\nМакедонската общественост сега е в голямо очакване какво ще се случи със споразумението от Преспа. Ако се съди по изявленията, които Кириякос Мицотакис многократно е правил, няма реална опасност новото парламентарно мнозинство в гръцкия парламент да отмени споразумението. Гърция е сериозна държава и всяко правителство знае, че пренебрегването или отмяната на такъв договор, ратифициран както в македонския, така и в гръцкия парламент, би застрашило много други споразумения, които Атина е постигнала през последните сто години, включително  най-важното от тях, Лозанското от 1923 г., с Турция, което е легализирало обмена на населението. Ако Атина подкопае споразумението от Преспа, други страни ще подкопаят някои други споразумения. \r\nЕдно нещо в този момент изглежда сигурно - че краткотрайната златна епоха в македоно-гръцките отношения приключи. Знаейки историята на  „Нова Демокрация“, изглежда малко вероятно новите гръцки министри да идват толкова често в Скопие, като тези на СИРИЗА. Зоран Заев трябваше през май да отиде в Атина на ответна визита след идването на Ципрас в Скопие, но поради объркванията на гръцката политическа сцена около европейските и националните избори, то беше отложено. Сега е голям въпрос дали Заев въобще ще отиде в Атина, а още повече - дали Мицотакис ще дойде в Скопие. \r\nМицотакис, образован в Харвард и Станфорд, се счита за либерален политик с  възгледи близо до центъра. Но цялата партия на тези избори беше много по-вдясно и взе много гласове от „Златна зора“. Подобна ориентация може да бъде от значение, когато се взема решение за датата на Македония в Европейския съвет през октомври. На срещата на лидерите тогава ще присъства Мицотакис и няма да е странно, ако подкрепи дълбоката сдържаност на Франция. Да не говорим за многото възможности, с които Атина разполага при отварянето на преговорните глави. Или в преговорите между двете страни за търговските марки. Просто идват по-сложни времена  в отношенията между двете страни, които по някакъв начин бързо станаха приятели. Сега идват нови дни на изкушения , в които двете страни трябва съвместно да намерят това, което ги свързва, за да не замръзне нещо, което приличаше на истинска пролет между двете съседни страни.  Юлиян Марков", "date": "2019.07.09", "title": "„Независен“ (Македония): Гърция се връща към традиционната си политика"}
{"url": "http://www.focus-news.net/news/2019/07/09/2678443/veselin-simeonov-predsedatel-na-lovno-ribarsko-druzhestvo-sofiya-sever-merkite-koito-ministar-taneva-postavi-sreshtu-afrikanskata-chuma-shte-imat-efekt.html", "text": "За момента няма нови огнища на африканска чума в страната. Последното огнище, което беше най-сериозното, беше в Плевенско. Информацията за вреда от африканската чума трябва да стигне до всеки човек. Това каза  за  Агенция „Фокус“   Веселин Симеонов, председател на Ловно-рибарско дружество „София-Север“ във връзка с разпространението на африканска чума. Веселин Симеонов съобщи, че на заседание в Изпълнителната агенция по горите, където председателят на Изпълнителната агенция,  изпълнителният директор и ръководството на изпълнителна агенция са обсъдили мерките, които да се вземат за решаване на проблема. „Мерките са дългосрочни, не са еднократни. Това не може да стане за секунди“, каза Васил Симеонов. След това се е провело съвещание, водено от министъра на земеделието, храните и горите Десислава Танева. На него са присъствали областните управители от страната, МВР и Изпълнителната агенция по храните. Набелязани са конкретни мерки, които според Симеонов за момента са напълно достатъчни обосновано точни. \r\n„Информацията за вреда от африканската чума, това го разпореди лично министърът, да стигне до всеки човек. Сформират се кризисни щабове в областните управи и тя разпореди да се стигне до всеки кмет и информацията за вредата  на африканската чума да стигне до всеки човек“, каза Симеонов. Той каза, че вредата е огромна. „За това заболяване все още няма лек. Бяха поставени конкретни мерки. Тя постави срок до 10 дена, за да се види как ще се развие системата и след това ще се набележат други“, заяви Веселин Симеонов. Изпълнителната агенция също е предложила мерки за решаване на проблема, по думите му. „Предложенията, които се правят от съответните институции, от съответните хора, са отворени и подлежат а развитие. Но на този етап мерките, които министър Танева постави, ще имат ефект“, добави той. Симеонов изброи и конкретни мерки, които са набелязани на съвещанието.  \r\n„Да стигне до всеки човек, да се стимулират ловците, които отстрелват за индивидуален лов – сега няма законово положение да се извършва групов лов, но министърът може да върне заповедта да се разреши и груповия лов, да се уточнят зоните с африканска чума и да се сигнализират съответните органи. Министър Танева постави като конкретна задача на областните управители да установят всички задни дворове, в които се гледат прасета, и да бъдат ликвидирани“, каза Симеонов относно мерките за справяне с африканската чума. Той каза, че Агенцията по храните е предложила конкретни мерки за справяне с проблема. „Заплащане на определена сума – мисля, че беше 50 лева - за отстреляно животно, за участие на ловците в мероприятията и обществеността да разбере вредата от тази африканска чума. Нареди да се използва опита на Чехия, която е успяла да се справи с африканската чума“, добави той. Според него това на този етап е напълно достатъчно. „Набелязаха мерки да се изпратят хора, които да бъдат обучавани как да се действа при наличие на такива огнища. Най-важното е да се намалят максимално сроковете от Изпълнителната агенция за излизане на пробите“, каза Симеонов.  \r\nНадежда ИВАНОВА", "date": "2019.07.09", "title": "Веселин Симеонов, председател на Ловно-рибарско дружество \"София-Север\": Мерките, които министър Танева постави срещу Африканската чума ще имат ефект"}
{"url": "http://www.focus-news.net/news/2019/07/09/2678448/veliko-tarnovo-shte-bade-moderniziran-domat-za-stari-hora-mariya-luiza-v-svishtov.html", "text": "Ще бъде модернизиран Домът за стари хора „Мария Луиза“ в Свищов. Общината получи одобрение на проект за купуване и монтиране на ново кухненско оборудване в институцията. Това каза в предаването „Добре дошли в Свищов“ на  Радио „Фокус“ – Велико Търново  Анелия Димитрова, зам.-кмет на Свищов. Финансирането, осигурено от държавата, е в размер на 29 919.65 лева с ДДС. С тях ще се купят електрически конвектомат, хладилен шкаф, хладилна маса, стерилизатор за посуда и печка. Ще бъде монтиран и ел. подемник, който ще свързва кухнята със склада. „С реализиране на настоящия ще се осигури по-качествено предоставяне на  социалната  услуга и ще се гарантира  приготвянето на  здравословна  и питателна храна на потребителите. Това е най-приоритетното към момента. Текущи ремонти регулярно се извършват, за да се поддържа материалната база в добро функционално състояние“, допълни зам.-кметът. \r\nДомът за стари хора работи с капацитет от 125 потребители, като чакащите за настаняване са над 20. Таксите, които плащат потребителите, са регламентирани в Тарифата за таксите на социалните услуги, финансирани от републиканския бюджет и се превеждат във фонд „Социална закрила“ на Министерство на труда и социалната политика. \r\nЛуиза ТРАНЧЕВА", "date": "2019.07.09", "title": "Велико Търново: Ще бъде модернизиран Домът за стари хора „Мария Луиза“ в Свищов"}
{"url": "http://www.focus-news.net/news/2019/07/09/2678447/nikolay-nikolov-hudozhnik-izlozhbata-zhivopis-v-kashtata-na-hudozhnitsite-sadarzha-tvorbi-ot-poslednite-shest-godini.html", "text": "Изложбата живопис в Къщата на художниците съдържа работи от последните шест години. Това каза за  Радио „Фокус“  Николай Николов по повод откриването на изложбата живопис на 10 юли от 18.00 часа в Къща на художниците. ,, Всяка  една работа е сама за себе си, не са обвързани в цикъл.  Водил съм се от няколко свои търсения и посоки“ каза Николай Николов. Той допълни, че творбите са отделени от цяла поредица и отправи покана към жителите и гостите на града да разгледат изложбата.  \r\nВиолета КРЪСТЕВА", "date": "2019.07.09", "title": "Николай Николов, художник: Изложбата живопис в Къщата на художниците съдържа творби от последните шест години"}
{"url": "http://www.focus-news.net/news/2019/07/09/2678450/zheni-mihaylova-dki-kts-dvoretsa-nashite-izlozhbi-prez-lyatoto-sa-svarzani-s-reklamna-kampaniya.html", "text": "Изложбите, които Държавен културен институт-Културен център (ДКИ-КЦ) „Двореца“ в Балчик представя през летните месеци, са свързани с рекламна кампания. Това заяви неговият директор Жени Михайлова, предаде кореспондентът на  Радио „Фокус” – Варна . „Радваме се, че имаме такава популярност и ни канят за изложбата в Прага. Ние ще промотираме „Двореца“ – Балчик, ще предоставяме флаери за всички, ще представим рекламни материали, ще направим мултимедийна презентация, ще пуснем филм за „Двореца“ и ще поканим чешките туристи да посетят това забележително място“, посочи Жени Михайлова, която днес е в чешката столица за откриването на фотоизложбата “Вечната красота на Двореца в Балчик” в Българския културен институт. Тя може да бъде разгледана до 22 юли тази година. Изключително богат е културният афиш на „Двореца“ за този месец. С концерта на невероятните музиканти Брус Джеймс и Бела Блек Ви бе поставено началото на 7 юли на поредицата от представления на открита сцена на плаж „Двореца“. Музиката на соул артистите извира от традициите на топлия южен соул на Ню Орлиънс и Мемфис. Брус е великолепен инструменталист, а Бела притежава разкошен глас. Изпълненията им са уникални, а в мелодиите им се преплитат сладост и мекота. Следващото събитие в афиша на Архитектурно-парковия комплекс е операта „Дидона и Еней“ от Хенри Пърсел на 11 юли от 21.00 часа. На 19 юли от 21.00 часа ще бъде представена Балетна гала „Аврора“ с хореограф Сергей Бобров. Публиката в Балчик ще се наслади на високосна балетна вечер със солисти на Държавния театър за опера и балет в Красноярск, Държавна опера - Варна и Софийска опера и балет. Елена Свинко, Наталия Боброва, Анастасия Осокина, Кристина Чочанова, Нерея Асторя, Марчело Пелицони, Иван Карнаухов, Павел Кирчев, Георгий Болсуновски, Франсиско Руис и други ще покажат своето балетно майсторство в откъси от „Спящата красавица“, „Лебедово езеро“, „Спартак“, „Жизел“, „Дон Кихот“ и др. В Каменна зала може да бъде разгледана съвместната изложба на Ан дьо Колбер-Христофоров и Елена Панайотова “Пробуждането на природата” - живопис, рисунки и гоблени.  \r\nЖулиета НИКОЛОВА", "date": "2019.07.09", "title": "Жени Михайлова, ДКИ-КЦ „Двореца“: Нашите изложби през лятото са свързани с рекламна кампания"}
{"url": "http://www.focus-news.net/news/2019/07/09/2678442/aleksandar-nenkov-gerb-mashinite-za-glasuvane-se-okazaha-skapostruvashti-igrachki-koito-ne-dovedoha-do-po-chestni-i-organizirani-izbori.html", "text": "Машините за гласуване се оказаха скъпоструващи играчки, които не доведоха до по-честни и организирани избори. Това каза депутатът от ГЕРБ Александър Ненков по време на пресконференция във връзка с предложения за законодателни промени в Изборния кодекс, предаде репортер на  Агенция „Фокус“ . „Аз като представител на град София, имайки възможността години наред да се занимавам с организирането и провеждането на избори от ГЕРБ, мога да ви кажа, че сме силно притеснени“, поясни той. По думите му изборният ден в столицата е приключил в 9:00 часа сутринта, при положение, че е нямало втори тур и избирателната активност е била ниска. „Факт, е че на местните избори на всяка една партия ще и бъде трудно да попълни Секционните избирателни комисии“, прогнозира Ненков. Според него машинните са се оказали едни скъпоструващи играчки, скъпоструващ експеримент, който не е довел до по-честни избори и по-лесно организационни избори. „Изключително съм разочарован и от поведението на омбудсмана, който в едно свое изказване каза, че администрацията и членовете на СИК-овете са виновни затова“, посочи той.  \r\nСпоред него управляващите имат задължението да проведат честни и прозрачни избори, затова предприемат действия за премахване на машинното гласуване при местните и парламентарните избори.  \r\nДаяна ДЮЛГЕРОВА", "date": "2019.07.09", "title": "Александър Ненков, ГЕРБ: Машините за гласуване се оказаха скъпоструващи играчки, които не доведоха до по-честни и организирани избори"}
{"url": "http://www.focus-news.net/news/2019/07/09/2678451/dimitar-zdravkov-kmet-na-obshtina-sadovo-trudno-se-poddarzha-kanalnata-mrezha-na-teritoriyata-na-obshtinata-a-tova-vodi-do-problemi-pri-intenzivni-dazhdove.html", "text": "Трудно се поддържа голямата канална мрежа на територията на Община Садово, а това води до проблеми при интензивни дъждове. Това каза за  Радио „Фокус“ – Пловдив  кметът Димитър Здравков. „Една част от каналната мрежа е собственост на Общината, а друга – на „Напоителни системи“. Прехвърляме си един на друг отговорността, няма пари за поддръжка на тази система. От друга страна, тези съоръжения не са почистени и при интензивни дъждове някои от населените места се наводняват от тези канали. Този проблем е трупан с годините. Хората искат да се правят пътища и това остава малко назад. Предлагал съм решение на проблема с целево финансиране, като за 4 - 5 години щеше да има видими резултати от почистването на тези съоръжения. Ние правим частично, много малко, и то, когато има проблем“, коментира Здравков. \r\nКметът на Садово посочи, че почти навсякъде в общината има проблеми с канализацията. „За съжаление, малките населени места останаха в периферията на проблема с канализационните мрежи. Надявам се и там с годините да се обърне нужното внимание. Все още има големи населени места, които нямат канализации. Изграждането на едно такова съоръжение изисква много голямо финансиране, което ние няма как да осигурим. По-скоро през бюджета или чрез съответните програми. Но приоритет са по-големите населени места“, посочи Димитър Здравков. \r\nТони МИХАЙЛОВ", "date": "2019.07.09", "title": "Димитър Здравков, кмет на Община Садово: Трудно се поддържа каналната мрежа на територията на общината, а това води до проблеми при интензивни дъждове"}
{"url": "http://www.focus-news.net/news/2019/07/09/2678453/kanal-5-makedoniya-albanskiyat-parlament-zapochna-protsedura-za-otstranyavane-na-prezidenta.html", "text": "Албанският парламент, след двучасово разискване със 101 гласа \"за\", прие създаването на анкетната комисия, която ще разследва дали президентът Илир Мета е нарушил конституцията с указ за отлагане на изборите, информира македонският телевизионен  “Канал 5“ . \r\nПет от деветте членове на комисията са членове на управляващата партия на Еди Рама. \r\nЕто защо е повече от ясно, че предложението за освобождаване на Мета в Парламента почти сигурно ще бъде прието, въпреки че анкетната комисия трябва да приключи работата си в рамките на три месеца. \r\nМеждувременно албанската опозиция продължава протестите, изискващи оставката на премиера Еди Рама.   Юлиян Марков", "date": "2019.07.09", "title": "„Канал 5“ (Македония): Албанският парламент започна процедура за отстраняване на президента"}
{"url": "http://www.focus-news.net/news/2019/07/09/2678455/gabrovo-vazrastna-zhena-e-pochinala-sled-kato-e-blasnata-ot-betonovoz-v-grada.html", "text": "Жена е починала, след като е блъсната от бетоновоз в града. Това съобщиха от  Областна дирекция на МВР – Габрово . Инцидентът е станал малко след 11.00 часа на 8 юли в междублоково пространство на улица в Габрово. По първоначални данни бетоновоз, управляван от 60-годишен местен жител, е блъснал възрастна пешеходка. Жената е откарана незабавно в МБАЛ – Габрово, където независимо от усилията на лекарските екипи, по-късно е починала. Водачът е изпробван за употреба на алкохол и наркотични вещества – резултатите са отрицателни. На местопроизшествието е извършен оглед. По случая е образувано досъдебно производство, като работата продължава под наблюдението на Окръжна прокуратура.", "date": "2019.07.09", "title": "Габрово: Възрастна жена е починала, след като е блъсната от бетоновоз в града"}
{"url": "http://www.focus-news.net/news/2019/07/09/2678449/premierat-boyko-borisov-zapadnite-balkani-trudno-se-sabirame-vglezhdame-se-v-tova-koeto-ni-razdelya.html", "text": "Яхорина.  Западните Балкани трудно се събираме, правим си балкански номера. Това каза министър-председателят Бойко Борисов на пленарната сесия на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“  . „За съжаление ние, страните от Западните Балкани трудно се събираме, вглеждаме се в това, което ни разделя. Тези балкански номера няма да минат пред Европейския съюз“, обясни той. Борисов припомни усилията, които е положил по време на българското европредседателство. Той коментира и създалото се напрежение между България и Сърбия след срещата на високо ниво в полския град Познан миналата седмица, като се обърна към сръбския премиер Ана Бърнабич: „Какво точно иска Ивица Дачич? Ти беше на брифинга в Познан, кое от моето изказване не е вярно?”  Давам нашият случай за пример за балкански номера. Да, това не е дипломатично. На Дачич не му било приемливо моето изказване? Анна, ако имаше нещо неприемливо защо не реагира още в Познан? Аз мога да съм доста неприемлив, мога да съм и недипломатичен, но от това най-малко Сърбия ще има полза и още по - малко сръбският и българският народ“. От своя страна Бърнабич направи жест за съгласие. Бойко Борисов каза още, че днес се обсъжда бъдещо председателство на Косово на ПСЮИЕ, а най-младата балканска държава не присъства на форума в Босна и Херцеговина.  \r\n„Вместо да си говорим за икономика, транспортна свързаност, Прищина я няма, само се чудим за какво да се хванем“, посочи той. Българският министър-председател даде за пример отношенията между България и Турция. „Не мислете, че с Турция всичко ни е наред, имаме теми, но с Ердоган си говорим, сядаме и решаваме, тема по тема“, уточни Борисов. По думите му балканският манталитет в ЕС не върви, защото там искат резултати.  \r\nВеселка ИВАНОВА", "date": "2019.07.09", "title": "Премиерът Бойко Борисов: Западните Балкани трудно се събираме, вглеждаме се в това, което ни разделя"}
{"url": "http://www.focus-news.net/news/2019/07/09/2678454/veliko-tarnovo-zapochna-stroitelstvoto-na-noviya-trenirovachen-teren-za-futbol-v-grada.html", "text": "Започна строителството на новия тренировъчен терен за футбол в града. Това съобщиха от пресцентъра на „Община Велико Търново“. Стадионът ще бъде изграден над Спортното училище в кв. „Бузлуджа“.  Кметът Даниел Панов посети обекта и провери хода на работата, след като вече са факт съгласуването и разрешаването на всички въпроси, свързани с подземните комуникации и мрежи. \r\nАктивно се работи по присъединяване на новия футболен терен към ВиК мрежата на Велико Търново. От утре започва и изграждането на съвременната дренажна система. Тренировъчното игрище ще има и поливна система, за да бъде предпазвано изкуственото тревно покритие. Ще бъде монтирано и осветление, което ще позволи занимания във вечерните часове.  \r\nНовото игрище ще е със стандартни според футболните изисквания размери – 105/68 метра, ще бъде монтирана ограда от плетена мрежа с височина от 6 метра, ще има и обходна алея. За изграждането му правителството отпусна 700 000 лева.  \r\nСпортният обект ще подобри условията за подготовка както на близо 300 таланти от школата на ФК „Етър“, така и на учениците от Спортното училище.", "date": "2019.07.09", "title": "Велико Търново: Започна строителството на новия тренировъчен терен за футбол в града"}
{"url": "http://www.focus-news.net/news/2019/07/09/2678456/ombudsmanat-maya-manolova-shte-dade-brifing-za-mashinnoto-glasuvane.html", "text": "От 14.30 часа омбудсманът Мая Манолова ще даде брифинг във връзка с намерението за отмяна на машинното гласуване, съобщиха от пресофиса на  омбудсмана . \r\nПресконференцията ще се състои в заседателната зала на втория етаж в институцията на обществения защитник - ул. „Георг Вашингтон“ № 22.", "date": "2019.07.09", "title": "Омбудсманът Мая Манолова ще даде брифинг за машинното гласуване"}
{"url": "http://www.focus-news.net/news/2019/07/09/2678458/plovdiv-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии, ремонтни и монтажни дейности. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода заради аварии днес са абонатите от населените места Белозем и Розовец. Заради ремонт на противопожарен кран е нарушено водоподаването в село Червен, а в село Боянци – заради монтаж на водомер. \r\nЗаради аварии е нарушено водоподаването в градовете Калофер и Съединение, без вода са и част от абонатите в кв. „Баделема“ на град Асеновград. Екипите отстраняват аварии и на територията на град Пловдив. С нарушено водоподаване са живущите в района на улиците „Алеко Константинов“, „Битоля“, „Жан Жорес“ и „Петко Д. Петков“. Без вода са и голяма част от абонатите в кв. „Изгрев“ в града, както и живущите в района на блок №46 в пловдивския квартал „Тракия“. \r\nТони МИХАЙЛОВ", "date": "2019.07.09", "title": "Пловдив: Четири села от областта са с нарушено водоподаване заради аварии"}
{"url": "http://www.focus-news.net/news/2019/07/09/2678457/shumen-ansambal-shumen-vze-uchastie-v-mezhdunarodniya-muzikalen-i-folkloren-tantsov-festival-v-budva-cherna-gora.html", "text": "Ансамбъл “Шумен” се е представил блестящо на Международния музикален и фолклорен танцов фестивал в Будва, Черна гора, провел се в периода 28 юни- 2 юли, предаде репортер на  Радио „Фокус“- Шумен . Блок- програмата на танцьорите от Шумен, включваща най- характерните и емблематични елементи от отделните фолклорни региона на страната, са събрали аплодисментите на публиката, съобщи на брифинг главният художествен ръководител Катя Кайрякова. В тазгодишното издание на фестивала са се представили над 600 изпълнители от 14 ансамбъла от Литва, Латвия, Хърватска, Румъния, Полша и България. „Ансамбъл „Шумен“ много внимателно прецизира участието си във фестивали и конкурси. За нас е много по-важен празникът, който се случва в рамките на фестивалните дни и приятелствата, които създадоха младите хора“, каза Катя Кайрякова.  Тя посочи, че въпреки сезона на летните отпуски, художественото ръководство работи по участието на ансамбъл „Шумен“ във фолклорния събор „Шумла“ на 6 и 7 септември. „Териториалното дружество на хореографите към Съюза на музикалните  и танцови дейци се включваме активно в събора, който организира Община Шумен, защото споделяме тази идея да създадем празник на цялата общественост на града. Затова и още отсега усилията ни са насочени в тази посока - да организираме така дейността и изявата на ансамбъл „Шумен“, за да се получи фолклорният празник“, каза Катя Кайрякова. \r\nИвелина ИВАНОВА", "date": "2019.07.09", "title": "Шумен: Ансамбъл \"Шумен\" взе участие  в Международния музикален и фолклорен танцов фестивал в Будва, Черна гора"}
{"url": "http://www.focus-news.net/news/2019/07/09/2678461/yambol-zapochna-mieneto-na-ulitsite-v-grada.html", "text": "Започна първото планирано за това лято машинно миене на основните улици в Ямбол. Това съобщиха от пресцентъра на  Общината . Обхващат се големи булеварди и възлови улици в жилищните квартали, както и  оживени пътни платна в централната част на града. Дейността се извършва в нощните часове, за да се избегне трафика по тях и се осигури нормална работа на автоцистерната.  \r\nМиенето на улици стартира ж.к „Диана“ по улиците „Л. Каравелов“ и „Надежда“. Следват ул. „Граф Игнатиев“, „Мраморно море“ и „Милин камък“. По изготвения график дейностите ще продължат по пътни платна в к-с „Хале“, к-с „Граф Игнатиев“, кв. „Каргон“, „Възраждане“ и „Златен рог“. Следва уличната мрежа в ж.к. „Георги Бенковски“, в централна градска част, булевардите „Крайречен“, „Д. Благоев“ и „Ген. Вл. Заимов“, също и цялото протежение на ул. „Търговска“ – от пл. „Освобождение“ до края на к-с „Хале“. \r\nУлици се мият по план всяка вечер, като евентуални изменения в графика се допускат при неблагоприятни метеорологични условия. Дейностите са част от мерките за намаляване на фините прахови частици в града.", "date": "2019.07.09", "title": "Ямбол: Започна миенето на улиците в града"}
{"url": "http://www.focus-news.net/news/2019/07/09/2678460/burgas-rayonnata-prokuratura-zadarzha-za-72-chasa-mazh-obvinen-za-napadenie-s-nozh.html", "text": "Районна прокуратура – Бургас задържа за срок до 72 часа Димитър П. Това съобщиха от пресцентъра на  Районната прокуратура . Той е обвинен за това, че на 07 юли 2019 г. в гр. Бургас в жк. „Възраждане“ в градинката до бл.39 е причинил телесна повреда по хулигански подбуди  на И. Й., чрез нанасяне на прорезни рани с нож в областта на гърдите и десния крак. \r\nПредстои Районна прокуратура – Бургас да внесе в съда искане за определяне на мярка за неотклонение „задържане под стража“ спрямо обвиняемия.", "date": "2019.07.09", "title": "Бургас: Районната прокуратура задържа за 72 часа мъж, обвинен за нападение с нож"}
{"url": "http://www.focus-news.net/news/2019/07/09/2678463/stara-zagora-osem-fontana-sa-izgradeni-na-ploshtada-pred-obshtinata-v-ramkite-na-proekta-za-obnovyavane-na-ploshtadnoto-prostranstvo.html", "text": "Осем фонтана са изградени на площада пред Общината в рамките на проекта за обновяване на площадното пространство. Това съобщиха от пресцентъра на  Община Стара Загора . В работните дни от 17.00 до 22.30 часа, както и в почивните от 9.00 до 22.30 часа (през летните месеци) водната атракция ще носи настроение и прохлада на гражданите.  \r\nЦветните фонтани бяха изградени в рамките на проекта за обновяване на площадното пространство. След приключване на ремонтните дейности и стартирането на водната система, площадът пред сградата на Общината стана притегателно място за срещи и отмора на старозагорци от всички възрасти.  \r\nОбщо осем фонтана в града радват жителите и гостите на Стара Загора. За тяхната поддръжка отговаря общинското звено „Озеленяване и комунални дейности“. Работи се по отстраняване на проблем с друга любима водна атракция – фонтана в парк „Зеления клин“. Установено е, че има пропадане на отводнителните тръби, което затруднява източването на водата и почистването на съоръжението. В тази връзка, служители на „ОКД“ и „ВиК – Стара Загора“ в момента извършват рехабилитация на шахтите по ул. „Любен Каравелов“ и „Христина Морфова“. \r\n Очаква се и „Водното огледало“ в същия парк да заработи отново. Имало е електрически проблем, който от местното дружество вече са отстранили.", "date": "2019.07.09", "title": "Стара Загора: Осем фонтана са изградени на площада пред Общината в рамките на проекта за обновяване на площадното пространство"}
{"url": "http://www.focus-news.net/news/2019/07/09/2678462/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nМария КУРТЕВА", "date": "2019.07.09", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/07/09/2678459/alsat-mmakedoniya-dalmatinskoto-kraybrezhie-e-obhvanato-ot-losho-vreme.html", "text": "Далмация през нощта преживя нова буря с обилни валежи, които предизвикаха наводнения по улиците, информира македонският телевизионен канал  “Алсат М“ . \r\nМеждувременно в социалните мрежи започнаха да се появяват видеоклипове от голямата буря, която засегна същия регион в неделя следобед. Според местните служби за управление на кризи, се съобщава за сериозни материални щети, но за щастие няма жертви и сериозно пострадали хора.  Юлиян Марков", "date": "2019.07.09", "title": "„Алсат М“(Македония): Далматинското крайбрежие е обхванато от лошо време"}
{"url": "http://www.focus-news.net/news/2019/07/09/2678465/kyustendil-namalyava-broyat-na-posetitelite-v-muzeite-i-teatrite-v-oblastta.html", "text": "Намалява броят на посетителите в музеите и театрите в областта. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. Данните сочат, че през 2018 година посещенията в музеите са 118 хиляди и в сравнение с предходната година намаляват с 8.6%. В дните със свободен вход са осъществени 8.5% от посещенията в музеите. Регистрирано е намаление на посещенията на чужденци в музеите с 5.4% в сравнение с предходната година. В областта функционират четири музея. Движимите културни ценности включени в експозициите на музеите в област Кюстендил са част от националното  богатство и формират музеен фонд, който се състои от 150 хил. фондови единици. От тях цифровизирани са 3 478 фондови единици, което е с 14.6% повече в сравнение с предходната година. Общият персонал на музеите в област Кюстендил е 87 души и се увеличава с 2.4% в сравнение с предходната година. В областта действат два театъра. В рамките на една година в тях са организирани 66 представления, посетени от 16018 зрители. Представленията от български автори са 47 %, а посетителите им са 46 % от всички. В сравнение с предходните години представленията намаляват с 29 %, а посещенията – с 23 %. Увеличава се средният брой посетители на едно представление. В областта развива дейност и един оркестър. Представленията на този музикален колектив се увеличават в сравнение с предходната година със 17.1 %. Посетени са от 12 000 зрители. \r\nВенцеслав ИЛЧЕВ", "date": "2019.07.09", "title": "Кюстендил: Намалява броят на посетителите в музеите и театрите в областта"}
{"url": "http://www.focus-news.net/news/2019/07/09/2678464/burgas-profesionalnata-gimnaziya-po-transport-specheli-proekt-po-natsionalna-programa-za-modernizirane-na-oborudvaneto.html", "text": "Професионалната гимназия по транспорт е единствената от Бургас, заедно с още 24 училища от страната, която е в списъка с одобрени проекти за финансиране от Министерството на образованието и науката по Национална програма „Осигуряване на съвременна образователна среда“, модул „Модернизиране на системата на професионалното образование“. Това съобщиха от пресцентъра на  Общината . Проектът „Иновативно професионално образование чрез партньорство с бизнеса“ на Гимназията по транспорт в Бургас включва модернизиране на материално-техническата база в работилниците по учебна практика чрез закупуване на най-съвременно техническо оборудване. Ще бъдат обзаведени нова лаборатория за електрически и хибридни автомобили и работилница за диагностициране и ремонт на отделни елементи от електроинсталацията на автомобила.Лабораториите ще бъдат модернизирани с ново поколение симулатор за леки електрически превозни средства – електрически велосипед /E-bike/, скутер и електромобил, симулатори на хибридна и електрическа системи, хибриден двигател TOYOTA с хибриден силов агрегат, преносим компютър, работна маса и специална количка с всички възможни инструменти. Общата стойност на проекта е 80 000 лв., а основна партнираща организация е „Бургасбус“ ЕООД. Реализацията на проекта ще обхване 191 ученици от специалностите „Автотранспортна техника“, „Автомобилна мехатроника“ и „Спедиция, транспортна и складова логистика“, които ще придобият практически умения и навици за диагностициране на системите на електромобила и за работа в реална трудова среда. Подобряването на материалната база на Професионалната гимназия по транспорт е в съответствие със съвременните изисквания на пазара на труда и е изцяло съгласувано с автотранспортния бизнес. Целта на този вид обучение е бързото адаптиране на младите специалисти при тяхната реализация на пазара на труда след завършване на образованието им. \r\nКомпаниите от автомобилната индустрия в Бургас, които влязоха в настоятелството на ПГ по транспорт също ще допринесат за модернизиране на кабинетите с техническо оборудване като дизелов и бензинов двигател, горивни уредби, автоматични и ръчни скоростни кутии. \r\nМодернизирането на лабораториите и учебните зали е в синхрон с напълно обновената визия на сградата на Професионалната гимназия по транспорт и идеята й за възраждане на привлекателността на професионално образование сред младите хора.", "date": "2019.07.09", "title": "Бургас: Професионалната гимназия по транспорт спечели проект по национална програма за модернизиране на оборудването"}
{"url": "http://www.focus-news.net/news/2019/07/09/2678467/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.09", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/09/2678452/anna-aleksandrova-gerb-imame-uverenie-che-dps-shte-podkrepyat-otmenyaneto-na-mashinnoto-glasuvane-na-mestnite-izbori.html", "text": "Имаме уверение, че ДПС ще подкрепят отменянето на машинното гласуване на местните избори. Това каза депутатът от ГЕРБ и председател на правната комисия Анна Александрова по време на пресконференция във връзка с предложения за законодателни промени в Изборния кодекс, предаде репортер на  Агенция „Фокус“ . На въпрос дали ДПС ще подкрепят предложението за отмяна на машинното гласуване на местните и парламентарните избори, тя отговори: „Водихме такива разговори в комисията по правни въпроси. Имаме уверението, че ще бъдем подкрепени за отмяна на машинно гласуване на местни избори – от всички политически партии, с изключение на БСП“, посочи тя. „След приключване на местните избори е хубаво да има широк дебат по Закона за изборния кодекс, включително и за машинното гласуване, за да се види дали има необходимост от него. Да се търси голям дебат и да се балансират нещата правилно“, добави народният представител от ГЕРБ.    \r\nАлександър Ненков коментира, че машинното гласуване изисква голям финансов ресурс. „Безспорно това е много скъпо удоволствие, където никъде другаде го няма в Европа. Дори държава като Холандия с много по-големи финансови възможности и технологични, дори те се отказаха от такъв тип гласуване“, посочи той. „Аз се надявам всички политически партии да подходят разумно и да не се политизира прекалено много темата“, уточни Ненков.  \r\nДаяна ДЮЛГЕРОВА", "date": "2019.07.09", "title": "Анна Александрова, ГЕРБ: Имаме уверение, че ДПС ще подкрепят отменянето на машинното гласуване на местните избори"}
{"url": "http://www.focus-news.net/news/2019/07/09/2678468/burgas-unikalnata-izlozhba-s-grobnitsata-na-tutankamon-otvarya-vrati-v-grada.html", "text": "Магическа, мащабна и завладяваща. Това е внушението, което предизвиква гробницата на египетския фараон Тутанкамон, смятана за едно от най-впечатляващите открития в световната история, съобщиха от пресцентъра на  Община Бургас . За първи път в България и Бургас всеки ще има възможността да се разходи сред съкровищата и саркофага с мумията на египетския владетел, като посети изложбата \"Тутанкамон - една недовършена любовна история\". Тя отваря врати утре, 10 юли, от 16.00 часа в сградата на Държавна опера - Бургас, където ще остане до края на септември. В останалото време експозицията ще е отворена за посетители всеки ден от 10.00 до 22.00 часа. Повече от 100 експоната пресъздават с максимална точност гробницата на фараона, останал в историята като \"детето цар\". Предметите са групирани в няколко тематични къта - \"Преддверието\" или \"Стаята на могъществото и властта\", \"Златният трон\" - наричан още \"Шедьовърът на стаята\", \"Погребалната камера\", \"Съкровищницата\" и \"Позлатеният олтар\". Специално осветление и музика ще създават у посетителя усещането, че се разхожда в света на древните египтяни - едно общество, което е изповядвало специално отношение към смъртта и живота в отвъдното. \r\nПредставените експонатите са копия на автентични находки. Изработени са от компанията Horus Limited, която единствена в целия свят има издадено разрешение за това от Министерството на културата в Египет. Досега изложбата е представяна в редица страни по целия свят, но идва за първи път в България с подкрепата на Община Бургас. \r\n\"Тутанкамон - една недовършена любовна история\" е определяна от експерти като своеобразен мост към древните времена, които не спират да провокират учени от целия свят да търсят отговорите на много загадки.", "date": "2019.07.09", "title": "Бургас: Уникалната изложба с гробницата на Тутанкамон отваря врати  в града"}
{"url": "http://www.focus-news.net/news/2019/07/09/2678471/kyustendil-otchita-se-po-golyam-broy-zriteli-v-kinosalonite-v-oblastta.html", "text": "Отчита се по-голям брой зрители в киносалоните в областта. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. На територията на областта работят две кина. В сравнение с предходната година прожекциите се увеличават с 38.5%, а посещенията – с 22.1%. Прожектирани са общо 217 филма, или с 52.8% повече спрямо предходанта година. Най-много прожектирани филми са с американска националност – 156. В сравнение с предходната година със 7 се е увеличил броят на показаните български филми, като при тях броят на прожекциите е 228, а на зрителите 3 292. Увеличение има и в броя на прожектираните европейски филми – с 8, като броят на прожекциите е 328, посетени от 4818 зрители. Само една е работеща библиотека в областта. Тя е с библиотечен фонд над 200 хил. библиотечни документа: книги, продължаващи издания – вестници, списания, бюлетини и други. Библиотечният фонд в област Кюстендил се състои от 249 хил. библиотечни документа, като 91.4% е зает от книги. Регистрираните читатели са 3 085, което е с 3.3 % повече в сравнение с предходната година. Посещенията в библиотеката намаляват с 0.9% и достигат 51.1 хиляди. Увеличава се заетият библиотечен фонд с 4.6% спрямо предходната година. \r\nВенцеслав ИЛЧЕВ", "date": "2019.07.09", "title": "Кюстендил: Отчита се по-голям брой зрители в киносалоните в областта"}
{"url": "http://www.focus-news.net/news/2019/07/09/2678469/mrrb-predlaga-7-godini-minimalna-garantsiya-za-nova-avtomagistrala-i-3-godini-pri-remont.html", "text": "Минималните гаранционни срокове за изпълнени строителни и монтажни работи, съоръжения и строителни обекти да бъдат увеличени с 1 до 3 години. Това предвижда проектът на Наредба за изменение и допълнение на Наредба № 2, който Министерството на регионалното развитие и благоустройството публикува за обществено обсъждане. Това съобщиха от пресцентъра на  Министерството . Така например, ако минималният гаранционен срок за строителство на автомагистрала в момента е 5 години, с промените в наредбата се предлага той да бъде увеличен на 7 години. За изпълнен републикански път от І и ІІ клас сега срокът е 3 години, с измененията се предвижда да стане 5 години, а за ІІІ клас път от РПМ – 4 години, като сега е 3. За реконструкция и основен ремонт на пътища от републиканската пътна мрежа минималният гаранционен срок в момента е 2 години, с проекта на наредба се предлага увеличаването му на 3 години. \r\nУдължаването на сроковете се отнася не само за автомагистрали, скоростни пътища и пътища І,ІІ и ІІІ клас от републиканската пътна мрежа, но и за останалите пътища и улици, за хидроизолационни, топлоизолационни, звукоизолационни и антикорозионни работи на сгради и съоръжения; за всички видове строителни, монтажни и довършителни работи; за вътрешни инсталации на сгради и при основен ремонт и реконструкция; за пречиствателни съоръжения и депа за твърди битови отпадъци; за преносни и разпределителни проводи (мрежи) и съоръжения към тях на техническата инфраструктура; за основен ремонт и реконструкция на железопътни линии, самолетни писти и съоръжения за тях, хидроенергийни, хидромелиоративни, водоснабдителни, пристанищни и брегоукрепителни съоръжения и системи.  \r\nЗавишаването на минималните гаранционни срокове цели по-стриктно изпълнение на задълженията от страна на строителите и лицата, упражняващи строителен надзор за изпълнението на строежите в съответствие с издадените строителни книжа и с изискванията на Закона за устройство на територията (ЗУТ), както и с правилата за изпълнение на строителните и монтажните работи и с материали, изделия и продукти в съответствие с основните изисквания към строежите, и за спазване на технологичните изисквания за влагането им.  \r\nПредложеният проект е разработен и в изпълнение на Решение на Министерския съвет за приемане на мерки за трансформация на модела на административно обслужване, в резултат на което да се подобри предоставянето на административни услуги на бизнеса и гражданите. \r\nВ проекта на Наредба е уредена и възможността, издаденото разрешение за ползване или удостоверение за въвеждане в експлоатация или отказът за издаването им, да бъдат връчвани на възложителя или упълномощено от него лице не само лично, но и чрез лицензиран пощенски оператор, при поискване от страна на заявителя. \r\nПредлага се още възложителят да представя информация за идентификатор на обекта на кадастъра, подлежащ на въвеждане в експлоатация. \r\nПредвидено е и стандартизиране на изискваните документи за издаване на удостоверение за въвеждане в експлоатация и служебното снабдяване с някои от тях. \r\nПромените в Наредбата са в съответствие с приетите изменения и допълнения на ЗУТ. \r\nПроектът на Наредба за изменение и допълнение на Наредба № 2 е на официалната страница на МРРБ -  , на ДНСК -    и на Портала за обществени консултации.", "date": "2019.07.09", "title": "МРРБ предлага 7 години минимална гаранция за нова автомагистрала и 3 години – при ремонт"}
{"url": "http://www.focus-news.net/news/2019/07/09/2678470/kmetat-na-sofiya-yordanka-fandakova-spiraneto-na-remonta-na-zapaden-park-e-zashtoto-ot-tam-minava-kolektor-kam-vik-sistemata.html", "text": "Проблемът за спирането на ремонта на Западен парк е, че от там минава колектор към ВИК системата и проектантите са се забавили с препроектирането. Това каза пред журналисти кметът на София Йорданка Фандъкова, предаде репортер на  Агенция „Фокус“ . По повод проблемите при ремонта на Западен парк и временното спиране на работата по него, кметът на София коментира, че е имало много сериозни проблеми с проекта. „Месеци наред се опитваха ръководителите на проекта, заедно с надзора, проектантът и изпълнителят, да търсят решение за промени“, заяви Фандъкова. Тя даде пример, че в самото начало електрическата система, която се изгражда за осветление в парка, е била така проектирана, че е трябвало да мине през 500 дървета. „Такова нещо не можехме да допуснем. Поискахме промяна в проекта и тя беше направена и тази система вече е изпълнена. Там са направени изцяло подземните мрежи-ВИК мрежата и електрическата част“, отбеляза Йорданка Фандъкова. Тя посочи, че във входа на изпълнението се е установило, че отново има проблеми с проекта, които са свързани с входа на Западен парк. „Оказа се, че от там минава голям колектор към ВИК системата. Именно за това тази част трябваше да бъде препроектирана. Очевидно проектантите нямаха съответния капацитет и за това прекратихме с тях договора. Възложихме препроектирането на структурите в направление „Градоустройство“. Работи се усилено в момента.  \r\nОбектът е спрян с акт 10, във връзка с препроектирането. Не трябва да има строителни дейности в момента. Единствено съм възложила да се обезопасят всички места, които представляват някаква опасност за преминаващите граждани. Правим всичко възможно да възстановим работата, колкото може по-бързо, така че да може до края на годината обектът да бъде приключен“, подчерта столичният кмет.   \r\nПо думите на Фандъкова, проблемите с подземната инфраструктура в целия град са сериозни, защото до преди 10 години подземен кадастър не е имало. „Общо взето се разчита на експлоатационните дружества с техните становища, за това от къде им минават мрежите. Преди около 10 години започнахме работа по изграждане на подземен кадастър, за това в новите обекти е включен, но за старите все още такава информация няма. Именно за това по отношение на проблеми в проекта те съществуват  и за тях отговорност носи проектанта, но по отношение на подземната инфраструктура при всеки обект се появяват изненади, които изискват да се работи във входа на изпълнението, стига да има капацитет и да се работи бързо. Това не смятам, че е някакъв сериозен проблем. Тук, обаче, проблемът е, че проектантите забавиха много времето с препроектирането“, каза още тя. \r\nИрина ИВАНОВА", "date": "2019.07.09", "title": "Кметът на София Йорданка Фандъкова: Спирането на ремонта на Западен парк е, защото от там минава колектор към ВИК системата"}
{"url": "http://www.focus-news.net/news/2019/07/09/2678466/premierat-boyko-borisov-tryabva-da-se-stegnem-i-da-si-podredim-balkanite.html", "text": "Яхорина.  Трябва да се стегнем и да си подредим Балканите. Това каза министър-председателят Бойко Борисов пред журналисти след пленарната сесия на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“  . „Въпреки че всички искаме да се случват много неща, с този балкански манталитет ще продължим да тъпчем на едно място. Европейският съюз не значи само европейски фондове, милиарди евро и инфраструктура. Съюзът означава отговорност и предвидимост и няма значение кой е политикът днес. Дали се казва Додик, Джаферович, Босна и Херцеговина, Албания, Черна гора ще имат една и съща политика като държави. Казах им да спрат да се оплакват”, заяви той. По думите му Европа не е виновна, че няма процедури за присъединяване. „Днес има три държави, които са от членове на ЕС от ПСЮИЕ – Хърватия, Румъния и Гърция и са представени от държавни секретари, няма ги премиерите и президентите. Косово, където живот и здраве ще се проведе догодина срещана на ПСЮИЕ, няма нито един представител, защото начинът, по който са били поканени не им харесвал“, добави премиерът. Според него не може да става дума за присъединяване към ЕС при такова поведение.  \r\nВеселка ИВАНОВА", "date": "2019.07.09", "title": "Премиерът Бойко Борисов: Трябва да се стегнем и да си подредим Балканите"}
{"url": "http://www.focus-news.net/news/2019/07/09/2678473/kyustendil-okrazhniyat-sad-ostavi-v-aresta-21-godishen-mladezh-obvinen-za-pritezhanie-na-kanabis.html", "text": "Окръжният съд остави в ареста 21-годишен младеж за притежание на канабис, предаде репортер на  Радио „Фокус” – Кюстендил . Младият мъж е с повдигнато обвинение за държане на наркотични вещества с цел разпространението им. За престъплението се предвижда лишаване от свобода от 2 до 8 години и глоба от 5 000 до 20 000 лева. При извършената от полицейските органи проверка в носените от него дрехи са намерени 20 станиолови топчета, съдържащи зелена, суха растителна маса, която е реагирала при направения полеви наркотест на канабис. Деянието е извършено в изпитателен срок след присъда, постановена от Районен съд – Кюстендил през 2019 година (за държане на наркотични вещества). Определението подлежи на обжалване пред Софийски апелативен съд. \r\nВенцеслав ИЛЧЕВ", "date": "2019.07.09", "title": "Кюстендил: Окръжният съд остави в ареста 21-годишен младеж, обвинен за притежание на канабис"}
{"url": "http://www.focus-news.net/news/2019/07/09/2678476/sadiyskata-kolegiya-na-vss-vazlozhi-na-ivss-proverka-na-organizatsiyata-pri-obrazuvane-i-vodene-na-delata-v-sadilishtata.html", "text": "Съдийската колегия на Висшия съдебен съвет прие Анализ на нарушенията на Правилника за администрацията в съдилищата (ПАС) по отношение на правилата за образуване и водене на делата в съдилищата, констатирани в актове от извършени проверки от Инспектората към ВСС за периода 01 януари 2016 г. – 31 декември 2018 г. Това съобщиха от пресцентъра на  Висшия съдебен съвет . Колегията възложи на ИВСС на основание чл. 54, ал. 1, т. 2 и т. 5 от ЗСВ, при всички последващи проверки в съдилищата да проверява организацията по образуването на делата при строго спазване на разпоредбата на чл. 80 от Правилника за администрацията в съдилищата, с оглед влиянието върху натовареността и статистическите данни на съответния орган. \r\nАнализът е изготвен във връзка с решение на Комисия „Съдебна карта, натовареност и съдебна статистика към Съдийската колегия на ВСС“, от работна група от Администрацията на ВСС. \r\nВ него преобладават изводи за добра организация на дейността, явяваща се в съответствие с нормативните изисквания на ПАС. Направените препоръки са свързани с организацията на работата и администрирането на делата. Идентифицирани са единични нарушения при образуването на делата по видове. Посочва се, че „съотнесени към останалите общи препоръки не могат да формират извод за отражението им върху статистическите данни по отношение на натовареността на съдилищата. Доколкото образуването на делата е фактор, който оказва пряко въздействие върху натовареността на съдилищата и той не е изследван целенасочено, в случай на преценка от подобна необходимост, съдийската колегия на ВСС би могла на основание чл. 30, ал. 5, т. 10 от ЗСВ да възложи на Инспектората извършването на тематична проверка, извън годишната програма на неговата дейност“. \r\nРешението и Анализът се изпращат на главния инспектор на ИВСС за сведение.", "date": "2019.07.09", "title": "Съдийската колегия на ВСС възложи на ИВСС проверка на организацията при образуване и водене на делата в съдилищата"}
{"url": "http://www.focus-news.net/news/2019/07/09/2678474/afp-vashington-e-zasegnat-ot-prolivni-dazhdove-ima-navodneni-kvartali.html", "text": "Американската столица  Вашингтон и околните райони са обхванати от проливни дъждове, които наводниха много квартали и прекъснаха електрически и транспортни мрежи, предава  AFP . \r\nНационалната метеорологична служба издаде предупреждение за наводнениятa. Наложило се е затварянето на много големи пътни артерии. Летищата и железопътните мрежи също бяха засегнати, което доведе до транспортен хаос. \r\nЛетище „Роналд Рейгън“ в американската столица е регистрирало около 83 милиметра  валежи само за един час. \r\nДраматични кадри, излъчени от местни телевизии и публикувани в социалните медии, показаха  превозните средства, блокирани във водата в близост до важни забележителности, като монумента на Вашингтон, и някои водачи, стоящи на покривите на колите си, докато изчакват да бъдат спасени. \r\nСградата на Националния архив, в който се помещават някои от най-важните документи в американската история, беше наводнена, електрозахранването в района прекъснато. \r\n\"Бариерите срещу наводненията в сградата са активирани и са сработили\", се казва в изявление на институцията. \"Декларацията за независимост, Конституцията и Хартата за правата на човека - заедно с всички ценни документи, съхранявани в сградата - са в безопасност и не са повредени.\"  Юлиян Марков", "date": "2019.07.09", "title": "АFP: Вашингтон е засегнат от проливни дъждове, има наводнени квартали"}
{"url": "http://www.focus-news.net/news/2019/07/09/2678480/glavnite-prokurori-na-balgariya-i-rumaniya-podpisaha-sporazumenie-za-satrudnichestvo.html", "text": "Главните прокурори на България и Румъния подписаха Споразумение за сътрудничество. Това съобщиха от пресцентъра на  Прокуратура на Република България . Главният прокурор на Република Румъния Богдан Лику е на посещение у нас по покана на българския си колега Сотир Цацаров. В състава на ръководената от г-н Лику делегация е и ръководителят на Дирекцията за разследване на организираната престъпност и тероризма (DIICOT) към Прокуратурата при Върховния касационен съд на Румъния г-н Феликс Банила. \r\nСотир Цацаров и Богдан Лику подписаха Споразумение за сътрудничество между Прокуратурата на Република България и Генералната прокуратура на Румъния. Споразумението има за основна цел улесняването на сътрудничеството между прокуратурите на двете съседни страни и създаването на постоянен работещ механизъм за обмен на информация, включително и по конкретни разследвания. \r\nВизитата на румънският главен прокурор в София следва посещението на Сотир Цацаров в Букурещ преди месец, когато бе подписан Меморандум за сътрудничество между Прокуратурата на Република България и Дирекцията за разследване на организираната престъпност и тероризма (DIICOT). \r\nОсвен срещи с ръководството на Прокуратурата на Република България и в Специализираната прокуратура, програмата на румънските гости включва и среща с Прокурорската колегия на ВСС.  \r\nБогдан Лику е главен прокурор на Генералната прокуратура при Върховния касационен съд на Румъния от 2019 г. Преди това в продължение на 6 години е бил заместник - главен прокурор. Има 23-годишен стаж  като магистрат. В професионалната си кариера се занимава приоритетно с разследване на пране на пари и други тежки престъпления.", "date": "2019.07.09", "title": "Главните прокурори на България и Румъния подписаха Споразумение за сътрудничество"}
{"url": "http://www.focus-news.net/news/2019/07/09/2678475/d-r-marin-darakchiev-mbal-smolyan-1415-patsienti-sa-preminali-prez-sektora-za-invazivna-kardiologiya-za-edna-godina.html", "text": "Отбелязваме една година от откриването на Сектора по инвазивна кардиология в болницата в Смолян, а той беше една мечта на колегите, на пациентите в областта, защото имаше остра нужда от образуването на такава структура. Това заяви на пресконференция в Смолян д-р Марин Даракчиев – директор на МБАЛ „Д-р Братан Шукеров“, предаде репортер на  Радио „Фокус“ – Смолян . На събитието присъстваха председателят на Комисията по здравеопазване в Народното събрание д-р Даниела Дариткова, кметът на Смолян Николай Мелемов, заместникът му Марин Захариев, зам. областните управители Владимир Гърбелов и Андриян Петров, началникът на Кардиологично отделение д-р Нина Шехова и инвазивните кардиолози д-р Николай Илиев и д-р Окан Алиман.  \r\nСпоред д-р Даракчиев в областта е имало спешна нужда от такъв сектор, тъй като има много пациенти с патология, а в кардиологията времето е от особено важно значение. Има много спешни състояния, които налагат инвазивно решение в първите часове. „Така с решение на Министерски съвет и целева субсидия от Министерството на здравеопазването от 1 183 460 лв. бе закупена апаратура и бе направен ремонт и миналата година на 3 юли сложихме първия стенд. Оттогава насам вече една година 24 часа в денонощието в болницата в Смолян има на разположение инвазивен кардиолог и може да се извършват такива процедури по всяко време. Преди пациентите пътуваха до Пловдив и се така се губеше „златния час“, през който се спасява живот“, поясни д-р Даракчиев. Той отбеляза, че за първата година през центъра са минала 1415 пациента, което е доста добър резултати и още един път потвърждава това, че е имало нужда от създаването на центъра. 144 от пациентите са били с остър инфаркт на миокарда, който е едно от най-спешните състояние и има нужда от незабавна интервенция. „Тези пациенти сме ги транспортирали преди до Пловдив. Считам, че има голяма полза от създаването на този център и е добър пример как една инвестиция може да подобри здравеопазването в областта. Най-младият пациент и първият на центъра бе на 29 години, а най-възрастният на 98 години. В центъра работят д-р Илиев и д-р Алиман, имаме обучени инвазивни сестри. В Кардиологията работят осем кардиолога със специалност и двама специализанти. Има желаещи да специализират кардиология“, допълни д-р Даракчиев. Той изказа своята благодарност на всички, които са помагали в начинанието и винаги са ги подкрепяли в дългият и сложен процес, който завърши успешно. Той уточни, че винаги е имало подкрепа от структурите на местно ниво. \"За разширяване дейността на инвазивния сектор се предвижда със закупения вече ангеограф от висок клас да има възможност да се работи и на периферни съдове и мозъчна патология, тъй като сега е актуално лечението на исхемичен инсулт по инвазивен метод\", посочи д-р Даракчиев. Той подчерта, че болницата в Смолян е една от болниците, които на практика нямат просрочени задължения. „В началото на годината с 20 % сме увеличили основните заплати и това е благодарение на добрата работа на здравното заведени и на инвазивната кардиология, която е нова дейност и носи приходи“, каза още д-р Даракчиев. \r\nНели ГЕРГЬОВСКА", "date": "2019.07.09", "title": "Д-р Марин Даракчиев, МБАЛ – Смолян: 1415 пациенти са преминали през Сектора за инвазивна кардиология за една година"}
{"url": "http://www.focus-news.net/news/2019/07/09/2678477/kmetat-na-sofiya-yordanka-fandakova-ako-imame-vazmozhnost-bihme-uvelichili-mieneto-na-sofiyskite-ulitsi.html", "text": "Със сигурност, ако имаме възможност бихме увеличили миенето на софийските улици, но на този етап това, което съдът е разпоредил ние го изпълняваме. Това каза пред журналисти кметът на София Йорданка Фандъкова, предаде репортер на  Агенция „Фокус“ . По повод решението на съда Столична община да мие по-често улиците, кметът на София коментира, че тези мерки са планирани още преди 2 години, когато е започвано делото. „Вие отлично знаете, че през последните две години работим по изпълнението на една много сериозна програма, която включва над 100 мерки, като част от тях са насочени именно към увеличаване на миенето в София. Знаете, че в бюджета за тази година увеличихме двойно миенето, в сравнение с миналата. И в момента ние изпълняваме това предписание на съда, което гласи, че трябва да се мият над 10 хил. кв. м.“, заяви столичният кмет. Тя подчерта, че през лятото Столична община мие улиците на София доста по сериозно. „Информация за улиците, които се мият може да се намери по всяко време на сайта на столичния инспекторат, койот контролира тези процеси. Разбира се, ако бюджетът позволи, и ако имаме средства, аз бих искала да мием улиците на София непрекъснато. Това, което Столична община може да си позволи го прави в момента на база план сметката и на база битови отпадъци, които софиянци плащат“, отбеляза Фандъкова, като допълни, че всичко това трябва да се съобразява.  \r\n„Делото за миенето на улиците в София е от преди 2 години и съда няма как да знае, че ние в момента покриваме тези изисквания. Именно за това подготвяме искане за промяна на това решение, заявих вчера, че категорично решението ни е да не обжалваме това определение, но в същото време ще помолим за промяна и ще внесем официално мерките, които ние изпълняваме, за да информираме надлежно съда, кои от мерките изпълняваме и кои да подобрим“, каза още тя. \r\nИрина ИВАНОВА", "date": "2019.07.09", "title": "Кметът на София Йорданка Фандъкова: Ако имаме възможност бихме увеличили миенето на софийските улици"}
{"url": "http://www.focus-news.net/news/2019/07/09/2678472/premierat-boyko-borisov-dokato-ne-se-izvini-ivitsa-dachich-ne-me-interesuva-kakvo-shte-kazhat-nito-srabskiyat-prezident-aleksandar-vuchich-nito-srabskiyat-premier-ana-barnabich.html", "text": "Яхорина.  Няма напрежение между България и Сърбия. Това каза министър-председателят Бойко Борисов пред журналисти след пленарната сесия на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“  . Попитах сръбския премиер Ана Бърнабич защо Ивица Дачич не излезе да ми благодари, когато на 13 юни поканих сръбските дивизиони да стрелят с нашите ракетни системи и да тренират. Тези дивизиони, които стреляха по НАТО. Кой би си го позволил? България, разбира се, защото имаме авторитет и никой не ни се скара, никой не ни се сърди. Тогава техният военен министър седеше до нашия военен министър. А сега чул, недочул, си позволява да ми вика посланика и да казва, че поведението ми е неприемливо. До вчера говорех с най-добри думи, но сега докато не се извини, не ме интересува какво ще кажат нито сръбският президент Александър Вучич, нито сръбският премиер Ана Бърнабич”, уточни Борисов.  \r\nВеселка ИВАНОВА", "date": "2019.07.09", "title": "Премиерът Бойко Борисов: Докато не се извини Ивица Дачич, не ме интересува какво ще кажат нито сръбският президент Александър Вучич, нито сръбският премиер Ана Бърнабич"}
{"url": "http://www.focus-news.net/news/2019/07/09/2678479/pregled-na-mezhdunarodnite-novini-do-13-chasa-agentsiya-fokus.html", "text": "Круизен кораб избегна удар в последния момент, докато напускаше пристанището на Венеция по време на буря, съобщава електронното издание  The Local  в италианската си редакция. \r\nТова е поредният инцидент, който поднови исканията за въвеждане на забрана за влизане на големи кораби във венецианската лагуна. От разпространените в интернет записи се вижда как 12-палубния круизен кораб с капацитет за близо три хиляди души, се насочва опасно към сушата в разгара на силна буря, на фона на предупредителните сигнали. Произшествието се е случило при опита на капитана на плавателния съд да го изкара от пристанището на града.  \r\n\"В момент, в който бурята беше най-силна… [Корабът] имаше видима трудност да маневрира и се насочваше към Сан Биаджио, придвижвайки се леко към пристанището\", разказва един от очевидците. \r\nСблъсъкът е бил предотвратен, когато един от влекачите се изтеглил надясно, далеч от брега, правейки място за круизния кораб. Компанията-оператор описа инцидента като \"заобикаляне\", наложено от \"извънредно и внезапно\" влошило се време.  \r\n\"Капитанът е имал контрол над кораба дори в условия на крайно и внезапно затруднение\", се казва в изявление на компанията, в което се добавя още, че корабът е възобновил курса си към планираната дестинация. \r\n***  САЩ може да фалират още през септември тази година заради по-ниски от очакваните данъчни постъпления. Тази оценка се съдържа в публикуван в понеделник аналитичен доклад на Центъра за двупартийна политика, който се придържа към центристка ориентация, предава  ТАСС . \r\nСпоред прогнозите на специалистите, „през първата половина на септември федералното правителство повече няма да може да плаща сметките си изцяло и своевременно“. Авторите на доклада подчертават, че вашингтонгската администрация трябва в най-скоро време да активизира преговори с американския Конгрес за ново увеличаване на тавана на държавния дълг. \r\nКакто обясни Шай Акабас, който отговаря за въпросите на икономическата политика в центъра, данъчните приходи в бюджета на САЩ са се увеличили само с 2-3%, вместо очакваните 5-6%. Преди два месеца експертите на организацията прогнозираха, че през октомври може да настъпи фалит. „Настоящият анализ разкри опасно развитие, което не може да бъде пренебрегнато. Преговарящите по бюджета трябва да знаят, че времето изтече“, каза Акабас. „Единственият начин да се елиминира възможността за фалит през тази година е да се повиши тавана на националния дълг през следващите седмици“. \r\nВ допълнение, както се посочва в доклада на Бюджетната служба на Конгреса в понеделник, бюджетният дефицит достигна 746 млрд. долара през първите девет месеца на финансовата година 2019 (започва в САЩ на 1 октомври - ТАСС). Очаква се тази цифра да бъде равна или дори да надхвърли 1 трилион долара до края на финансовата година. В същото време нивото на приходите се е увеличило с 69 млрд. долара в сравнение със същия период на миналата година, докато федералните разходи са нараснали с 208 млрд. долара. \r\nВ края на юни Бюджетната служба на Конгреса прогнозира, че държавният дълг на САЩ ще достигне 144% от БВП до 2049 година. В началото на март Министерството на финансите на САЩ използва „извънредни мерки“ за продължаване на финансовите операции поради факта, че страната достигна тавана на националния дълг, който законодателите трябва да увеличат в близко бъдеще. Това решение ще позволи на правителството на САЩ да продължи да плаща временно сметки, без да нарушава законовия таван на дълга. В същото време министърът на финансите на САЩ Стивън Мнучин преговаря с депутати, за да повиши този показател, като засега разговорите са неуспешни. Държавният дълг на САЩ \r\nВ момента държавният дълг на САЩ е около 22 трилиона долара. Както се съобщава в началото на януари от CNN, анализирайки данните на Министерството на финансите, за две години от президентството на Доналд Тръмп (от 20 януари 2017 г.), той се е увеличил с повече от 2 трилиона долара. \r\nСпоред прогнозите на МВФ, през 2023 г. националният дълг на САЩ ще нарасне до 117% от БВП. \r\nПрез фискалната 2018 година държавният дълг се увеличи от 20 трилиона долара до 21 трилиона долара. Консерваторите в Конгреса обаче заявяват, че държавните разходи продължават да са извън контрол и това може да доведе до още по-голям дефицит през следващите години. \r\n*** Доставка на зенитни ракетни системи S-400 на Турция може да се извърши във вторник, пише турският вестник Haberturk,цитиран от  TACC . \r\nСпоред вестника в понеделник в 21:00 часа московско време (съвпада с българското) е завършено натоварването на С-400 в два товарни самолета. Вестникът твърди, че самолетите с противовъздушни системи ще летят във вторник от въздушната база в Твер до Турция. \r\nПо-рано Haberturk, позовавайки се на източници, заяви, че натоварването на C-400, които ще бъде изпратени в Турция, може да започне на 7 юли. Според вестника в неделя е планирано да се натовари първата инсталация в транспортен самолет за последващо изпращане в рамките на една седмица. В същото време, до понеделник, според Haberturk, девет технически специалисти от Руската федерация ще пристигнат в Турция и ще участват в разполагането на системите. На първия етап ще бъде доставен един комплекс в Анкара, отбелязва изданието. \r\nГоворителят на Кремъл Дмитрий Песков в понеделник подчерта, че доставките на руските противовъздушни ракетни системи ще се извършат в съответствие с договора. \r\n*** Заместник-председателят на парламента Весел Мемеди, който обяви оставка си като депутат, ще я представи пред  депутатите, след което тя трябва да бъде констатирана, пише македонският  “Фокус“  . \r\nАрта Точи от Алианса на албанците е следващата в листата, която трябва да заеме мястото на Мемеди, ако той не се откаже от намерението си да се оттегли от парламента. \r\nМемеди обяви оставката си миналата седмица, възмутен от премиера Зоран Заев и правителствената коалиция, че без негово съгласие е взело решение за освобождаване на министъра на местното самоуправление Сухаил Фазлиу и на негово място е назначен Горан Милевски от Либерално-демократичната партия. Заев заяви, че на Алианса е било предложено да има министър без портфейл, но Мемеди заяви тогава, че не възнамерява да прави политически пазарлъци за размяна на министерства. \r\n*** Албанският парламент, след двучасово разискване със 101 гласа \"за\", прие създаването на анкетната комисия, която ще разследва дали президентът Илир Мета е нарушил конституцията с указ за отлагане на изборите, информира македонският телевизионен  “Канал 5“ . \r\nПет от деветте членове на комисията са членове на управляващата партия на Еди Рама. \r\nЕто защо е повече от ясно, че предложението за освобождаване на Мета в Парламента почти сигурно ще бъде прието, въпреки че анкетната комисия трябва да приключи работата си в рамките на три месеца. \r\nМеждувременно албанската опозиция продължава протестите, изискващи оставката на премиера Еди Рама.  \r\n*** Далмация през нощта преживя нова буря с обилни валежи, които предизвикаха наводнения по улиците, информира македонският телевизионен канал  “Алсат М“ . \r\nМеждувременно в социалните мрежи започнаха да се появяват видеоклипове от голямата буря, която засегна същия регион в неделя следобед. Според местните служби за управление на кризи, се съобщава за сериозни материални щети, но за щастие няма жертви и сериозно пострадали хора. \r\n*** Американската столица  Вашингтон и околните райони са обхванати от проливни дъждове, които наводниха много квартали и прекъснаха електрически и транспортни мрежи, предава  AFP . \r\nНационалната метеорологична служба издаде предупреждение за наводнениятa. Наложило се е затварянето на много големи пътни артерии. Летищата и железопътните мрежи също бяха засегнати, което доведе до транспортен хаос. \r\nЛетище „Роналд Рейгън“ в американската столица е регистрирало около 83 милиметра  валежи само за един час. \r\nДраматични кадри, излъчени от местни телевизии и публикувани в социалните медии, показаха  превозните средства, блокирани във водата в близост до важни забележителности, като монумента на Вашингтон, и някои водачи, стоящи на покривите на колите си, докато изчакват да бъдат спасени. \r\nСградата на Националния архив, в който се помещават някои от най-важните документи в американската история, беше наводнена, електрозахранването в района прекъснато. \r\n\"Бариерите срещу наводненията в сградата са активирани и са сработили\", се казва в изявление на институцията. \"Декларацията за независимост, Конституцията и Хартата за правата на човека - заедно с всички ценни документи, съхранявани в сградата - са в безопасност и не са повредени.\"", "date": "2019.07.09", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/07/09/2678478/premierite-boyko-borisov-i-ana-barnabich-slozhihme-tochka-na-naprezhenieto-mezhdu-balgariya-i-sarbiya.html", "text": "Яхорина.  Сложихме точка на напрежението между България и Сърбия. Това казаха министър-председателите на двете страни Бойко Борисов и Ана Бърнабич в отговор на журналистически въпрос от сръбска медия след пленарната сесия на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“ . От своя страна обаче Борисов заяви, че очаква Ивица Дачич да провери какво е казал и го призова да не прави дипломатически скандал на негов гръб. „Само преди половин месец вашите дивизиони бяха в България да стрелят с ракети по въздушни цели над Черно море. Аз бях там с вашия военен министър. С какво заслужих думите на Ивица Дачич“, попита Борисов. Той уточни, че не е разговарял с него, защото очаква той да му се обади. „Ако бях направил грешка, щях да се извиня“, уточни премиерът. „Поздравете Ивица, много но обичам, но трябва да излезе и да каже: „Извинявай, Бойко, не съм разбрал правилно“. Това е правилното решение да вървим напред“, отбеляза Борисов. Пред сръбския министър-председател Ана Бърнабич той заяви, че догодина ще бъде готова магистралата Белград-София.  \r\nВеселка ИВАНОВА", "date": "2019.07.09", "title": "Премиерите Бойко Борисов и Ана Бърнабич: Сложихме точка на напрежението между България и Сърбия"}
{"url": "http://www.focus-news.net/news/2019/07/09/2678481/atanas-kapralov-natsionalen-literaturen-muzey-kashtata-muzey-hristo-smirnenski-shte-otvori-vrati-v-navecherieto-na-rozhdeniya-den-na-poeta.html", "text": "Къщата музей „Христо Смирненски“ в София ще отвори врати до месеци. Това заяви в интервю за  Агенция „Фокус“  директорът на Националния литературен музей Атанас Каприлов. Той е оптимист, че скоро ще има положителна новина по темата. Каприлов обясни, че къщата се реконструира по спечелен от музея проект за реставрация на културни ценности. Атанас Капралов се надява, че къщата музей „Христо Смирненски“ ще отвори врати в навечерието на рождения ден на поета, ще можем да покажем къщата във вид, достоен за своя патрон. \r\nИрина ИВАНОВА Пълния текст на интервюто четете по-късно в „Мнение”", "date": "2019.07.09", "title": "Атанас Капралов, Национален литературен музей: Къщата-музей „Христо Смирненски“ ще отвори врати в навечерието на рождения ден на поета"}
{"url": "http://www.focus-news.net/news/2019/07/09/2678482/haskovo-adv-plamen-minchev-e-izbran-za-predsedatel-na-obshtinski-savet-topolovgrad.html", "text": "Адв. Пламен Минчев е избран за председател на Общински съвет – Тополовград. Това съобщиха от пресцентъра на  Общината . На заседание на Общинския съвет, което се проведе на 5 юли, общинските съветници гласуваха доверие на адв. Пламен Минчев и му повериха отговорния пост. Той ще изпълнява председателската длъжност до края на мандата. \r\nИзбирането на нов председател се наложи поради изискванията на закона, след прекратяване пълномощията на председателя Васил Сяров на сесията на 27 май. \r\nАдв. Минчев е бил на тази длъжност два последователни мандата – 2007 – 2011 и 2011 - 2015 година.", "date": "2019.07.09", "title": "Хасково: Адв. Пламен Минчев е избран за председател на Общински съвет – Тополовград"}
{"url": "http://www.focus-news.net/news/2019/07/09/2678486/api-dvizhenieto-se-osashtestvyava-vremenno-v-edna-lenta-po-pat-i-7-ot-razklona-za-radko-dimitrievo-do-razklona-za-vasil-drumevo-zaradi-patnotransportno-proizshestvie.html", "text": "Движението се осъществява временно в една лента по път I-7 от разклона за Радко Димитриево до разклона за Васил Друмево заради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на \"Пътна полиция\".", "date": "2019.07.09", "title": "АПИ: Движението се осъществява временно в една лента по път I-7 от разклона за Радко Димитриево до разклона за Васил Друмево заради пътнотранспортно произшествие"}
{"url": "http://www.focus-news.net/news/2019/07/09/2678484/premierat-boyko-borisov-s-dogovora-za-priyatelstvo-dobrosasedstvo-i-satrudnichestvo-sazdadohme-podhodyashtite-usloviya-za-podpisvaneto-na-dogovora-ot-prespa.html", "text": "Яхорина.  С подписването на Договора за приятелство, добросъседство и сътрудничество, дадохме перспектива на гражданите на Република Северна Македония и създадохме подходящите условия за подписването на Договора от Преспа. Това каза министър-председателят Бойко Борисов на среща с президента на Република Северна Македония Стево Пендаровски в рамките на двудневна среща на върха на Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“  . От своя страна Пендаровски заяви, че на ниво дипломация отношенията между двете страни са прекрасни. „Но както казахте в Познан и вие г-н премиер, трябва да дадем тласък на комисията да заработи още по-ефективно“, заяви той, като благодари за активната подкрепа, която България оказва по пътя за европейското бъдеще на Република Северна Македония. „Вие сте най-големият ни поддръжник“, обяви Пендаровски. Премиерът Бойко Борисов каза пред македонския президент, че му е благодарил пред медиите затова, че истината за общата ни история, включително и за Гоце Делчев, започва да се заявява публично от политици на най-високо ниво. „В случая от теб! През цялото време от 1992 г. до днес, България е настоявала единствено за това“, добави Борисов. \r\nВеселка ИВАНОВА", "date": "2019.07.09", "title": "Премиерът Бойко Борисов: С Договора за приятелство, добросъседство и сътрудничество създадохме подходящите условия за подписването на Договора от Преспа"}
{"url": "http://www.focus-news.net/news/2019/07/09/2678487/blagoevgrad-v-regionalniya-istoricheski-muzey-shte-bade-otkrita-gostuvashtata-izlozhba-alkohol-i-ambalazh.html", "text": "В Регионален исторически музей - Благоевград ще бъде открита гостуващата изложба „Алкохол и Амбалаж“. Това каза за  Радио „Фокус“ - Пирин  Пламен Мадемов, директор на Исторически музей - Горна Оряховица, чиято е и гостуващата изложба. Той посочи, че експозицията ще остане в залите на музея в Благоевград до края на лятото, тоест до септември. Мадемов отбеляза, че изложбата „Алкохол и Амбалаж“ е една от трите техни пътуващи мобилни колекции озаглавени със символичното заглавие „Пороците“, което са поставили за атрактивност. Той уточни, че едната от тези изложби е посветена на алкохола, втората – на тютюна и третата – на сладкото. По думите му те трите представят нашите човешки слабости, които винаги са били част от битието ни и са галели сетивата ни, опитвайки се да ни пленят. „Конкретно изложбата „Алкохол и Амбалаж“ вече 13 години пътува по музеите в страната. Това е една от най-успешните ни пътуващи колекции. Създадена е още през 2006 година основно на базата на фонда на Исторически музей - Горна Оряховица. Като цяло в тази изложба са представени над 150 експоната, тъй като ние обичаме изложбата да бъде с повече предмети и смятаме, че по този начин тя е по-интересна и по-атрактивна“, каза още директорът на музея в Горна Оряховица. \r\nНатали СТЕФАНОВА", "date": "2019.07.09", "title": "Благоевград: В Регионалния исторически музей ще бъде открита гостуващата изложба „Алкохол и Амбалаж“"}
{"url": "http://www.focus-news.net/news/2019/07/09/2678488/pss-namerena-e-zhenata-obyavena-za-izcheznala-v-rayona-na-dragoman.html", "text": "Намерена е жената, която по-рано беше обявена за изчезнала в района на Драгоман. Това съобщиха за  Агенция „Фокус“  от  ПСС . По-рано днес екипи на Планинска спасителна служба издирваха 50-годишна жена в гористата местност на град Драгоман, която се изгубила в понеделник. Тя вече е намерена и е в добро състояние.", "date": "2019.07.09", "title": "ПСС: Намерена е жената, обявена за изчезнала в района на Драгоман"}
{"url": "http://www.focus-news.net/news/2019/07/09/2678494/ilir-meta-ot-yahorina-priznayte-kosovo-e-darzhava.html", "text": "Албанският президент Илир Мета призова на срещата на върха на Процеса на сътрудничество в Югоизточна Европа (ПСЮИЕ)Босна и Херцеговина да признае \"реалността, че Косово е независима и суверенна страна\", пише македонското електронно издание  “МКД“ . \r\nМета пристигна в Яхорина на срещата на върха на ПСЮИЕ, след като албанският премиер Еди Рама реши да \"подкрепи\" властите в Прищина, които отказаха да участват в нея, поради покана, в която Косово не се третира като държава, а според установения начин за участие в регионални срещи с бележка под линия. \r\nТой каза, че представителите на Косово, които поемат председателството на процеса, \"бяха принудени да не участват в тази среща\". \r\n\"Как да се говорим за това, че имаме успешно регионално сътрудничество, ако някои от участниците в ПСЮИЕ правят всичко, за да изключат някои страни от възможността да се възползват от регионалните инициативи\", критикува Мета. \r\n\"Сега е подходящият момент за Босна и Херцеговина да отиде по-напред и да признае реалността, че Косово е независима и суверенна държава. Уважението към съседите е от съществено значение за страните от Западните Балкани ”, подчерта той.  Юлиян Марков", "date": "2019.07.09", "title": "Илир Мета от Яхорина: Признайте, Косово е държава!"}
{"url": "http://www.focus-news.net/news/2019/07/09/2678492/sofiyska-gradska-prokuratura-razsledva-dve-notarialni-kantori-v-sofiya-za-sdelki-s-tsarkovni-imoti.html", "text": "Под ръководството на Софийска градска прокуратура (СГП) се извършват претърсвания и изземания в две нотариални кантори в гр. София. Това съобщиха от пресцентъра на  Прокуратура на Република България . Тези процесуално-следствени действия са в рамките на образувано досъдебно производство за данъчни престъпления, длъжностни престъпления, документна измама и пране на пари.  \r\nРазследването е започнато на 18 юни 2019 г. по жалба  от митрополит Антоний, представляващ  Българска епархия в Западна и Средна Европа към Българска източноправославна църква, и предметът му обхваща разпоредителни сделки с имоти, собственост на Българската православна църква.", "date": "2019.07.09", "title": "Софийска градска прокуратура разследва две нотариални кантори в София за сделки с църковни имоти"}
{"url": "http://www.focus-news.net/news/2019/07/09/2678483/varna-apelativniyat-sad-shte-reshi-na-12-yuli-dali-da-ostavi-v-aresta-rumanetsa-blasnal-i-ubil-dete-v-morskata-gradina-v-grada.html", "text": "Апелативният съд ще реши на 12 юли дали да остави в ареста румънеца, блъснал и убил дете в Морската градина в града, предаде репортер на  Радио „Фокус-Варна“ . Адриан Крецу, който блъсна и уби 5-годишно момиченце на паркинг в Морската градина във Варна на 29-ти юни, изрази днес съжаление за станалото и коментира, че не е разбрал какво се е случило. 32-годишният мъж пожела да бъде пуснат на свобода, като се изправи пред Апелативния съд в града, предаде репортер на   Радио „Фокус“ – Варна . В рамките на днешното заседание обаче, магистратите не взеха решение, а ще се произнесат в петък  дали да го оставят в ареста или да уважат жалбата му за по-лека мярка за неотклонение. През това време ще трябва да бъде извършена справка за съдебното му минало, дали има криминални прояви и някакви нарушения в родната си Румъния. По време на заседанието по-рано днес Крецу, който живее в град близо до Констанца и работи на местното пристанище, заяви плачейки, че съжалява за това, което се е случило и, че никога не е искал да нарани едни малко дете. Той добави, че не е видял нищо и не знае какво се е случило. Прокурор Владимир Чавдаров от Апелативната прокуратура настоя румънецът да остане в ареста поради опасност да се укрие, тъй като няма адресна регистрация в страната ни, а наказанието предвидено за престъплението, в което е обвинен е от 2 до 6 години затвор. Адвокатът на задържания Атанас Арменчев пък, изрази съболезнования от свое и от негово име и заяви, че Крецу живее на 150 километра от Варна, което е по-близо от столицата София и винаги може да идва ако бъде призован от съда. Според него една по-лека мярка за клиента му би била по-добра, тъй като той не е извършил деянието умишлено. Адвокатът отказа да коментира как точно е станал нещастният инцидент и заяви, че разследването ще установи каква е причината. По думите на Атанас Арменчев Адриан е добро, образовано младо момче, отговорен в работата си. „Изключително съжалява, трудно изживява случилото се. Но фактът е факт, трагичният случай не може да бъде предотвратен. Карал е внимателно, карал е бавно, как точно е станало, предстои да се изясни“, заяви той. Другият адвокат на Румънския гражданин, Недялко Йорданов, заяви, че виновността на клиента му може да се докаже от автотехническа експертиза. Според него само така ще може да се каже и дали Крецу е можел да предотврати станалото. Той допълни, че пребиваването на подзащитния му в ареста е много трудно, защото той не говори български, а никой друг не говори румънски. Днес в съда, младият мъж изрично отказа да бъде сниман. Очаква се съдът да се произнесе за мярката за неотклонение на Адриан Крецу в 11 часа в петък.", "date": "2019.07.09", "title": "Варна: Апелативният съд ще реши на 12 юли дали да остави в ареста румънеца, блъснал и убил дете в Морската градина в града"}
{"url": "http://www.focus-news.net/news/2019/07/09/2678489/dobrich-ofitsialno-shte-bade-otkrit-nay-noviyat-5-zvezden-hotel-v-albena.html", "text": "В курортния комплекс Албена тази вечер ще бъде открит най-новият хотел от веригата „Маритим“ и първи присъединяващ се към нея хотел в Източна Европа – „Маритим Парадайс Блу“, съобщиха от  ваканционното селище . На събитието ще присъства собственикът и председател на Надзорния съвет на веригата д-р Моника Гоммола, както и изпълнителният директор на хотелиерските участия на „Маритим“ Петър Венел. От българска страна официално поканена на събитието е Николина Ангелкова - министър на туризма. В церемонията по откриването домакините са подготвили различни изненади, сред които концерт на победител от „Гласът на Германия“ BB Thomaz. Гостите ще посетят освен Албена още местността Бялата лагуна, голф-игрище „Тракийски скали“ и Ботаническата градина в Балчик.  Хотел „Парадайс Блу“  получи наградата за най-добър хотелски комплекс в категория „Хотели и ваканционни комплекси” от националния конкурс „Сграда на годината България 2017”. Инвеститор на проекта е „Албена“ АД, архитект – Проектантско бюро Албена ООД с арх. Светослава Коларова и арх. Весела Петкова, интериорният дизайн е дело на френското дизайнерско студио „Borella Art Design”.", "date": "2019.07.09", "title": "Добрич: Официално ще бъде открит най-новият 5-звезден хотел в Албена"}
{"url": "http://www.focus-news.net/news/2019/07/09/2678491/kmetat-na-sofiya-yordanka-fandakova-ochakvame-fizkulturniyat-salon-v-37-su-rayna-knyaginya-da-bade-priklyuchen-do-kraya-na-lyatoto-zaedno-s-tsyalostnoto-preasfaltirane-na-dvora.html", "text": "Очакваме физкултурният салон в  37 СУ „Райна Княгиня“ да бъде приключен до края на лятото, заедно с цялостното преасфалтиране на двора, за да може за новата учебна година децата и учителите да влязат в чисто нова спортна зала. Това каза кметът на София Йорданка Фандъкова пред журналисти по време на посещението си на 37 СУ „Райна Княгиня“, предаде репортер на  Агенция „Фокус“ . „Една от важните ни програми, по която работим в последните години, е да направим така, че всяко училище да има физкултурен салон. Новите такива са истински спортни зали, които са пригодени за всякакъв вид спорт. 37 СУ „Райна Княгиня“ в жк. „Люлин“ е едно от училищата, които нямаха до този момент физкултурен салон“, заяви Фандъкова. Тя отбеляза, че училището е на 95 години и въпреки това години наред децата са играли в пригодена класна стая. „Имаше 10 такива училища, когато започнахме да работим, именно за това си поставихме ясната цел да не остане учебно заведение за деца без физкултурен салон. Нещо повече, в някои училища, в които има повече ученици, в момента изграждаме вече втори физкултурен салон, за да може да не играят по два класа по едно и също време“, посочи кметът на София.  \r\nПо думите й, работата по ремонта на 37 СУ „Райна Княгиня“ върви в срокове. „Кметът на район „Люлин“ Милко Младенов е изключително активен и инициативен. Само в жк. „Люлин“ тази година инвестираме около 5 млн. лв. само за училища и детски градини. Тук бяха най-много детски градини с етернитови панели. Това е друга наша програма и предстои предпоследната детска градина да бъде наново преизградена, за да бъде здравословна средата за децата. Предстои и последната за София детска градина, която се намира в жк. „Люлин“, за да завършим и затворим и тази тема“, каза още Йорданка Фандъкова.  \r\nИрина ИВАНОВА", "date": "2019.07.09", "title": "Кметът на София Йорданка Фандъкова: Очакваме физкултурният салон в  37 СУ „Райна Княгиня“ да бъде приключен до края на лятото, заедно с цялостното преасфалтиране на двора"}
{"url": "http://www.focus-news.net/news/2019/07/09/2678490/predsedatelyat-na-komisiyata-po-zdraveopazvane-d-r-daniela-daritkova-smolyan-kategorichno-e-za-primer-sred-ostanalite-oblastni-bolnitsi-v-stranata.html", "text": "Смолян категорично е за пример сред останалите областни болници в страната. Това заяви на пресконференция в Смолян по повод една година от откриването на Сектора по инвазивна кардиология в областната болница, д-р Даниела Дариткова – председател на Комисията по здравеопазване в Народното събрание, предаде репортер на  Радио „Фокус“ – Смолян . Тя уточни, че поставени при еднакви условия, лечебните заведения в страната от типа на областните болници, показват различни резултати и затова мениджмънтът е много важен. „Негативните примери от страната за болницата в Ловеч и Враца, а болницата в Смолян е от положителната страна на областните болници. Важното е, че това е кауза за всички нас, защото съзнаваме, че сме една от малкото области, които нямат конкурентно частно лечебно заведение и областната болница е стожерът, в който хората в областта и туристи, идващи тук и в курорта Пампорово, могат да получат своевременна и качествена медицинска помощ на високо ниво“, посочи д-р Дариткова. \r\nДиректорът на болницата д-р Марин Даракчиев заяви, че болницата в Смолян е една от малкото болници в страната, която няма просрочени задължения, а от началото на годината основните заплати на работещите в нея са увеличени с 20% и това е благодарение на добрата работа на здравното заведение. \r\nНели ГЕРГЬОВСКА", "date": "2019.07.09", "title": "Председателят на Комисията по здравеопазване д-р Даниела Дариткова: Смолян категорично е за пример сред останалите областни болници в страната"}
{"url": "http://www.focus-news.net/news/2019/07/09/2678493/veliko-tarnovo-97-proekta-na-obshta-stoynost-nad-187-mln-lv-se-realizirat-v-oblastta-kam-kraya-na-yuni.html", "text": "97 проекта на обща стойност над 187 млн. лв. със средства от ЕС се реализират в областта към края на юни. Това каза за  Радио „Фокус“ – Велико Търново  Йоана Данчева, експерт „Информационно обслужване и услуги“ в Областния информационен център в града. Парите са осигурени по различни оперативни програми. Най-много са по ОП „Иновации и конкурентоспособност“ (фирмите са 63) и по ОП „Региони в растеж“. В момента има отворена процедура по ОП „Околна среда“ за изпълнение на демонстрационни проекти за управление на отпадъци. По нея може да се кандидатства до 26 август. „Безвъзмездната финансова помощ е 391 166 лв. Могат да се включат както общини, така и юридически лица със стопанска и с нестопанска цел. Предстоят и няколко процедури по приоритетна ос „Натура 2000“, както и по „Биоразнообразие“, каза още Йоана Данчева. По ОП „Региони в растеж“ има отворена процедура за туристически атракции. По нея могат да кандидатстват до 31 декември 2021 година общини, институции по вероизповеданията и Министерство на културата. „По ОП „Развитие на човешките ресурси“ предстоят повече процедури, за които можете да прочетете на интернет сайта на ОИЦ“, коментира още експертът. Очаква се всеки момент да бъде „отворена“ и процедура за развитие на регионални иновационни центрове. По ОП „Развитие на селските райони“ вече може да се кандидатства за стартова помощ за развитие на малки стопанства. Срокът е края на септември. До края на годината се очаква да бъдат отворени още над 15 процедури по основните оперативни програми. Светослав Стефанов, който се занимава с комуникация, информация и логистика в Центъра уточни, че от началото на календарната година до края на юни за проведени общо 18 информационни събития, с над 180 участници. Консултираните посетители на място са близо 250.Експертите от ОИЦ – Велико Търново отчитат завишен интерес към всички проекти от страна на гражданите. \r\nЛуиза ТРАНЧЕВА", "date": "2019.07.09", "title": "Велико Търново: 97 проекта на обща стойност над 187 млн. лв. се реализират в областта към края на юни"}
{"url": "http://www.focus-news.net/news/2019/07/09/2678496/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за  Радио „Фокус“ - Пирин  от Гранична полиция. Нормално се осъществява движението в двете посоки на ГКПП „Илинден“. Спокойно се осъществява преминаването и през ГКПП „Златарево“. \r\nНатали СТЕФАНОВА", "date": "2019.07.09", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2019/07/09/2678495/silistra-rayonnata-prokuratura-rakovodi-razsledvaneto-na-intsidenta-pri-koyto-postrada-60-godishen-velosipedist.html", "text": "Районната прокуратура ръководи разследването с пострадалия при инцидент с лек автомобил 60-годишен велосипедист. Това съобщиха от пресцентъра на  Прокуратурата . Днес сутринта около 9.00 часа пред сградата на ОДМВР спира автомобилът на мъж с инициали К.Д. При отваряне на вратата в нея се блъска 60-годишен велосипедист, който веднага е отведен в болницата, за да му бъде оказана медицинска помощ. Извършен е оглед на местопроизшествието от следовател в Окръжния следствен отдел при Окръжната прокуратура в Силистра. Взети са кръвни проби, за да се установи дали някой от участниците в пътния инцидент е употребил алкохол, макар да липсват данни за това. Действията по разследването продължават.", "date": "2019.07.09", "title": "Силистра: Районната прокуратура ръководи разследването на инцидента, при който пострада 60-годишен велосипедист"}
{"url": "http://www.focus-news.net/news/2019/07/09/2678500/sport-zinedin-zidan-otpravi-sina-si-pod-naem-v-rasing-santander.html", "text": "Футбол: Зинедин Зидан отправи сина си под наем в Расинг Сантандер.  Младият вратар ще бъде пратен под наем в новия член на Сегунда дивисион. Преотстъпването му ще е в рамките на предстоящия сезон и няма да има опция за откупуването му.  Преди това обаче, синът на \"Зизу\" ще удължи контракта си с Реал Мадрид, който изтича следващото лято . Става ясно кои ще са вратарите на „кралския клуб“. Очаква се титуляр да бъде Тибо Куртоа, а втори вратар да е Кейлор Навас. Трети избор ще е младият украинец Андрий Лунин.", "date": "2019.07.09", "title": "Спорт: Зинедин Зидан отправи сина си под наем в Расинг Сантандер"}
{"url": "http://www.focus-news.net/news/2019/07/09/2678498/sliven-kmetat-stefan-radev-i-predsedatelyat-na-mestniya-parlament-dimitar-mitev-predlagat-za-pocheten-grazhdanin-sadiya-kanyu-zhekov.html", "text": "Кметът Стефан Радев и председателят на Общински съвет – Сливен Димитър Митев предлагат да бъде удостоен със званието „Почетен гражданин на град Сливен и Общината“ съдия Къню Жеков. Това съобщиха от пресцентъра на  Община Сливен . След 38 години стаж като съдия, от които последните 10 години начело на Окръжен съд – Сливен, съдия Къню Жеков отстъпи от заеманата длъжност “административен ръководител – председател“ поради навършване на пенсионна възраст. Поощрен е от Съдийската колегия на Висшия съдебен съвет с отличие „личен почетен знак: първа степен – златен“ и с парична награда. Той е награден за проявен висок професионализъм, безупречно и образцово изпълнение на служебните задължения и високи нравствени качества. Той е с ранг „съдия във ВКС и ВАС“. В своята кариера той последователно е заемал длъжностите стажант съдия в Окръжен съд – Сливен, заместник-районен прокурор в Окръжна прокуратура – Сливен, съдия във Военен съд, а от 1993 г. е съдия в Окръжен съд – Сливен. Изпълнявал е длъжностите председател и заместник-председател, бил е два мандата административен ръководител – председател на съда. Изключителен професионалист, човек с безупречни морални качества и принципност, безспорен пример за своите колеги. През годините, в които е ръководел Окръжен съд – Сливен, е създал безупречни и коректни отношения с всички държавни и местни структури. „Ако се опитаме да обединим в един събирателен образ всички положителни качества, които следва да притежава истинският български магистрат, то съдия Жеков би бил този образ“, се казва в предложението от кмета Радев и председателя на местния парламент Митев. \r\nПредстои то да бъде внесено за разглеждане от Комисията по символика. Ако получи необходимата подкрепа, ще бъде включено като точка от дневния ред на сесия на Общински съвет – Сливен.", "date": "2019.07.09", "title": "Сливен: Кметът Стефан Радев и председателят на местния парламент Димитър Митев предлагат за почетен гражданин съдия Къню Жеков"}
{"url": "http://www.focus-news.net/news/2019/07/09/2678501/kmetat-na-sofiya-yordanka-fandakova-stoynostta-na-tsyalostnoto-izgrazhdane-na-nova-sportna-zala-zaedno-s-asfaltiraneto-v-37-su-rayna-knyaginya-e-malko-nad-1-mln-i-100-hil-lv.html", "text": "Стойността на цялостното изграждане на нова спортна зала, заедно с асфалтирането в 37 СУ „Райна Княгиня“ е малко над 1 млн. и 100 хил. лв. Това каза пред журналисти кметът на София Йорданка Фандъкова по време на посещението си на 37 СУ „Райна Княгиня“, предаде репортер на  Агенция „Фокус“ . „320  деца учат в 37 СУ „Райна Княгиня“. Районния кмет Милко Младенов, заедно с директорката на училището организират ремонтните дейности“, заяви Фандъкова.  \r\n„Отговорността на Столична община е да подобрява условията в училищата в София, а директорите и Министерството на образованието да подобряват учебните програми и преподаването, за да имаме добре образовани и предприемчиви хора за града“, каза още столичният кмет.  \r\nИрина ИВАНОВА", "date": "2019.07.09", "title": "Кметът на София Йорданка Фандъкова: Стойността на цялостното изграждане на нова спортна зала, заедно с асфалтирането в 37 СУ „Райна Княгиня“, е малко над 1 млн. и 100 хил. лв."}
{"url": "http://www.focus-news.net/news/2019/07/09/2678485/ivitsa-dachich-reagiral-sam-na-dumi-koito-premierat-boyko-borisov-ne-e-izrichal.html", "text": "Вицепремиерът и министър на външните работи Екатерина Захариева проведе среща със сръбския си колега - вицепремиера и министър на външните работи Ивица Дачич. Това съобщиха от пресцентъра на  Министерството на външните работи . Двамата разговаряха в словашкия курорт Високи Татри, където участват в неформалната среща на министрите на външните работи от Организацията за сигурност и сътрудничество в Европа.   \r\nЕкатерина Захариева подчерта пред Дачич, че изказването на премиера Борисов в Познан е съвсем коректно политически и юридически, че реакцията му е била категорично неприемлива за България и не помага на приятелските ни двустранни отношения. „Фактът, че 23 държави от ЕС, една от които е България, са признали Косово, не може  да попречи на двустранните ни отношения, а България винаги е подкрепяла Сърбия в европейската ѝ интеграция\", заяви Захариева.  \r\n„Очевидно има погрешна интерпретация на думите на Борисов - най ме изненада това, което обявиха нашите медии. Както анализирахме с министърката, премиерът Борисов всъщност отговаря на питане дали Борел ще е пристрастен, защото Испания не признава Косово. Това съществено за мен променя контекста на изявата му\", каза Дачич. „Сътруднича си с Борисов от много години бях изненадан от интерпретациите на думите му в нашите медии. Изчистихме всичко това с министър Захариева. Искаме с България добри отношения, приятелски, съюзнически и стратегически, защото това е в интерес на двете страни и двата народа. Благодарни сме на България за помощта в европейската интеграция. България може да разчита на Сърбия. Впечатлението в България бе, че нападам Борисов, но всъщност съм реагирал на нещо, което Борисов не е казвал. Тъй като не съм днес в Сараево, там бяхме заедно със Захариева, искам да кажа, че тази тема е затворена и както Бойко е казал: Да вървим напред!”, добави той.", "date": "2019.07.09", "title": "Ивица Дачич: Реагирал съм на думи, които премиерът Бойко Борисов не е изричал"}
{"url": "http://www.focus-news.net/news/2019/07/09/2678503/shumen-vazstanoveno-e-dvizhenieto-po-pat-i-7-v-uchastaka-ot-razklona-za-radko-dimitrievo-do-razklona-za-vasil-drumevo.html", "text": "Възстановено е движението по път I-7 в участъка от разклона за Радко Димитриево до разклона за Васил Друмево. Това съобщиха от пресцентъра на  Агенция „Пътна инфраструктура“ .", "date": "2019.07.09", "title": "Шумен: Възстановено е движението по път I-7 в участъка от разклона за Радко Димитриево до разклона за Васил Друмево"}
{"url": "http://www.focus-news.net/news/2019/07/09/2678502/veliko-tarnovo-odobren-e-proektat-za-integriran-gradski-transport-v-grada.html", "text": "Одобрен е проектът на Община Велико Търново за интегриран градски транспорт, който бе подаден пред Управляващия орган на Оперативна програма „Региони в растеж“ 2014-2020. Това съобщиха от пресцентъра на  Община Велико Търново . Със заповед на заместник-министъра на регионалното развитие и ръководител на оценяващата структура Деница Николова, инвестиционното намерение получава положителна резолюция. Предстои подписване на договор за осигуряване на безвъзмездната финансова помощ. \r\nНад 11,1 милиона лева ще бъдат вложени в инфраструктурата на Старата столица, внедряване на съвременни информационни системи за градските превози и паркирането, както и закупуване на подвижен състав – електрически автобуси. С мерките ще бъдат реализирани нови решения, целящи качествено подобрение както на транспортните услуги, организация на движение и престой, така и на уличната инфраструктура. \r\nЧрез реализацията на проекта ще бъде извършен основен ремонт на целия булевард „България“ – по него се движат основните градски линии с номера 2, 4, 5, 9 и 110, а оттам ще минава и новия градски маршрут, по който ще се движат електрическите автобуси. Изцяло преустроени ще бъдат две натоварени кръстовища. Първото е пресечката на булевард „България“ и улиците „Краков“, Освобождение“, „Полтава“ и „Беляковско шосе“. Там ще бъдат оформени и 41 паркоместа. Второто кръстовище обхваща улиците „Христо Ботев“, „Седми юли“ и „Цар Тодор Светослав“ – до Летния театър.  \r\nСъс средства по проекта ще бъде изграден и пешеходният надлез над улица „Магистрална“, който ще свърже района на Търговски парк Велико Търново с парк „Никола Габровски“.  \r\nДруга от мерките залага създаването на два буферни паркинга – в района на бившето Сержантско училище и в местността „Френкхисар“ /под Балдуиновата кула/. Общият брой на паркоместата ще бъде близо 300 – както за автомобили, така и за автобуси.  \r\nМежду двата буферни паркинга и основните туристически забележителности ще пътуват три електрически автобуса, които ще бъдат закупени със средства по проекта. За целта е разработена нова основна линия от общинската транспортна схема, която бе одобрена и от Общинския съвет. Предвидено е и осигуряването на зарядна станция за нуждите на подвижния състав, който ще е с най-висока степен на екологичност поред стандартите на Европейския съюз.  \r\nЗа оптимизация на градските превози и повишаване на качеството на услугата ще бъде внедрена съвременна информационна система. Тя включва както монтирането на дигитални табла по натоварените автобусни спирки, така и създаването на контролен център за контрол и управление на транспортната организация. Информационна система ще бъде внедрена и за паркингите – тя също ще бъде управлявана от контролния център. Така ще бъде облекчена както работата на синята зона, така и на останалите обекти за спиране и престой.  \r\nЗа оптимизиране на трафика във Велико Търново ще бъдат модернизирани четири светофарни уредби.", "date": "2019.07.09", "title": "Велико Търново: Одобрен е проектът за интегриран градски транспорт в града"}
{"url": "http://www.focus-news.net/news/2019/07/09/2678507/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kalotina.html", "text": "Интензивен е трафикът за леки автомобили на вход на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. Трафикът е интензивен на изход за товарни автомобили на ГКПП „Дунав мост 2“. На границата със Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.07.09", "title": "ГД „Гранична полиция“: Интензивен е трафикът за леки автомобили на вход на ГКПП „Калотина“"}
{"url": "http://www.focus-news.net/news/2019/07/09/2678508/api-shofyorite-tryabva-da-se-dvizhat-s-povisheno-vnimanie-po-pat-9-burgas-varna-v-rayona-na-selo-banya-zaradi-zadimyavane-ot-pozhar.html", "text": "Шофьорите трябва да се движат с повишено внимание по път I-9 Бургас – Варна в района на село Баня заради задимяване от пожар. Това съобщиха от пресцентъра на  Агенция „Пътна инфраструктура“ . Видимоста е намалена вследствие на задимяване от пожар край пътното платно.", "date": "2019.07.09", "title": "АПИ: Шофьорите трябва да се движат с повишено внимание по път I-9 Бургас – Варна в района на село Баня заради задимяване от пожар"}
{"url": "http://www.focus-news.net/news/2019/07/09/2678506/premierat-boyko-borisov-gotse-delchev-e-balgarin-otishal-da-se-bie-za-svobodata-i-avtonomiyata-na-makedoniya.html", "text": "Яхорина.  Президентът Стево Пендаровски беше първият македонски политик, който обясни темата за фигурата на Гоце Делчев по най-правилния начин. Това каза министър-председателят Бойко Борисов на въпрос за отношенията между България и Република Северна Македония пред журналисти след пленарната сесия на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“  . „Гоце Делчев е българин, отишъл да се бие за свободата и автономията на Македония. Това, че е българин не прави подвига му към македонците по-незначителен, точно обратното. Фигурата на Гоце Делчев трябва да ни обединява. Това важи и за въстанията, и за ВМРО“, посочи той. Премиерът Бойко Борисов изрази надежда работата на Съвместната мултидисциплинарна комисия по Договора за добросъседство между България и Северна Македония да приключи бързо. \r\nВеселка ИВАНОВА", "date": "2019.07.09", "title": "Премиерът Бойко Борисов: Гоце Делчев е българин, отишъл да се бие за свободата и автономията на Македония"}
{"url": "http://www.focus-news.net/news/2019/07/09/2678497/premierat-boyko-borisov-s-erdogan-si-dadohme-duma-da-dostignem-10-mlrd-dolara-stokooborot.html", "text": "Яхорина.  С турския президент Реджеп Тайип Ердоган си дадохме дума да достигнем 10 млрд. долара стокооборот. Това каза министър-председателят Бойко Борисов на въпрос за срещата на „четири очи“ с президента на Турция вчера и отношенията между България и Турция пред журналисти след пленарната сесия на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ), предаде  репортер на Агенция „Фокус“  . „България е толкова важна и любима на Турция, защото целият им трафик минава от тук. 5 млрд. и 100 млн. долара е стокооборота между двете страни към момента. Има няколко сфери, в които можем да разширим много взаимните си договорености. В момента на „Капитан Петко Войвода“ минават по 1000 тира на ден. В момента съединяваме жп линиите на България и Турция с тези на Сърбия“, обясни той, като уточни, обаче, че Балканите са взривоопасен регион и е добре по-малко се говори, а повече да се действа. Няма нищо по-добро от общите инвестиции, добави премиерът и припомни откриването на новия завод в Търговище.  \r\nВеселка ИВАНОВА", "date": "2019.07.09", "title": "Премиерът Бойко Борисов: С Ердоган си дадохме дума да достигнем 10 млрд. долара стокооборот"}
{"url": "http://www.focus-news.net/news/2019/07/09/2678511/kyustendil-sastezatelyat-po-tenis-na-masa-radoslav-kotev-ot-dupnitsa-e-predlozhen-za-stipendiya-pred-ministerstvoto-na-mladezhta-i-sporta.html", "text": "Състезателят по тенис на маса Радослав Котев от Дупница е предложен за стипендия пред Министерството на младежта и спорта. Това съобщи за  Радио „Фокус” – Кюстендил  Христо Апостолов, пресаташе на Община Дупница. Радослав Котев е състезател на клуб „Марек Дигеста”. Кметът на Община Дупница инж. Методи Чимев е изпратил писмо до министър Красен Кралев с искане младият тенисист да стане стипендиант. Той отговаря на всички условия за годишна стипендия и ще се превърне в шестия млад спортист от Дупница, който ще получава финансов стимул всеки месец. Задължително условие, освен постигнати успехи е и да бъде ученик в учебно заведение от община Дупница. Месечни стипендии вече получават състезателите в белите спортове Кристиян Божилов и Красимир Атанасов, както и таекуондистите Александър Джорджев, Радина Борисова и Кристиян Анастасов. \r\nВенцеслав ИЛЧЕВ", "date": "2019.07.09", "title": "Кюстендил: Състезателят по тенис на маса Радослав Котев от Дупница е предложен за стипендия пред Министерството на младежта и спорта"}
{"url": "http://www.focus-news.net/news/2019/07/09/2678510/tass-prodalzhava-naprezhenieto-mezhdu-yaponiya-i-yuzhna-koreya-namesiha-sanktsiite-sreshtu-severna-koreya.html", "text": "Продължава напрежението между Япония и Южна Корея, намесиха санкциите срещу Северна Корея, коментира  TACC \r\nЯпонският министър-председател Шиндзо Абе, говорейки в ефир на един от японските телевизионни канали, заяви, че Южна Корея не следи твърде строго спазването на търговското ембарго със Северна Корея, в резултат на което някои материали, доставени от Япония в Южна Корея, могат да попаднат в ръцете на Пхенян. Подобно предположение  бе изразено и от заместник генералния секретар на управляващата Либералдемократическа партия (ЛДП) на Япония Коичи Хагида. \"Мисля, че е съвсем естествено да се предприемат адекватни мерки, защото има случаи, в които ние просто не знаем крайната точка на доставката на тези материали,\" каза той пред  японска телевизия, коментирайки затягането на контрола върху износа на три вида материали в Южна Корея, необходими за производството на полупроводници и дисплеи на електронни устройства. \r\nЮжна Корея отхвърля твърденията на Япония за нарушаване на режима за санкции срещу Северна Корея, което може частично да предизвика ограниченията за износа на Токио към Сеул. Това съобщи във вторник министърът на търговията, промишлеността и енергетиката на Република Корея Сун Юн-мо. \r\n\"Не намерихме доказателства, че флуороводород, внесен от Япония, може да бъде доставен на страни, подложени на санкции на ООН, включително Северна Корея\", цитира думите му Йонхап. Той също така призова Токио \"да спре неоснователните обвинения\". \r\nОтношенията между Токио и Сеул се обтегнаха през есента на 2018 г., когато Върховният съд на Република Корея е наредил на японската компания „Нипон Стийл“ да изплати обезщетение на четирима корейски работници за принудителен труд през Втората световна война. Японското правителство отхвърли решението на съда, подчертавайки, че този въпрос е окончателно решен, когато отношенията между Токио и Сеул са нормализирани през 1965 година. Междувременно Южна Корея започна процедура за конфискация на активи на въпросната японска компания в случай на компенсация.  Юлиян Марков", "date": "2019.07.09", "title": "TAСС: Продължава напрежението между Япония и Южна Корея, намесиха санкциите срещу Северна Корея"}
{"url": "http://www.focus-news.net/news/2019/07/09/2678499/krum-zarkov-bsp-s-predlozhenieto-si-za-otmyana-na-mashinnoto-glasuvane-upravlyavashtite-dokazaha-che-stranata-ni-ne-otgovarya-na-kriteriite-za-demokratichna-i-pravova-darzhava.html", "text": "С предложението си за отмяна на машинното гласуване управляващите доказаха, че страната ни не отговаря на критериите за демократична и правова държава. Това каза заместник-председателят на ПГ на „БСП за България“ Крум Зарков по време на пресконференция във връзка с машинното гласуване, предаде репортер на  Агенция „Фокус“  . „Демократичните държави изборните правила не се пипат поне една година преди избори. У нас всеки път в навечерието на избори променяме ИК. В правовите държави законите са характерни със своята устойчивост и необратимост. Ние не отговаряме на критериите за демократична и правова държава както днес управляващите го доказаха с предложението си за отмяна на машинното гласуване“,  допълни Зарков. „Днес след като всячески се опитаха да опорочат машинното гласуване ,след като несмалко да отменят преференциите, след като силово се опитват да подчинят всеки опозиционен глас, дори скромното постижение за постепенно въвеждане на машинно гласуване, което да ограничи някои, характерни за българската изборна система, феномени, беше практически отменен“, каза още Зарков.  Агенция „Фокус“  припомня:  \r\nПресконференцията на БСП идва след като от ПГ на ГЕРБ обявиха, че предлагат машинното гласуване да не се провежда на местни и парламентарни избори. Предложението им е заложено в нови промени в изборното законодателство. Това ще са вторите промени в Изборния кодекс за тази година, свързани с машините. На 14 февруари 2019 г.  депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.  \r\nНа 26 юни 2019 г. на заседание на Правна комисия след евровота председателят на ЦИК Стефка Стоева отчете, че увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата.Стоева отчете още, че 58 967 избиратели са гласували с машини, което е 7.59% от всички гласоподаватели Председателят на ЦИК уточни, че в секциите с машинно гласуване само 27.7% от избирателите са избрали да гласуват с машина, останалите 72.3% от избирателите са предпочели да гласуват с хартиена бюлетина.  \r\n„Тези данни сочат, че цената на един глас с машинно гласуване с оглед броя на избирателите и разходите за наемане на машините, за сертифицирането им, за провеждане на пазарно проучване, за организиране на обществената поръчка, за допълнителното възнаграждение на членовете на секционните избирателни комисии с машинно гласуване възлиза на около 59 лв.“, посочи също Стоева. По думите й за сравнение цената на един глас с хартиена бюлетина е 0.77 лв. Общата цена на бюлетините е 1 489 989 лв“, каза още Стоева. Тя подчерта, че въпреки трудностите, всичките машини са доставени в 3000 секции. По думите й в 149 от тях няма избирател, който да е гласувал машинно.   \r\nДеница КИТАНОВА", "date": "2019.07.09", "title": "Крум Зарков, БСП:  С предложението си за отмяна на машинното гласуване управляващите доказаха, че страната ни не отговаря на критериите за демократична и правова държава"}
{"url": "http://www.focus-news.net/news/2019/07/09/2678514/snezhana-stoimenova-sdruzhenie-hora-i-traditsii-imame-ogromniya-shans-brezhanskiyat-kesten-da-bade-edin-ot-parvite-produkti-s-geografsko-oznachenie-za-regiona-i-za-balgariya.html", "text": "През годините направихме много за популяризирането на брежанския кестен, както и за неговото сертифициране с европейски знак за качество. Това каза за  Радио „Фокус“ – Пирин  Снежана Стоименова, зам.-председател на сдружение „Хора и традиции“. Тя отбеляза, че всичко добро, което се е случило във връзка с брежанския кестен е благодарение на хората от Община Симитли, но и на институциите, които са „прегърнали каузата“ като своя. „В тази връзка искам да кажа, че един от основните наши партньори е Югозападно държавно предприятие. Те се превърнаха не само в наши съмишленици, но и приятели. Такъв е и кметът на Община Симитли – Апостол Апостолов“, каза още Стоименова. Заместник-председателят на сдружение „Хора и традиции“ коментира също, че по-голяма част от кестеновите фиданки, които са засадени до момента вече са се прихванали. „Това означава, че има бъдеще за брежанския кестен. Тук ще отворя една скоба, за да кажа, че имаме огромния шанс – брежанския кестен да бъде един от първите продукти с географско означение за региона и за България“, подчерта Стоименова. Тя заяви ,че това е „плод“ на години работа и труд в полза на уникалните брежански кестени и Община Симитли. \r\nЛивия НИНОВА", "date": "2019.07.09", "title": "Снежана Стоименова, сдружение „Хора и традиции“: Имаме огромния шанс брежанският кестен да бъде един от първите продукти с географско означение за региона и за България"}
{"url": "http://www.focus-news.net/news/2019/07/09/2678513/burgas-pozhar-e-goryal-kray-s-banya-na-patya-burgas-varna-nyama-postradali.html", "text": "Пожар е горял край с. Баня на пътя Бургас – Варна. Това съобщиха за Радио „Фокус“ – Бургас от  ОДМВР – Бургас . Вследствие на пожара няма пострадали и нанесени големи материални щети. Огънят е потушен своевременно. \r\nМария КУРТЕВА", "date": "2019.07.09", "title": "Бургас: Пожар е горял край с. Баня на пътя Бургас – Варна, няма пострадали"}
{"url": "http://www.focus-news.net/news/2019/07/09/2678504/hristo-prodanov-bsp-demokratsiyata-ne-e-evtino-neshto-no-ako-se-stremim-kam-neya-tryabva-da-izharchim-opredeleni-sredstva.html", "text": "Демокрацията не е евтино нещо, но ако се стремим към нея трябва да изхарчим определени средства. Това каза заместник-председателят на ПГ на „БСП за България“ Христо Проданов по време на пресконференция във връзка с машинното гласуване, предаде репортер на  Агенция „Фокус“  . „При пълно въвеждане на машинното гласуване бихме спестили пари първо от хартия и от печатниците, от които печатат бюлетините“, обясни Проданов. По думите му това не е безплатно. „Би могло да се говори за по-малък брой СИК. В момента на местни избори, ако СИК са от 9 души, може да се помисли за 5 човека“, каза Проданов и обърна внимание, че тези хора получават заплащане в изборния ден. Според него тази теза на управляващите не е оправдана и вярна“, каза още Проданов.  \r\nДеница КИТАНОВА", "date": "2019.07.09", "title": "Христо Проданов, БСП: Демокрацията не е евтино нещо, но ако се стремим към нея трябва да изхарчим определени средства"}
{"url": "http://www.focus-news.net/news/2019/07/09/2678517/vitsepremierat-ekaterina-zaharieva-na-ministerskata-sreshta-na-osse-tryabva-da-oblekchim-zhivota-na-horata-v-zoni-na-konflikt.html", "text": "Вицепремиерът и министър на външните работи Екатерина Захариева взе участие в провелата се днес еднодневна неформална среща на министрите на външните работи на Организацията за сигурност и сътрудничество в Европа (ОССЕ). Това съобщиха от пресцентъра на  Министерството на външните работи . Форумът в планинския курорт Високи Татри в Словашката република е организиран от Словашкото председателство на ОССЕ под егидата на министъра на външните работи и европейските въпроси Мирослав Лайчак, действащ председател на организацията за 2019 г.  \r\nВ рамките на неформалния диалог между ръководителите на делегации, вицепремиерът Захариева подчерта необходимостта в днешния бързо променящ се свят да функционира международен ред, основан на правила и норми, както и на международни институции, гарантиращи мир, сигурност, просперитет, устойчиво развитие и спазване на човешките права. Една ефективна и устойчива международна система следва да е способна да разрешава както новите предизвикателства пред сигурността, така и да насърчава мирното разрешаване на междудържавни спорове.  \r\n„Срещам се с много хора по време на посещенията ми в различни точки на света и подкрепям Словашкото председателство в това, че трябва да се мисли как да се облекчи животът на хората в зони на конфликт\", каза министър Захариева. „Светът е взаимно свързан, имаме нужда от правила, които да създават равнопоставеност между малките и големи страни. Трябва да се спазват фундаменталните човешки права и да уважаваме своите различия”, добави тя.    \r\n„Налице е недостатъчно доверие между държавите, което трябва да се възстанови с политическа воля. Затова трябва да помислим какво повече ни сближава, отколкото какво ни разделя. ОССЕ е добре позиционирана да си сътрудничи в координация с други организации като ЕС, Съвета на Европа и ООН, тя е един постоянен политически диалог между страните”, каза Захариева и тази част от нейното изказване бе цитирана по-късно от испанския външен министър Жозеп Борел, номиниран за Върховен представител на ЕС по външната политика и политиката за сигурност.  \r\nМинистрите, наред с всички важни аспекти на сигурността на европейския континент, се спряха и на продължаващата криза в и около Украйна, съпроводена от загуби на човешки живот и тежка хуманитарна ситуация.  \r\nОССЕ играе важна роля в Западните Балкани, където заедно с ЕС работи за засилване на сигурността, върховенството на закона и демокрацията. В тези рамки има потенциал двете организации да сътрудничат на терен.", "date": "2019.07.09", "title": "Вицепремиерът Екатерина Захариева на министерската среща на ОССЕ: Трябва да облекчим живота на хората в зони на конфликт"}
{"url": "http://www.focus-news.net/news/2019/07/09/2678518/pazardzhik-odobren-e-proekt-za-sanirane-sgradata-na-obshtina-panagyurishte.html", "text": "Община Панагюрище е с нов одобрен проект, съобщи за  Радио „Фокус“ – Пазарджик  Радка Костуркова от общинската администрация. Тя уточни, че проектът е по Оперативна програма „Региони в растеж“ 2014 – 2020 за предоставяне на безвъзмездна финансова помощ за „Ремонт и въвеждане на мерки за енергийна ефективност и достъпна среда в сградата на Община Панагюрище, на площад „20-ти април“. Общият размер на отпуснатата безвъзмездна финансова помощ е в размер на 1 815 800 лева. „Проектното предложение е разработено в отговор на потребността за създаване по-добра среда при предоставянето на административни услуги на физически и юридически лица, намаляване на разходите за издръжка на сградата, икономия на енергийни ресурси и опазване на околната среда. Внедряването на мерки за енергийна ефективност, предвидените ремонтни дейности и мерките за осигуряване на достъп за хора с увреждания, ще допринесат за модернизиране на сградния фонд, създаване на приветлива и ефективна среда. Изпълнението на проекта ще доведе до по-висока енергийна ефективност, ще допринесе пряко за намаляване на крайното енергийно потребление в обществената сграда, както и ще подобри мобилността на хората с увреждания“, допълни Костуркова. По думите и, така ще се гарантира по-високо качество на живот, по-голяма сигурност за гражданите и ще се създадат предпоставки за ускорено икономическо развитие и по-високо ниво на инвестиции. \r\nВаня НИКОЛОВА", "date": "2019.07.09", "title": "Пазарджик: Одобрен е проект за саниране сградата на община Панагюрище"}
{"url": "http://www.focus-news.net/news/2019/07/09/2678505/kiril-dobrev-bsp-mestnite-izbori-imat-nay-mnogo-nuzhda-ot-mashinno-glasuvane-no-upravlyavashtite-iskat-resheniyata-da-se-vzimat-kato-na-kongres-na-gerb.html", "text": "Местните избори имат най-много нужда от машинно гласуване, но управляващите искат решенията да се взимат като на конгрес на ГЕРБ. Това каза заместник-председателят на БСП Кирил Добрев по време на пресконференция във връзка с машинното гласуване, предаде репортер на  Агенция „Фокус“  . \"30 години живеем в демокрация. Спомням си, че първото ми гласуване беше през 89 г., от няколко години вече синът ми гласува, т.е. близо 2 поколения. От днес мисля, че обратното броене започва. ГЕРБ спират парите за партиите, след това отменят машинното гласуване. Аргументът е, че било трудно с тези преференции и там, хората не можели да се оправят. Да отменим и преференциите. Такъв опит за отмяна на преференциите беше направен само преди няколко месеца и БСП напусна заради това НС. Сигурно някои избиратели на ГЕРБ трудно се справят и с интегралната бюлетина. Добре е да отменим и интегралната бюлетина, тя е много сложна. Най-добре е тогава да върнем цветните бюлетини. Нула лв. субсидия и цветна бюлетина 1989 г. Баща ми ме събуди и ми каза: „Отивай да гласуваш има една розова, много прилича на нашата. Гледай да не я объркаш“, обясни още Добрев. По думите му никой не е състояние да ни върне в изходна позиция отново. „Тогава предлагам да отменим изцяло гласуването и да въведем губернатори. Всъщност Народното събрание е един страхотен разход и един човек се справя добре и във всяка една от дисциплините. Смятам, че демокрацията дори няма да има нужда от средства“, коментира още заместник-председателят на БСП.  \r\n„Местните избори имат най-много нужда от подобен тип гласуване, защото само един два гласа могат да променят съотношението в общинския съвет. Само един, два или пет гласа могат да направят някой човек общински съветник с преференциите. Те не го искат, защото най-добре е всички решения да се взимат като на конгрес на ГЕРБ. Всички са за, нула против, и нула въздържали се“, подчерта още Кирил Добрев. Той подчерта, че БСП няма да се предаде в своята битка за демокрацията. „Нас не ни свързват пари, обществени поръчки, а много други неща. Знам, че въпреки затягането на примката на демокрацията, БСП ще се справи в тази битка“, обяви още Добрев.  \r\nДеница КИТАНОВА", "date": "2019.07.09", "title": "Кирил Добрев, БСП: Местните избори имат най-много нужда от машинно гласуване, но управляващите искат решенията да се взимат като на конгрес на ГЕРБ"}
{"url": "http://www.focus-news.net/news/2019/07/09/2678520/emiliya-ilieva-statisticheski-izsledvaniya-blagoevgrad-srednata-prodalzhitelnost-na-zhivota-v-oblastta-za-perioda-2016-2018-godina-e-759-godini.html", "text": "Средната продължителност на живота в областта за периода 2016-2018 година е 75,9 години. Това каза пред  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Тя уточни, че това е с 0.1 години повече спрямо предходния период 2015 – 2017 година. По думите й средната продължителност на живота в Благоевградска област е с 1.1 години по-висока от средната за страната – 74.8 години. Илиева допълни, че за периода 2016 – 2018 г. очакваната средна продължителност на предстоящия живот е най-висока в област Кърджали и София – 76.6 години, а най-ниска в област Монтана – 72.7 години. Експертът добави, че жените живеят по-дълго от мъжете във всички области на страната, но най-голяма е разликата между двата пола в област Силистра – 8.5 години, а най-малка – в областите София и Шумен – 6 години. \r\nНатали СТЕФАНОВА", "date": "2019.07.09", "title": "Емилия Илиева, „Статистически изследвания“-Благоевград: Средната продължителност на живота в областта за периода 2016-2018 година е 75,9 години"}
{"url": "http://www.focus-news.net/news/2019/07/09/2678519/mkd-makedoniya-srabskiyat-premier-otgovori-na-ilir-meta.html", "text": "Сръбският премиер Ана Бърнабич реагира на изявлението на албанския президент Илир Мета от Яхорина и заяви, че Процесът за сигурност в Югоизточна Европа (ПСЮИЕ )не признава така наречената Република Косово, цитира думите и  “МКД“ \r\nМета, който се обърна към пленарната сесия на Процеса за сътрудничество в Югоизточна Европа (ПСЮИЕ), призова Босна и Херцеговина да признае \"реалността, че Косово е независима и суверенна страна\". \r\nСръбският премиер подчерта, че във форума вземат участие и други страни, които не признават независимостта на Косово \r\n\"И не само това, но на срещата на върха, освен домакините, участват и други страни, които не признават Косово - Румъния, Гърция, Молдова\", каза Бърнабич. \r\n\"Предлагам да спазваме установената рамка в процеса на сътрудничество и регионална стабилност, както и да се уважаваме взаимно и да не използваме провокации, както Мета го прави\", каза Бърнабич. \r\nТя също така изразява съжаление, че представителите на Прищина не участват в срещата, но според нея това показва начина, по който Прищина в момента разглежда регионалното сътрудничество. \r\n\"Това е само последната стъпка от многото, които Прищина предприема от ноември миналата година, които показват какво е за тях значението на регионалното свързване и сътрудничество\", заключи сръбският премиер.  Юлиян Марков", "date": "2019.07.09", "title": "„МКД“ (Македония): Сръбският премиер отговори на Илир Мета"}
{"url": "http://www.focus-news.net/news/2019/07/09/2678523/shumen-gradskiyat-uchenicheski-parlament-organizira-sastezanie-pod-nadslov-igrite-na-grada.html", "text": "Градският ученически парламент организира състезание под надслов \"Игрите на града\",  предаде репортер на  Радио „Фокус“ - Шумен . Събитието беше представено на брифинг с участието на Юриета Иванова, заместник-председател на Градския ученически парламент, доброволецът Лъчезар Желязков и Доника Маринова, организатор “Младежки дейности” към Общинския младежки дом. „Идеята на проекта е да покажем на нашите връстници, че можем да се образоваме по интересен и забавен начин, събитието е от нас за нас, т.е. от младите за младите“, обясни Юриета Иванова. „Игрите на града“ ще се проведат в три кръга - „История на Шумен и България“, „Световна история и култура“ и „Водна война“. В третия кръг в балони ще бъдат скрити букви, участниците трябва да спукат балоните и да подредят с буквите дадена дума“, посочи Юриета Иванова.  \r\nОчаква се „Игрите на града“ да съберат близо 300 души - 220 скаути от Полша, Словакия, Македония, Франция, Австрия, Румъния и България, които са на лагер в Шумен, и още около 50 - 60 младежи от Шумен. Предвидена е и забавна програма с участието на танцови формации и солови изпълнители. Отборите победители в състезанието ще получат плакети, предвидени са грамоти и утешителни награди. „Очакваме да бъде интересно, забавно, да провокираме интереса за нови знания у младите хора, покажем, че да научаваш нови неща, не е скучно. Шуменци да си тръгнат по-горди от това, че са жители на града, а чужденците да разберат, че Шумен е привлекателен за младите град“, каза Юриета Иванова. Тя допълни, че проектът е многопластов, а състезанието е само част от предвидените дейности, насочени към техните връстници, за представяне на величието на Шумен и България. \r\nИвелина ИВАНОВА", "date": "2019.07.09", "title": "Шумен: Градският ученически парламент организира състезание под надслов \"Игрите на града\""}
{"url": "http://www.focus-news.net/news/2019/07/09/2678524/sport-uest-hem-proyavyava-interes-kam-mario-baloteli.html", "text": "Футбол: Уест Хем проявява интерес към италианския нападател Марио Балотели, съобщава   Telegraph .  \r\n\"Чуковете\" търсят заместник на Марко Арнаутович, който бе продаден на китайския Шанхай Шанган. За момента обаче 28-годишният Балотели е вариант за лондончани, особено, ако не успеят да придобият Макси Гомес от Селта. През последния полусезон Балотели игра в Олимпик Марсилия, като вкара 8 гола в 15 мача. Освен това той е играл още за отборите на Интер, Манчестър Сити, Милан, Ливърпул и Ница.", "date": "2019.07.09", "title": "Спорт: Уест Хем проявява интерес към Марио Балотели"}
{"url": "http://www.focus-news.net/news/2019/07/09/2678516/krum-zarkov-bsp-napraviha-vazmozhno-nay-trudno-mashinnoto-glasuvane-za-da-izlyazat-s-analiz-koyto-da-im-pozvoli-da-go-otmenyat.html", "text": "Направиха възможно най-трудно машинното гласуване, за да излязат с анализ, който да им позволи да го отменят. Това каза заместник-председателят на ПГ на „БСП за България“ Крум Зарков по време на пресконференция във връзка с машинното гласуване, предаде репортер на  Агенция „Фокус“  . Според него всичко е било направено така, че възможно най-трудно да се проведе машинното гласуване. „В анализа на ЦИК, който е споменат и в мотивите на законопроекта, са уточнени някои проблеми, но те имат решения. Въпросът е как гледаме този анализ. Като начин на диагностика да намерим решенията или като оправдание да го отменим. Участвах на работна група и бях в Правната комисия, където се разсъждаваха тези теми. Има решения на всички тези теми. Защо не са внесени решенията, а е внесена отмяна. Явно, че целта е друга“, каза още Зарков. Според него машинното гласуване е било съзнателно саботирано, а машините съзнателно опорочени. „Цялото говорене ще има или няма машини, което се случи преди два месеца направи невъзможна организацията на този вот. Машините бяха сертифицирани минути преди да тръгнат за секциите“, обясни още зам.-председателят на ПГ на „БСП за България“.  \r\nДеница КИТАНОВА", "date": "2019.07.09", "title": "Крум Зарков, БСП: Направиха възможно най-трудно машинното гласуване, за да излязат с анализ, който да им позволи да го отменят"}
{"url": "http://www.focus-news.net/news/2019/07/09/2678515/hristo-prodanov-bsp-mashinnoto-glasuvane-beshe-sabotirano-ot-strana-na-tsik.html", "text": "Машинното гласуване беше саботирано от страна на ЦИК. Това каза заместник-председателят на ПГ на „БСП за България“ Христо Проданов по време на пресконференция във връзка с машинното гласуване, предаде репортер на  Агенция „Фокус“  . Проданов посочи малка част от предимствата на машинното гласуване. „Първо във връзка с честността на изборите. Знаете каква е статистиката не от един и два избора за недействителните гласове. В Европа това е средно 2-3 %. В България това е средно 6-7 %. Това са гласовете на голяма част от партиите, които след 1989 г. са прескачали 4-процентната бариера и са били парламентарно представени. Във връзка с недействителните бюлетини може би всички са гледали видеото с инструктажа на кмета от Пловдив“, каза той. Проданов обясни, че кмета е инструктирал представителите на ГЕРБ в избирателните комисии как, ако съответната бюлетина и глас не е за ГЕРБ, може да стане недействителна. Той подчерта, че с машинното гласуване недействителните бюлетини са невъзможни. „Това е в посока честтността на изборите. Второ, преброяването на бюлетините в СИК. Беше демонстрирано във видеоклиповете на ЦИК как след края на изборния ден с натискане на един код от флашката излиза бюлетин, който отразява всичките гласове за различните партии, преференции за различните кандидати. Това отнема не повдече от 5 минути. Ние сме свидетели в много избори с усложнените книжа и протоколи колко време отнема на СИК да попълнят тези протоколи. След това всички сме свидетели на хаоса, който става при предаването на протоколите в районните и в общинските избирателни комисии“, обясни още заместник-председателят на ПГ на „БСП за България“. Той подчерта, че при пълно въвеждане на машинното гласуване ще спестят пари.  „Вие спомняте ли си ЦИК  кога пуснаха разяснителен клип за машинното гласуване? При положение, че това беше първото по-мащабно гласуване. Това, което аз се сещам, беше два дни преди изборите. За да убедим обществото в полезността на машинното гласуване и в това как се гласува машинно, е необходима една по-сериозна разяснителна кампания. За мен това беше саботаж и от страна на ЦИК във връзка с машинното гласуване“, каза още Проданов. \r\nДеница КИТАНОВА", "date": "2019.07.09", "title": "Христо Проданов, БСП: Машинното гласуване беше саботирано от страна на ЦИК"}
{"url": "http://www.focus-news.net/news/2019/07/09/2678512/kiril-dobrev-bsp-kak-si-predstavyate-darzhavata-da-ima-superkompyutar-a-mashina-za-izbori-da-ne-mozhe-da-funktsionira.html", "text": "Как си представяте държавата да има суперкомпютър, а машина за избори да не може да функционира? Това попита заместник-председателят на БСП Кирил Добрев по време на пресконференция във връзка с машинното гласуване, предаде репортер на  Агенция „Фокус“  .„Или ни правят на идиоти, или правят хората на идиоти“, подчерта Кирил Добрев. Заместник-председателят на БСП обърна внимание, че 27 % от избирателите в секциите, в които имало машини, са ги използвали. „Искам да се върнете назад при първите избори с преференции колко души използваха преференциите. Дайде да дадем на тези хора да свикнат с машините. 3000, сега 6000. След това просто всичко ще бъде на машини и всичко това ще бъде далеч, далеч по-лесно“, допълни Добрев.  \r\nДеница КИТАНОВА", "date": "2019.07.09", "title": "Кирил Добрев, БСП: Как си представяте държавата да има суперкомпютър, а машина за избори да не може да функционира"}
{"url": "http://www.focus-news.net/news/2019/07/09/2678525/babh-nad-550-tona-nelegalni-ili-falshivi-pestitsidi-sa-konfiskuvani-v-evropa-v-rezultat-na-operatsiya-silver-axe-v-prez-2019-g.html", "text": "Над 550 тона нелегални или фалшиви пестициди са конфискувани в Европа в резултат на операция SILVER AXЕ ІV, която се координира от Европол с подкрепата на Европейската служба за борба с измамите (ОЛАФ). Това съобщиха от пресцентъра на  БАБХ . Това са 1.5 пъти повече количества в сравнение с миналата година – 360 тона. За периода от 25 февруари до 25 април 2019 г. са извършени проверки на важни морски пристанища, летища и сухопътни граници, както и съоръжения за производство и преопаковане. Три лица са арестувани. \r\nВ резултат от извършените проверки във вътрешността на страната ни, в рамките на операцията SILVER AXE IV, са задържани 6 367.575 литра и 4 333.807 кг нелегални продукти за растителна защита (ПРЗ), които са многократно по-големи от тези през миналата година. \r\nБроят на участващите в SILVER AXЕ се увеличава всяка година, което отразява нарастващия ангажимент за противодействие на нелегалния внос и търговията с неразрешени продукти за растителна защита. По време на оперативната фаза на четвъртата по рода си операция, тази година участваха 29 държави: Австрия, Белгия, България, Хърватия, Кипър, Чехия, Дания, Естония, Франция, Финландия, Германия, Гърция, Унгария, Ирландия, Италия, Латвия, Литва, Люксембург, Малта, Холандия, Полша, Португалия, Румъния, Словакия, Словения, Испания, Швейцария, Обединеното кралство и Украйна.  \r\nБългария за втори път участва в международната операция SILVER AXE. В акцията се включиха Българската агенция по безопасност на храните (БАБХ), Главна дирекция „Национална полиция“ и Агенция „Митници“.   \r\nПо време на операцията, във вътрешността на страната, бяха извършени съвместни извънредни проверки с Главна дирекция „Национална полиция“ и ДАНС в обекти за производство, търговия и преопаковане на ПРЗ. По време на международната акция, БАБХ осъществи засилен контрол върху вноса на нелегални продукти за растителна защита на ГКПП, съвместно с Агенция „Митници“.  \r\nПо инициатива на БАБХ са извършени съвместни извънредни проверки с ГД „Национална полиция“ на територията на областите Силистра, Благоевград и Пловдив. При извършена проверка в гр. Силистра беше установена нерегламентирана търговия и преопаковане на продукти за растителна защита, както и съхранение на ПРЗ с изтекъл срок на годност в два нерегламентирани обекта. Задържани са 2 612.475 л продукти за растителна защита, а 437.57 кг са поставени под възбрана. Съставени са 2 акта за установяване на административно нарушение за нерегламентирана търговия. При съвместната проверка на територията на Пловдив е констатирано нарушение с реклама на неразрешен продукти за растителна защита, за което е съставен акт. \r\nПри съвместни действия между Агенция „Митници“ и БАБХ за периода на операцията са задържани 257.5 л и 31.3 кг неразрешени продукти за растителна защита с произход Турция и Русия. \r\nНаред с проверките в рамките на операцията SILVER AXE ІV, в периода от 28 февруари до 26 април 2019 г., инспекторите по растителна защита на БАБХ извършиха на територията на страната 724 извънредни проверки за нелегални ПРЗ на обекти за производство, търговия и преопаковане на продукти за растителна защита, нерегламентирани обекти (376) и на земеделски стопани за употреба на нелегални ПРЗ (348).  \r\nВ рамките на тези проверки са констатирани 70 нарушения. Издадени са 55 предписания и са съставени 5 акта за административно нарушение за нерегламентирана търговия и реклама. \r\nПри проверките на земеделски стопанства не е установена  употреба и съхранение на нелегални ПРЗ. Констатирани са 29 нарушения на Закона за защита на растенията, които нямат връзка с целта на провежданата международна операция. \r\nЗасиленият контрол продължи и след оперативната фаза на операция SILVER AXE IV, като бяха проведени съвместни извънредни проверки на БАБХ и ДАНС през месец юни. Общо при съвместните проверки са открити 3 544.88 л и 3 858.9 кг нелегални ПРЗ, с произход Турция, Гърция и др. В нерегламентиран склад на територията на област Пазарджик са задържани 2 304.07 литра и 1824.3 кг  неразрешени продукти за растителна защита без етикет на български език, 954.575 л и 271 кг неразрешени продукти за растителна защита с етикет на български език, 136.735 л и 1 410.6 кг продукти за растителна защита с изтекъл срок на годност и 149.5 л и 353 кг неправомерно преопаковани продукти за растителна защита (без дата на производство и партиден номер на етикета).  \r\nСлед приключване на операцията борбата с нелегалния внос и търговия с неразрешени продукти за растителна защита продължава.", "date": "2019.07.09", "title": "БАБХ: Над 550 тона нелегални или фалшиви пестициди са конфискувани в Европа в резултат на операция SILVER AXЕ ІV през 2019 г."}
{"url": "http://www.focus-news.net/news/2019/07/09/2678527/bsp-sofiya-izdigna-parvite-kandidati-za-rayonni-kmetove.html", "text": "Районните организации на БСП в „Изгрев“, „Красна поляна“, „Връбница“, „Надежда“, „Студентски“ и „Овча купел“ издигнаха своите кандидати за районни кметове. Това съобщиха от пресцентъра на  БСП - София . \r\nКандидатът на социалистите в „Изгрев“ е д-р Делян Георгиев. Той е на 33 години и е лекар в Спешна медицинска помощ - София. Баща е на 3 деца. \r\nРайонната организация в „Красна поляна“ реши да подкрепи Георги Миланов, издигнат от Инициативен комитет „Бъдеще за Красна поляна“. Миланов е на 43 години, предприемач в сферата на телекомуникациите.  \r\nВъв „Връбница“ БСП издига Владимир Петров, който е на 35 години и е магистър по „Финанси и счетоводство“.  \r\nВ „Надежда“ БСП ще разчита на адвокат Стоян Цветков, на 44 години. \r\nВ район „Студентски“ социалистите издигат 27-годишния юрист Георги Йорданов. В момента е докторант по „Политология“. \r\nБСП – Овча купел ще подкрепи издигнатия от инициативен комитет Ангел Маринов. Той е юрист, експерт по национална сигурност, на 56 години.", "date": "2019.07.09", "title": "БСП – София издигна първите кандидати за районни кметове"}
{"url": "http://www.focus-news.net/news/2019/07/09/2678526/blagoevgrad-trima-mazhe-sa-predadeni-na-sad-za-grabezh-na-zlatni-nakiti-ot-zalozhna-kashta-na-stoynost-nad-10-000-lv.html", "text": "Окръжна прокуратура – Благоевград е внесла в съда обвинителен акт срещу мъже с инициали С.Т., В.М. и В.Н., привлечени към наказателна отговорност за извършен от тях грабеж в заложна къща. това съобщиха от пресцентъра на  Апелативна прокуратура - София .   \r\nОбвиняемите В.М. и В.Н. са с обременено съдебно минало. Единият е осъждан 14 пъти, а другият – 19 пъти.  \r\nВ края на м. октомври 2018 г., заедно със С.Т., решили да извършат грабеж в заложна къща в гр. Благоевград, като предварително се поинтересували за такива в града.  \r\nНа 6 ноември 2018г. тримата обвиняеми потеглили с лек автомобил „БМВ“ от гр. Самоков за гр. Благоевград с намерение да реализират плановете си. След като стигнали в града, Н. паркирал МПС при жилищна сграда, в близост до заложната къща на ул. „Полковник Дрангов“. С.Т. влязъл в търговския обект и заявил на служителката, че желае да избере златно колие и златен пръстен на обща стойност около 800 лева за подарък. Жената извадила от стъклената витрина табла със златните накити - 20 броя златни пръстена и 20 чифта златни обеци. След това поставила на бюрото и стойка с 4 броя златни колиета, за да може Т. да избира. Докато той оглеждал накитите, в заложната къща влязъл и обвиняемият В.М. Последният се насочил към таблата с пръстените и обеците и я дръпнал с ръка.  \r\nКасиерката оказала съпротива на грабителите, обаче обвиняемият М. успял да издърпа от ръцете й таблата с бижутата, а съучастникът му Т. в същото време издърпал от лявата й ръка колиетата. Жената посегнала към паник бутона, за да сигнализира охранителната фирма, която е била ангажирана с охраната на обекта. Преди да успее да го натисне, С.Т. я бутнал с двете си ръце в областта на лявото рамо. Служителката му отвърнала, а той на свой ред я блъснал с ръка в областта на лицето.  \r\nТичайки, двамата обвиняеми напуснали обекта и се отправили към паркирания в близост автомобил, където ги чакал В.Н. След като стигнали гр. Самоков, отнетите накити били претеглени с везна и разделени между участниците в престъплението поравно. Впоследствие бижутата били продадени и подарени на други лица.  \r\nСпоред заключението на изготвената по делото съдебно-оценителна експертиза, общата стойност на отнетите златни накити е 10 444,28 лв.  \r\nПредстои наказателното производство срещу тримата обвиняеми да продължи в съда.", "date": "2019.07.09", "title": "Благоевград: Трима мъже са предадени на съд за грабеж на златни накити от заложна къща на стойност над 10 000 лв."}
{"url": "http://www.focus-news.net/news/2019/07/09/2678529/d-r-nikolay-iliev-mbal-smolyan-sektorat-po-invazivna-kardiologiya-e-sred-seriozno-raboteshtite-v-stranata.html", "text": "За една година в Сектора по инвазивна кардиология в Смолянската болница са преминали над 1400 пациенти, а в България лаборатория с над 1000 пациента на година се води за много сериозно работеща. Това каза на пресконференция по повод една година от откриването на Сектора един от двамата инвазивни кардиолози в Смолян д-р Николай Илиев, предаде репортер на  Радио „Фокус“ – Смолян . Д-р Илиев е родом от Смолян и е работил в различни болници в столицата, но се връща в родния си град заради откриването на инвазивния сектор. „Аз съм от този град и отдавна си давам сметка, колко необходима беше структурата за хората, които живеят тук и благодаря на д-р Даниела Дариткова, на директора на болницата д-р Даракчиев на общината и областта, които подкрепиха инициативата. Успяхме да помогнем на страшно много хора, и млади хора в активна работна възраст, които след месец се връщат на работа и са пълноценни и активни. Все още обаче има места в областта и в общината, където хората не са напълно наясно с възможностите, които ние предлагаме. Имаме възможност да правим и безплатни профилактични прегледи на работещите в големите предприятия в региона и така да допринесем за ефективността на лечението“, отбеляза д-р Илиев. Той допълни, че Смолян е туристически център и е изключително важно за туристите, идвайки тук на почивка да знаят, че могат да получават успешна и много добра медицинска помощ в Смолян. Д-р Илиев допълни, че в Смолян вече идват пациенти от София и Пловдив, както и от Гърция, което е доказателство за качеството на апаратурата, грижите и старанието, което се полагат за пациентите в инвазивния сектор. Той посочи, че пациентите за една година от 29 до 98-годишни. „Помагаме на много млади хора, но в добре развитите страни се обръща внимание и на много възрастните хора. Родопите са регион с много столетници и апелът ни е, че за сърдечно-съдовите заболявания възраст няма. При нас дори и хора над 100 години могат да получат бърза, неувреждаща и подобряваща качеството на живот помощ“, категоричен е д-р Илиев. Началникът на Кардиологичното отделение д-р Нина Шехова посочи, че преди откриването на Сектора много пациенти от региона са губили първия „златен час“ и са се инвалидизирали. „Със създаването на инвазивната кардиология това не се получава. През 2017 г. смъртността в отделението е била 1,47, за 2018 е 0,6 и от началото на годината е 0,4“, сравни д-р Шехова. Тя допълни, че екипът от двама инвазивни кардиолози скоро ще се увеличи, тъй като един от специализантите в отделението вече е защитил специалност и се обучава в инвазивната кардиология. Д-р Окан Алиман, който също е инвазивен кардиолог в Сектора заяви, че с голямо желание е дошъл да работи в Смолян, въпреки че досега е работил само в Пловдив. „Центърът надмина очакванията, тъй като се очакваше, че в такъв район потребността от него не е висока, но това не е така. Надявам се, че ще разширим обхвата на нашата дейност. Патологията, която лекуваме в Смолян не се отличава от тази в страната и остава да се обогати с апаратури, които ще направят центъра международно конкурентен. Сестринският ни екип е създаден от локални кадри и е щастие те толкова бързо успяха да съзреят“. \r\nНели ГЕРГЬОВСКА", "date": "2019.07.09", "title": "Д-р Николай Илиев, МБАЛ – Смолян: Секторът по инвазивна кардиология е сред сериозно работещите в страната"}
{"url": "http://www.focus-news.net/news/2019/07/09/2678528/plamen-mademov-im-gorna-oryahovitsa-v-izlozhbata-alkohol-i-ambalazh-osnovno-sa-predstaveni-razlichni-vidove-alkoholni-butilki-ot-kraya-na-19-i-20-vek.html", "text": "В изложбата „Алкохол и Амбалаж“ основно са представени различни видове алкохолни бутилки от края на 19 и 20 век -  халби, гарафи и мострени етикети. Това каза за  Радио „Фокус“-Пирин  Пламен Мадемов, директор на Исторически музей - Горна Оряховица, чиято е и гостуващата изложба в Регионалния исторически музей в Благоевград. „Показваме и позабравени питиета, които сега не са толкова модерни, като абсент, амер, чинцано, които са били много популярни по питейните заведения преди около 100 години. Показваме и историята на различните алкохоли, които са битували по нашите земи, например бирата – първите бирени фабрики, с акцент горнооряховското пивоварно дружество „Бабенец“, което вече за съжаление не съществува. Показваме първите бирени шишета, които не са с хартиени етикети, както са сега, а директно производителят и марката са се изписвали върху самото стъкло“, заяви той. Мадемов допълни, че посетителите на музея ще имат възможността да видят интересното затваряне на по-старите бирени и лимонадени шишета със закопчалката тип коронка, които до преди 30-40 години все още можеше да види. По думите му като цяло изложбата е разделена на няколко колекции, едната от които представлява стъклени бутилки с различна форма и вместимост. Пламен Мадемов подчерта, че това което се опитват да покажат е, че в по-старото време не са били разпространени тези съвременни разфасовки от 500 мл, 750 мл или 1 л, а повечето питиета по онова време са се продавали в малки кокетни бутилчици обикновено по 300 мл, които нямат нищо общо с днешните груби стъклени шишета. Той отбеляза, че бутилките някога са се правели с много естетика и с интересно изваяни форми. \r\nНатали СТЕФАНОВА", "date": "2019.07.09", "title": "Пламен Мадемов, ИМ - Горна Оряховица: В изложбата „Алкохол и Амбалаж“ основно са представени различни видове алкохолни бутилки от края на 19 и 20 век"}
{"url": "http://www.focus-news.net/news/2019/07/09/2678521/plovdiv-okrazhniyat-sad-nalozhi-uslovna-prisada-za-prepodavatel-v-universiteta-po-hranitelni-tehnologii-za-poiskan-podkup-ot-studenti.html", "text": "Окръжният съд наложи условна присъда за преподавател в Университета по хранителни технологии за поискан подкуп от студенти. Това съобщиха от пресцентъра на  Съда . Окръжен съд – Пловдив осъди подсъдимия Николай Б. на две години лишаване от свобода и глоба в размер на 3000 лева, като на основание чл. 66 ал.1 от НК отложи изпълнението на така наложеното наказание от 2 години лишаване от свобода с изпитателен срок от 3 години, считано от влизане на присъдата в сила. Съдът призна подсъдимия за виновен в това, че на 11 май 2017 г. в гр. Пловдив, в условията на продължавано престъпление и в качеството си на длъжностно лице – хабилитиран преподавател при Университет по хранителни технологии - Пловдив, академична длъжност „ръководител катедра“ – „професор“ при Технически факултет, катедра „Електротехника и електроника“ при УХТ - Пловдив, като извършител, в съучастие с Димитър Д., като помагач, е поискал 300 лв. от студентите в УХТ Х. Е. и В. Д. , или общо 600 лв., който не му се следва, за да наруши службата си: \r\n- да проведе изпит на студентите Х. Е. и В. Д. извън мястото на провеждането му, като проведе изпит в кабинет №176, блок 1 извън определената учебна зала в нарушение на Правилника за организация на учебната дейност в УХТ – Пловдив и изготвения въз основа на него изпитен график на задочните студенти от Технически факултет, образователно квалификационна степен бакалавър за зимен семестър на учебната 2016/2017 г.; \r\n- да предостави предварително изпитните задачи и техните решения, да постави положителни оценки върху изпитните работи на студентите Х. Е. и В. Д. и отбележи същите в студентските им книжки и изпитните протоколи, с което да удостовери успешно положен изпит на лицата по учебна дисциплина „Теоретична електротехника – първа част“ в нарушение на Правилника за организация на учебната дейност в УХТ – Пловдив и т.16 и т.3 от Длъжностна характеристика за длъжност „Ръководител катедра“ в УХТ. \r\nСъс същата присъда съдът призна за невинен и оправда подсъдимия Николай Б. по обвинението престъплението да е извършено в периода 12 – 15 май 2017 г. и за това, че е нарушил службата си, като е съгласувал с Х. Е. и В. Д. явяването им на изпит по дисциплината „Теоретична електротехника – първа част“ извън изпитната сесия, определена с ПОУД на УХТ и изготвения въз основа на Правилника изпитен график на задочните студенти за съответната дисциплина, с което нарушил Правилника за организация на учебната дейност в УХТ – Пловдив и изготвения въз основа на него изпитен график на задочните студенти от Технически факултет образователно ниво бакалавър за зимен семестър на учебната 2016/2017 г. втори курс. \r\nСъс същата присъда Окръжният съд лиши подсъдимия Николай Б. от право да заема държавна или обществена преподавателска длъжност за срок от три години, считано от влизане на присъдата в сила. \r\nОкръжен съд – Пловдив осъди подсъдимия Димитър Д. на една година и шест месеца лишаване от свобода и глоба в размер на 2000 лева, като на основание чл. 66 ал.1 от НК отложи изпълнението на така наложеното наказание от една година и шест месеца лишаване от свобода с изпитателен срок от три години, считано от влизането на присъдата в сила. \r\nСъдът призна подсъдимия Димитър Д. за виновен в това, че на 11 май 2017 г. в гр. Пловдив, в условията на продължавано престъпление, в съучастие като помагач с Николай Б. (извършител) длъжностното лице – хабилитиран преподавател при Университет по хранителни технологии - Пловдив, академична длъжност „ръководител катедра“ – „професор“ при Технически факултет, катедра „Електротехника и електроника“ при УХТ Пловдив, умишлено е улеснил извършването на престъплението чрез съвети, разяснения, отстраняване на спънки, набавяне на средства и по друг начин, като му е помогнал да поиска дар - парична сума от по 300 лв. от студентите в УХТ Х. Е. и В. Д., или общо 600 лв., който не му се следва, за да наруши службата си: \r\n- да проведе изпит на студентите Х. Е. и В. Д., извън мястото на провеждането му, като проведе изпит в кабинет №176 блок 1, извън определената учебна зала, в нарушение на Правилника за организация на учебната дейност в УХТ – Пловдив и изготвения въз основа на него изпитен график на задочните студенти от Технически факултет, образователно квалификационна степен бакалавър за зимен семестър на учебната 2016/2017 г.; \r\n- да предостави предварително изпитните задачи и техните решения, да постави положителни оценки върху изпитните работи на студентите Х. Е. и В. Д., и отбележи същите в студентските им книжки и изпитните протоколи, с което да удостовери успешно положен изпит на лицата по учебна дисциплина „ Теоретична електротехника – първа част“  нарушение на Правилника за организация на учебната дейност в УХТ – Пловдив и т.16 и т.3 от Длъжностна характеристика за длъжност „Ръководител катедра“ в УХТ, когато тези нарушения не съставляват престъпление. \r\nСъс същата присъда съдът призна за невинен и оправда подсъдимия Димитър Д. по обвинението престъплението да е извършено в периода 12 – 15 май 2017 г. и загдето подсъдимият Николай Б. да е нарушил службата си, като е съгласувал с Х. Е. и В. Д. явяването им на изпит по дисциплината „Теоретична електротехника – първа част“ извън изпитната сесия за съответната дисциплина, с което нарушил Правилника за организация на учебната дейност в УХТ – Пловдив и изготвения въз основа на него изпитен график на задочните студенти от Технически факултет образователно ниво бакалавър за зимен семестър на учебната 2016/2017 г. втори курс. \r\nПрисъдата подлежи на обжалване и протест в 15-дневен срок пред Пловдивския апелативен съд.", "date": "2019.07.09", "title": "Пловдив: Окръжният съд наложи условна присъда за преподавател в Университета по хранителни технологии за поискан подкуп от студенти"}
{"url": "http://www.focus-news.net/news/2019/07/09/2678530/veliko-tarnovo-obshtina-svishtov-izpalnyava-osem-proekta-i-programi-nasocheni-kam-osiguryavane-na-zaetost-na-bezrabotni-litsa-registrirani-v-byuro-po-truda.html", "text": "Община Свищов изпълнява осем проекта и програми, насочени към осигуряване на заетост на безработни лица, регистрирани в „Бюро по труда“ – Свищов от различни възрастови и социални групи и с различен образователен ценз. Това съобщиха от пресцентъра на  Общината . \r\nЗа първи път през 2015 година в рамките на Национална програма „Активиране на неактивни лица“ в Община Свищов е назначен на работа „Младежки медиатор“. Общината бе и първата в България, подала заявка за разкриване на такова работно място. \r\nТрудовата характеристика на длъжността включва дейности за идентифициране на младежи, завършили средно или висше образование, които не учат, не работят и не са регистрирани в Дирекция „Бюро по труда“, както и младежи, отпаднали или намиращи се в риск от отпадане от образователната система преди завършване на средното си образование. На посочените групи се предлага консултация и подкрепа за завръщане в образователната система или регистрация в Дирекция „Бюро по труда“, където да бъдат насочени към включване в курсове за професионална квалификация или към подходяща работа. \r\nСлед прецизен съвместен подбор от Дирекция „Бюро по труда“ - Свищов и Община Свищов, към Дирекция „Административно, правно и информационно обслужване, управление на проекти и европейски въпроси“ е назначена Кръстина Александрова. \r\nКато младежки медиатор вече 4 години тя изпълнява функцията на посредник между младежите и различните институции, които предоставят социални, здравни, образователни и други услуги. Убедена е в положителните резултати от основната цел на програмата и отчита приносът и за активиране и включване на пазара на труда на неактивни, включително обезкуражени лица и младежи до 29 г. (вкл.), които не работят, не учат и не са регистрирани в Дирекции „Бюро по труда“ (ДБТ). \r\nЗа периода от своето назначаване през 2015 година до момента младежкият медиатор се е срещнал с над 317 младежи, като след  първоначалното идентифициране и консултиране, значителна част от тях са реинтегрирани в образователната система, което е от изключителна важност за тяхната бъдеща реализация. \r\nМладежкият медиатор, експерти и специалисти от Община Свищов и ДБТ – гр. Свищов положиха усилия за обхващане и на безработни лица, посредством индивидуално и групово прилагане на инструменти и услуги за привличане и мотивиране за регистрация в ДБТ.  В рамките на индивидуални и групови срещи работят за насърчаване включването на млади хора от всички населени места в община Свищов в обучения, както и за връщането им в образователната система. Съдействие също така получават и за осигуряване на заетост, ориентиране при изготвяне на CV, запознаване с различни техники за търсене на работа, избор на подходящо обучение. \r\nСамо по проекта, изпълняван от Община Свищов „Младите хора в община Свищов – активни участници на пазара на труда“ изпълняван по Оперативна програма „Развитие на човешките ресурси“  бяха активирани общо над 60 младежа, като в последствие 54 от тях бяха назначени на работа в Община Свищов за срок от 6 месеца на различни длъжности, съответстващи на преминалото обучение.", "date": "2019.07.09", "title": "Велико Търново: Община Свищов изпълнява осем проекта и програми, насочени към осигуряване на заетост на безработни лица, регистрирани в „Бюро по труда“"}
{"url": "http://www.focus-news.net/news/2019/07/09/2678509/krum-zarkov-bsp-absolyutno-nepriemlivo-e-da-se-otmeni-mashinnoto-glasuvane-za-mestnite-izbori-da-dadem-silen-otpor-zaedno.html", "text": "Абсолютно неприемливо е да се отмени машинното гласуване за местните избори - да дадем силен отпор заедно. Това каза заместник-председателят на ПГ на „БСП за България“ Крум Зарков по време на пресконференция във връзка с машинното гласуване, предаде репортер на  Агенция „Фокус“  . Крум Зарков направи своето обръщение към всички граждани, към институциите и към всеки заинтересован да покаже, че в държавата има място за демократичност и законност. „Понеже това е епизод пореден от сериала „Опраскване на Изборния кодекс“ с голяма степен на достоверност може да предвидим какво ще се случи оттук нататък. Инициативата на ГЕРБ и „Обединени патриоти“ ще бъде сигурно подкрепена от ДПС, както това се случва във всеки важен за тях момент. Министерски съвет, който по закон трябва да съорганизира изборите ще се покрие и ще каже: „Това е въпрос на Народното събрание“, а Народното събрание със силата на нямото си мнозинство набързо ще реши този проблем“, каза той. Зарков обърна внимание, че още за утре е насрочена Правна комисия, която да разглежда предложенията на ГЕРБ.  \r\nДеница КИТАНОВА", "date": "2019.07.09", "title": "Крум Зарков, БСП: Абсолютно неприемливо е да се отмени машинното гласуване за местните избори - да дадем силен отпор заедно"}
{"url": "http://www.focus-news.net/news/2019/07/09/2678531/shumen-predstoi-parva-kopka-na-nov-targovski-obekt-v-grada.html", "text": "Предстои първа копка на нов търговски обект в Шумен. Това съобщи кметът Любомир Христов, предаде репортер на  Радио „Фокус“ - Шумен . На близо 1200 кв. м застроена площ мъжка, дамска мода и спортни облекла ще предлагат четири известни търговски вериги. Новият обект ще бъде в близост до строителния хипермаркет. „През следващата седмица планираме първа копка, а очакванията са до началото на месец ноември обектът да бъде отворен“, заяви Любомир Христов. \r\nИвелина ИВАНОВА", "date": "2019.07.09", "title": "Шумен: Предстои първа копка на нов търговски обект в града"}
{"url": "http://www.focus-news.net/news/2019/07/09/2678532/nezavisimaya-gazeta-turtsiya-prevzema-shelfa-na-kipar-sas-sila.html", "text": "Турция превзема шелфа на Кипър със сила, пише руският вестник „Независимая газета“ в материал, представен без редакторска намеса. \r\nТази седмица вторият турски сондажен кораб „Явуз“ трябва да стигне до бреговете на Кипър - областта, която Никозия смята за своя изключителна икономическа зона(ИИЗ). По този начин Анкара повдига залозите в конфликта за спорни газови находища, открити близо до острова, които се превръщат в основна заплаха за проекта „Турския поток“. Гърция, която споделя общи интереси в енергийния сектор с Кипър, многократно е изразявала опасения, че подобно разширяване на турските дейности в Източното Средиземноморие може да доведе до „въоръжен епизод“. \r\nГотовността на Турция за \"военни епизоди\" със своите съседи е добре илюстрирана от факта, че Явуз е придружен от една от основните фрегати на военноморската флота „Барбарос“, наречена така на един от османските военноморски командири. \r\nФактът, че сондажният кораб скоро ще достигне бреговете на Кипър, бе съобщено от Министерството на енергетиката на Турция. Отделът за отбрана на страната не остава настрана и разпространява снимки на самолети F-16, които също придружават Явуз по пътя към района, за който предявяват претенции Анкара и Никозия. Известно е, че сега в района е сондажният кораб „Фатих“, който вече се занимава с изследвания. Кипърските власти издадоха международни заповеди за арест на екипажа му. Самата Република Турция заявява, че действа в този регион в съответствие с международните стандарти. Всяко действие срещу „Фатих“ ще доведе до отговор, предупреди Анкара. \r\nПод заплахата от задържане са 25 членове на екипа на „Фатих“, и експерти в областта на енергетиката. \"Ако гръцката общност се опита да приложи това решение ( да арестува екипажа на Фатих. - \"НГ \"), то тогава ще се сблъска с жестоката реакция на Анкара\", заяви говорителят на турското външно министерство Хами Аксой. Според дипломата Република Турция наблюдава отблизо съобщенията за действията на гръцката общност на Кипър в рамките на енергийния спор между Анкара и Никозия. „Усилията на гръцката общност, насочени към пренебрегване на законните права на кипърските турци и предотвратяване на сондажни операции на континенталния шелф в Турция, са обречени на провал. Търсенето и сондирането (в Източното Средиземноморие - \"НГ\") ще продължи в съответствие с утвърдения график, \"обещаха от турското външно министерство. \r\nМелих Хан Билгин, генерален директор на държавната петролна компания на Турската петролна корпорация (TPAO), заяви вчера, че неговата компания, която притежава Явуз, ще започне да пробива през юли. „След като определим мястото за работа през юли, ще започнем сондаж. Хиляди метра вода и три хиляди метра земя ще бъдат покрити. В края на този етап ще прехвърлим кораба на следващия етап - каза той. Ръководителят на TPAO добави, че \"целите на работата на кораба са чисто научни\" и са \"продължение на сеизмичните проучвания, започнали преди 5-6 години\" на кипърския шелф. Според него неговата компания \"не се интересува от действията на другата страна\". \r\nСитуацията се усложнява от факта, че наскоро Гърция и Кипър са постигнали обещания от ЕС за налагане на антитурски санкции, ако Анкара продължи да пробива в района, който Никозия счита за изключителна икономическа зона. Държавните и правителствени ръководители на ЕС вече са инструктирали Европейската комисия да подготви целенасочени мерки срещу Турция. \"Съветът на Европа изразява съжаление, че Анкара все още не е отговорила на многократните призиви за спиране на тази дейност\", се казва в изявление на лидерите на страните от Общността. \"ЕС ще продължи да следи отблизо развитието на ситуацията и е готов да отговори адекватно и в пълна солидарност с Кипър.\" Въпросът беше активно обсъждан и на срещата на министрите на отбраната на НАТО в Брюксел в края на юни. Гръцкият министър на националната отбрана Евангелос Апостолакис каза на своя турски колега Хулуси Акар, че Гърция ще защити сигурността на региона. \r\nГърция предупреди за вероятността от „въоръжен епизод“, ако Турция продължи действията си в спорните територии. Но да реши проблема около Кипър, сега се пада на новия гръцки министър-председател. В резултат на изборите, проведени миналия уикенд в Гърция, водещата опозиционна центристка партия Нова Демокрация (НД), водена от Кириакос Мицотакис, спечели убедителна победа, получила 39,83% от гласовете. Преброяването на Министерството на вътрешните работи показа, че според резултатите от гласуването НД ще има 158 места в еднокамарен парламент с 300 места. Това дава възможност на партията самостоятелно да формира правителство. Що се отнася до коалицията на радикалните леви сили СИРИЗА, която бе оглавена от премиера Алексис Ципрас, тя получи 31,55% от гласовете (86 места). Сега Мицотакис ще трябва да се справи с всички проблеми, които е наследил от своя предшественик. \r\nГърция, заедно с Кипър и Израел, образуват „газовия триъгълник“ на държави, които съвместно искат да развиват находища в Източното Средиземноморие. Споровете между Анкара и Никозия се отнасят предимно до находището „Афродита“, открито край брега на острова от консорциум, воден от \"Нобъл Енерджи\" през 2011 г. Кипър, който обяви обекта за част от изключителната си икономическа зона, вече е издал лицензи за проучване на няколко чуждестранни компании. Износът на газ от Афродита, чието богатство се оценява на около 140 милиарда кубически метра, вече е съгласуван с европейските столици. Синьото гориво, както беше планирано, трябва да минава през средиземноморския подводен газопровод, проектът на който се нарича „ИйстМед“. Това създава пряк конфликт на интереси с руско-турския проект \"Турски поток\", който също е предназначен за Европа. \r\nЕнергийният потенциал на острова дори принуди САЩ да преразгледат своята стратегия за Източното Средиземноморие и да подкрепят енергийното сътрудничество на Гърция, Израел и Кипър. Сенаторите изготвиха законопроект, наречен Закон за сигурността и партньорството в Източното Средиземноморие. Документът съдържа най-важните точки за Никозия - премахването на оръжейното ембарго, наложено през 1987 г., финансирането на кипърския сектор за сигурност, подкрепата за енергийното сътрудничество между Кипър, Гърция и Израел. По предложение на сенатора от Демократическата партия и един от разработчиците на инициативата на Робърт Менендес, бяха направени промени в законопроект, който е пряко свързан с Русия. Така законопроектът изисква от американската администрация ежегодно да докладва, че \"кипърските власти са предприели и продължават да предприемат всички мерки, необходими за спиране на практиката да се позволява на руските военни кораби да използват пристанищата на Кипър за презареждане и поддръжка\"  Юлиян Марков", "date": "2019.07.09", "title": "„Независимая газета“: Турция превзема шелфа на Кипър със сила"}
{"url": "http://www.focus-news.net/news/2019/07/09/2678536/prezidentat-rumen-radev-shte-vrachi-nagradata-na-ban.html", "text": "На 10 юли от 17.50 часа в зала „Проф. Марин Дринов“ на Българската академия на науките президентът Румен Радев ще участва в отбелязването на 80-годишнината от рождението на проф. Марко Семов. Това съобщиха от  прессекретариата на държавния глава . \r\nВ рамките на церемонията държавният глава ще връчи на Академията наградата „Проф. Марко Семов\". Отличието е за приноса на БАН за развитието на духовния живот на нацията и по повод 150-годишнината от нейното основаване.", "date": "2019.07.09", "title": "Президентът Румен Радев ще връчи наградата „Проф. Марко Семов“ на БАН"}
{"url": "http://www.focus-news.net/news/2019/07/09/2678534/prezidentat-rumen-radev-shte-udostoi-s-darzhavni-otlichiya-deytsi-na-kulturata-i-izkustvoto.html", "text": "На 10 юли от 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството. Това съобщиха от  прессекретариата на държавния глава . На церемония в Гербовата зала театралните и филмови актьори Васил Михайлов и Ириней Константинов ще бъдат удостоени с орден „Стара планина“ първа степен.  \r\nДържавният глава ще награди с орден „Св. св. Кирил и Методий“ първа степен художника Христо Панев. Актьорът и театрален режисьор Андрей Аврамов и председателят на гражданско сдружение \"Епископ Йосип Щросмайер“ Трифон Павлов ще бъдат удостоени с орден „Св. св. Кирил и Методий“ втора степен.  \r\nРумен Радев ще връчи орден „Св. св. Кирил и Методий“ огърлие на клавирния педагог, преподавател и дългогодишен директор на Националното музикално училище „Любомир Пипков“ Милка Митева.", "date": "2019.07.09", "title": "Президентът Румен Радев ще удостои с държавни отличия дейци на културата и изкуството"}
{"url": "http://www.focus-news.net/news/2019/07/09/2678535/pazardzhik-zadarzhani-sa-dvama-mazhe-chupili-peyki-i-osvetitelni-tela-vav-velingrad.html", "text": "Двама мъже, извършили вандалска проява, са задържани от служители на полицейското управление във Велинград, съобщиха от  ОДМВР - Пазарджик . През нощта в неделя срещу понеделник в РУ - Велинград бил получен сигнал за вандалска проява в центъра на курортния град. В парка до площад „Николай Гяуров“ двама мъже са чупили осветителни тела, пейки и каменна декоративна чешма. Незабавно към мястото са насочени дежурни автопатрули. Униформените действали бързо и не след дълго били задържани авторите на погрома. Оказало се, че това са Д.З. (на 23 г.) и Г.К. (на 20 г.), и двамата от Велинград. Те са задържани в ареста за срок от 24 часа. Размерът на щетите причинени на общината от техните действия са изяснява. По случая се води бързо производство.", "date": "2019.07.09", "title": "Пазарджик: Задържани са двама мъже, чупили пейки и осветителни тела във Велинград"}
{"url": "http://www.focus-news.net/news/2019/07/09/2678542/plovdiv-apelativniyat-sad-ostavi-v-aresta-mazh-obvinen-za-otvlichane-i-iznasilvane-na-mlada-zhena.html", "text": "Апелативният съд остави в ареста мъж, обвинен за отвличане и изнасилване на млада жена. Това съобщиха от пресцентъра на  Съдебната палата . Съдът потвърди определението на Окръжен съд – Пловдив, с което е оставена в сила мярката на мъжа с инициали П. М.  за неотклонение „Задържане под стража“. Срещу него са повдигнати обвинения за отвличане и изнасилване на млада жена, станало в началото на януари 2019 г. \r\nАпелативните магистрати отхвърлиха искането на П. М. за освобождаване под „домашен арест“,  като прецениха, че са изпълнени  двете предпоставки на чл. 63, ал. 1 от НПК по отношение на обвиняемия. Налице е обоснованото предположение, че той е извършил и двете престъпления, за които са му повдигнати обвинения в хода на досъдебното производство. За отвличането е предвидено наказание „лишаване от свобода\" от 10 до 20 години, а за  изнасилването  – „Лишаване от свобода\" от 3 до 15 години. \r\nСпоред апелативните съдии обоснованото подозрение за съпричастност на П. М. към повдигнатите му обвинения се извлича от част от гласните и писмени доказателства по делото. От досегашните осъждания на П. М. съдът прави извода, че при по-лека мярка за неотклонение от „Задържане под стража“ обвиняемият може да се укрие и да извърши друго престъпление. \r\nОпределението на Апелативния съд е окончателно.", "date": "2019.07.09", "title": "Пловдив: Апелативният съд остави в ареста мъж, обвинен за отвличане и изнасилване на млада жена"}
{"url": "http://www.focus-news.net/news/2019/07/09/2678539/razkrita-e-rabotilnitsa-za-skimirashti-ustroystva-v-dobrich-zadarzhani-sa-trima-dushi.html", "text": "На 8 и 9 юли 2019 г. съвместен екип за разследване от прокурори от Специализираната прокуратура, служители от ГДБОП, съдия-следовател и полицейски служители от Франция, са извършили действия по разследването на участници в организирана престъпна група за производство и експлоатация на скимиращи устройства. Това съобщиха от пресцентъра на  Апелативна специализирана прокуратура . \r\nПо време на действията в София и Добрич са задържани с Европейски заповеди за арест трима български граждани, за които са събрани доказателства за участие в престъпната група. В Добрич е открита и работилница за скимиращи устройства, които впоследствие са били използвани за нелегално събиране на банкови данни на територията на Франция. При извършените претърсвания и изземвания в жилища и офиси, както и със СРС, са събрани множество доказателства за участие на тримата в организирана престъпна група. \r\nДосъдебното производство на Специализирната прокуратура по случая е образувано през юни 2018 г. на базата на Европейска заповед за разследване, издадена от съдия-следовател при апелативния съд в Лион във връзка с водено там наказателно производство срещу двама българи. Те са били задържани няколко месеца преди това, докато посреднощ свалят скимиращо устройство от автоматична колонка за гориво. Предния ден собственикът на бензиностанцията забелязал, че на една от колонките е монтиран „скимер“ с микрокамера за записване на въвежданите ПИН кодове за банкови карти и информирал френските власти. Кадрите от видеонаблюдението показали, че двамата са поставяли и сваляли скимиращите устройства. \r\nСъбраните доказателства дали основания да се предположи, че двамата са част от по-голяма организирана престъпна група в България. \r\nСъвместният екип за разследване на територията на България е сформиран на базата на споразумение между българските и френските съдебни власти. \r\nТримата задържани с Европейски заповеди за арест в София и Добрич ще бъдат предадени на френските съдебни власти за нуждите на тамошното наказателно производство.", "date": "2019.07.09", "title": "Разкрита е работилница за скимиращи устройства в Добрич, задържани са трима души"}
{"url": "http://www.focus-news.net/news/2019/07/09/2678538/afp-sarbiya-arestuva-mazh-zaplashil-kosovski-albanski-reporter-na-bazirana-v-belgrad-televiziya.html", "text": "Мъж, заподозрян в смъртни заплахи срещу косовски албански журналист, кореспондент на телевизионен канал, базиран  в Белград, бе задържан под домашен арест, съобщи съдът във вторник, цитиран от  AFP \r\nРешението на белградския съд дойде след като заподозреният, идентифициран само като Н.В. от северния сръбски град Бечей, е бил задържан през уикенда и разпитан от прокурорите. \r\n33-годишният е заподозрян в изпращането на заплашителни съобщения към телевизионния журналист на N1 Зана Чимили в социалната мрежа „Инстаграм“. \r\nТой също е заподозрян в \"подстрекаване към национална, расова и религиозна омраза ... и нетолерантност\", се казва в изявление на вътрешното министерство. \r\nСъдът разпореди по време на домашния му арест да му бъде забранено да използва интернет и ще бъде „задържан, ако наруши решението“.  Юлиян Марков", "date": "2019.07.09", "title": "AFP: Сърбия арестува мъж, заплашил косовски албански репортер на базирана в Белград телевизия"}
{"url": "http://www.focus-news.net/news/2019/07/09/2678537/maya-manolova-ombudsman-iskat-otmyana-na-mashinnoto-glasuvane-zashtoto-to-razoblichi-krazhbata-na-vot.html", "text": "Искат отмяна на машинното гласуване, защото то разобличи кражбата на вот. Това каза на брифинг омбудсманът Мая Манолова във връзка с предложените промени за отмяна на машинното гласуване, предаде репортер на  Агенция „Фокус“ . „Истинската причина за отмяна на машинното гласуване е фактът, че машините разобличиха кражбата на вот. Машинните разобличиха нечестното съставяне на протоколите от СИК. Доказателството за това е на сайта на ЦИК. В 1 1 29 секции има неотчетени в окончателния протокол преференции, в 80  секции има неотчетени гласове за партии. Това са близо 40% от секциите, в които е имало машини. Това доказателство е очевидно в случаите, в които СИК е посочила в окончателния протокол по-малко гласове за дадена партия и даден кандидат от подадената машина“, поясни тя.    \r\n„Машините разобличиха неотчитането на гласове и кражбата на вот и това е истинският мотив. Истинският мотив е, че машините не ядат кебапчета и не вземат по 50 лв“, заяви общественият защитник.   \r\nДаяна ДЮЛГЕРОВА", "date": "2019.07.09", "title": "Мая Манолова, омбудсман: Искат отмяна на машинното гласуване, защото то разобличи кражбата на вот"}
{"url": "http://www.focus-news.net/news/2019/07/09/2678541/dobrich-uchenitsite-ot-klub-ekopuls-na-osnovno-uchilishte-yordan-yovkov-v-kavarna-se-sreshtnaha-s-dobrovoltsi-ot-chernomorska-mrezha-na-nepravitelstvenite-organizatsii.html", "text": "Учениците от клуб „Екопулс“ на основно училище „Йордан Йовков“ в Каварна се срещнаха с доброволци от Черноморска мрежа на неправителствените организации. Това съобщиха от пресцентъра на  Община Каварна . \r\nЕмма Гилева, ръководител на Черноморска мрежа на неправителствените организации, Антония Красимирова, изучаваща „Международни комуникации“ във Виена и Тасило Сакскобургготски, който е един от внуците на Симеон Сакскобургготски, бяха посрещнати в Каварна по стар български обичай с хляб и сол.  \r\nКъм участниците в срещата се присъединиха и кметът на Община Каварна Нина Ставрева, зам.-кметът Йордан Йорданов и Радка Илиева, директор на основно училище „Й. Йовков“.  \r\nКметът Ставрева приветства гостите от Черноморска мрежа на неправителствените организации и отправи специални благодарности към всички ученици от клуб “Екопулс“ в Каварна.  \r\n„Изключително важно е от такава крехка възраст децата да се учат да пазят природата и да имат отношение към нея. Благодаря на г-жа Ангелова и г-жа Габровска за труда, който полагате да възпитавате учениците. Гордея се с това, че единствената в страната получена награда „Черноморски медал“ е именно в Каварна. Вие бяхте отличени със златен медал в деня на Черно море - 31 октомври, по време на конференция в Истанбул за активна дейност на учителския колектив и учениците в областта на опазването на Черно море и успяхте да изпреварите своите връстници от Гърция, Румъния, Русия, Турция и Унгария“, каза кметът Нина Ставрева.  \r\nПред участниците в днешната среща Емма Гилева, ръководител на Черноморска мрежа на неправителствените организации, обясни, че поводът за днешната визита е доброто сътрудничество между клуб „Екопулс“ и Черноморска мрежа на неправителствените организации, което датира от години и е една от многобройните екологични акции, които се провеждат с млади хора от различни крайбрежни градове. „Младите хора от еко клуба са част от нашата програма за образование, мониторинг и запознаване с гражданската наука. Днес всички заедно ще извършим мониторинг на твърдите отпадъци на един от кай-красивите плажове в света-„Болата“, посочи още Гилева.  \r\nСлед разговора в основно училище „Йордан Йовков“ всички участници в срещата се отправиха към „Болата“ за извършване на мониторинга.", "date": "2019.07.09", "title": "Добрич: Учениците от клуб „Екопулс“ на основно училище „Йордан Йовков“ в Каварна се срещнаха с доброволци от Черноморска мрежа на неправителствените организации"}
{"url": "http://www.focus-news.net/news/2019/07/09/2678544/veliko-tarnovo-zapochna-zapisvaneto-na-prietite-v-84-ti-vipusk-parvokursnitsi-v-stopanska-akademiya-d-a-tsenov-v-svishtov.html", "text": "Най-нетърпеливите новоприети студенти в Стопанска академия „Димитър А. Ценов” се записаха веднага след обявяване на резултатите от първо класиране за Кандидатстудентска кампания 2019. Това съобщиха от пресцентъра на  Стопанската академия . Първокурсниците, част от които бяха придружени от своите родители, бяха посрещнати в новооткрития Фронт офис за обслужване на студенти, където получиха своите заверени студентски книжки. Първият записан студент е Магдалена Стоянова от гр. Етрополе, завършила местната ПГ „Тодор Пеев”. Получила цялата необходима информация само от сайта на свищовското висше училище, тя е избрала специалност „Маркетинг” в редовна форма на обучение. Минути по-късно студентската си книжка получи и Цветан Бачийски от гр. Кнежа, завършил ПГЗ „Стефан Цанов”, който кандидатства в Стопанска академия по препоръка на свои приятели – студенти в Свищов. Той е приет също в редовна форма на обучение, в спец. „Стопански и финансов контрол”. Първият записан студент в задочно обучение е Лилия Нейкова от гр. Русе, завършила ПГИУ „Елиас Канети”, приета в спец. „Икономика на туризма”. По думите ѝ влияние за избора на висше училище са оказали нейни близки, възпитаници на Стопанска академия. И тримата първокурсници са кандидатствали единствено в Свищов, като в класирането участват с оценка от държавен зрелостен изпит. Сред мотивите за избора на висше училище, новозаписаните свищовски студенти посочват още високата оценка сред работодателите за възпитаниците на Стопанска академия, отличната подготовка на дипломиралите се и перспективните възможности за кариерна реализация. Важни фактори за избора на Стопанска академия, според студентите, са също социално-ориентираните такси за обучение, ниската цена за издръжката на живот в Свищов, възможностите за участие в международни проекти и стипендиантски програми. \r\nПриемът на студенти в СА „Д. А. Ценов” за академичната 2019/2020 година в ОКС „бакалавър”, направления „Икономика” и „Администрация и управление” е за обучение, субсидирано от държавата и обучение, финансирано от обучаемите. За редовно обучение по държавна поръчка прием се осъществява по 15 специалности, а за задочно – по 14. При платената форма, за редовно обучение специалностите са 15, за задочно – 16, а за дистанционно – 11.     \r\nИ през настоящата кандидатстудентска кампания, в Стопанска академия се запазва тенденцията на по-голям интерес към задочната форма на обучение. Освен реализирания прием за задочно обучение по държавна поръчка,  при първо класиране за платено обучение в задочна форма са приети над 120 души. Кандидат-студентът, приет с най-висок бал за задочно обучение по държавна поръчка е Пламен Тодоров от с. Липница, обл. Враца, завършил ПГ по химични технологии „Васил Левски” – гр. Мизия. Той е приет в спец. „Счетоводство и контрол” с бал 29.85, при максимален 30.00.  \r\nДистанционната форма на обучение, която се реализира за първа година в ОКС „бакалавър”, привлече интереса на 65 участници в първо класиране. С получената акредитация за обучение в дистанционна форма, Стопанска академия вече осъществява всички възможни форми за обучение на бакалаври. Дистанционното обучение представлява успешна алтернатива на задочната и редовната форми на обучение, съчетавайки техните предимства. Базирано е върху използването на съвременните достижения в областта на информационните технологии и тяхното приложение. Присъствени са само изпитните сесии, които могат да бъдат провеждани освен в Свищов, и в изнесените центрове на Стопанска академия в градовете София и Стара Загора. Дистанционното обучение е предпочитано от хора, които искат да учат докато работят, пътуват, почиват, забавляват се или отглеждат децата си.  \r\nЗа редовно обучение по държавна поръчка с най-висок бал на първо класиране – 29.67, е приета Ива Кирилова от гр. Свищов, завършила ПДТГ „Димитър Хадживасилев”, избрала спец. „Застраховане и социално дело”. Част от първите записани новоприети студенти в редовна форма на обучение са кандидатствали със сертификати от проведените от Стопанска академия национални ученически състезания по икономика в различни направления. Сертификатите им дават право да се запишат по първа желана специалност в редовно обучение и да ползват студентско общежитие безплатно за първата година. Настаняване в общежитие се полага за всеки студент на Стопанска академия, приет в редовна форма на обучение. \r\nКандидат-студентите, които не са приети при първо класиране, продължават да участват в следващите автоматично. Срокът за записване на приетите студенти от първо класиране е до 13 юли 2019 г., включително. Работното време на Фронт офиса за записване на новоприетите студенти при Стопанска академия през седмицата е от 08.00 до 17.00 ч., а в съботния ден – от 09.00 до 16.00 ч.  \r\nРезултатите от второто класиране ще бъдат обявени на 15 юли 2019 г., а от трето класиране – на 22 юли 2019 г. До края на настоящата кандидатстудентска кампания в Свищов предстоят още три от предварително планираните месечни изпитни сесии – на 20 юли, 31 август и 14 септември (събота от 13.00 часа). Класиране за попълване на незаетите места ще бъде обявено (при необходимост) до 30 септември.  \r\nПриемът на документи за кандидатстване в Стопанска академия за обучение в ОКС „бакалавър” продължава. Освен с оценка от държавен зрелостен изпит и с полагане на конкурсен изпит в Свищов, желаещите могат да кандидатства още с пренесена оценка от успешно положен кандидатстудентски изпит в друго висше училище или с оценка от национални и международни олимпиади. Резултатите от всяко класиране се обявяват в интернет страницата на Стопанска академия  , където се публикува и актуална информация за възможностите за кандидатстване, специалности и форми на обучение, такси, срокове, необходими документи и др.", "date": "2019.07.09", "title": "Велико Търново: Започна записването на приетите в 84-ти випуск първокурсници в Стопанска академия „Д. А. Ценов” в Свищов"}
{"url": "http://www.focus-news.net/news/2019/07/09/2678546/radio-b92-sarbiya-emanyuel-makron-shte-pristigne-v-sarbiya-direktno-ot-rusiya.html", "text": "Еманюел Макрон ще пристигне в Сърбия директно от Русия, информира сръбското радио  ”B92” .  \r\nВъпреки позицията си срещу разширяването на ЕС, френският президент Емануел Макрон идва в Белград с послание, че Франция подкрепя интеграцията на Сърбия в ЕС. \r\nКакто съобщава сръбския Blic, Макрон ще предаде на президента на Сърбия, че Франция подкрепя Сърбия в разрешаването на конфликта с косовските албанци. В този контекст всекидневникът заявява, че отношенията на Макрон с представителите на Прищина са се променили, подчертавайки, че тази промяна на курса на френския президент в полза на Сърбия е новост. \r\nЗа Сърбия е важно, че тази промяна идва в момента на разрешаване на открити въпроси, така че страната ще се стреми да се възползва от нея . \r\nМакрон ще бъде нов европейски млад лидер, заедно със Себастиан Курц, ще замени Ангела Меркел и по този начин ще разшири влиянието си върху Балканския регион, а като посети Сърбия от всички страни в региона, изпраща ясно послание, че Сърбия е главният съюзник на Франция в тази част на Европа, пише изданието. \r\nОтказът на Прищина да премахне митата, наложени на сръбски стоки, слабостта на най-силните европейски сили да упражнят натиск върху албанците и ясен знак, че албанците възприемат само САЩ като съюзник, промени отношението на френския президент към представителите на Прищина, заключава Blic. \r\nТова беше очевидно миналия месец в Берлин, когато той реагира необичайно грубо към коментарите на Харадинай, които смяташе за неприемливи. \r\n\"Вие не сте в състояние да поискате нищо, тъй като няма да получите нищо, включително либерализиране на визовия режим. Знаете ли защо? Няма да го позволя\", каза Макрон на Харадинай. Blic също така оцени, че Макрон показва, че е готов да се ангажира с диалога, да поеме ролята на медиатор и да разреши проблемите в качеството си на нов европейски лидер, и доказа това с насрочване на среща с руския президент Владимир. Путин. \r\nПредвижда се тази визита веднага да предшества посещението му в Белград, което означава, че той ще дойде в Сърбия директно от Русия. \r\nСръбският президент Александър Вучич обяви вчера, че по време на посещението на Макрон ще бъдат подписани около 20 споразумения, като добави, че той ще има много теми за обсъждане с френския си колега, между другото: икономическото и политическото сътрудничество, пътя на Сърбия към ЕС и въпроса за Косово.  Юлиян Марков", "date": "2019.07.09", "title": "Радио “B92” (Сърбия): Еманюел Макрон ще пристигне в Сърбия директно от Русия"}
{"url": "http://www.focus-news.net/news/2019/07/09/2678547/todor-kamarashev-balgarska-asotsiatsiya-na-turisticheskite-agentsii-v-momenta-spetsialnite-oferti-v-hotelite-zapochvat-ot-15-i-dostigat-do-30.html", "text": "В момента специалните оферти в хотелите започват от 15% и достигат до 30%. Това каза за  Радио „Фокус“ – Бургас  Тодор Камарашев, собственик на туристическа агенция и член на Българската асоциация на туристическите агенции (БАТА). Според него през настоящата година цените на туристическите пакети са възвърнали равнището си отпреди няколко години – преди да бъдат завишени с около 20 - 30% заради последвалите силни сезони. „Спадът в посещаемостта ще се отрази неблагоприятно, разбира се, но трябва да се изчаква до края на сезона, за да разберем какво ще бъде процентното му съотношение. Казваме, че има спад, но никой не може да каже колко е той в действителност. Когато казваме, че има спад, трябва да се изследва преди всичко информационната среда. Под информационната среда имам предвид специалните оферти, които предлагат хотелите – тогава да, има спад. За нашата туристическа агенция няма такъв“, отбеляза Камарашев.  \r\nТой добави, че спад се наблюдава от пазар като Русия, но за сметка на това добро е положението с пазари като Украйна и Молдова. „Спадът е реален и осезаем. В момента обаче се създаде обстановка, която описва един апокалипсис, което също не е правилно според мен“, посочи още Камарашев. По думите му трябва да се има предвид и цикличността на летните сезони – след 2 - 3 по-силни, следва по-слаб такъв. „Причините за спада не са една, две, не са от вчера, не са и от онзи ден, но, за мен, като основна си остава презастрояването. Да не забравяме, че през тази година има отворени 3-4 нови хотела в к.к. Слънчев бряг, които не са малки. Не можем  постоянно да строим и да искаме всички места да се напълнят на 100%“, каза още Камарашев. Според него спадът е бил планиран още в началото на настоящата година и освен намаленията в хотелите, туроператорите също правят всичко възможно той да бъде преодолян – да влезе в рамките на не повече от 10%. \r\nМария ПОПЧЕВА", "date": "2019.07.09", "title": "Тодор Камарашев, Българска асоциация на туристическите агенции: В момента специалните оферти в хотелите започват от 15% и достигат до 30%"}
{"url": "http://www.focus-news.net/news/2019/07/09/2678533/maya-manolova-ombudsman-tsik-e-vinovnikat-za-visokata-tsena-na-vota-na-evropeyskite-izbori.html", "text": "ЦИК е виновникът за високата цена на вота на европейските избори. Това каза на брифинг омбудсманът Мая Манолова във връзка с предложените промени за отмяна на машинното гласуване, предаде репортер на  Агенция „Фокус“ . „Преди 10 дни предупредих, че започва кампания срещу машинното гласуване и че се готви отмяна на машинния вот. За съжаление се оказах права. На 28 юни организирах форум  в подкрепа на машинното гласуване, а на 1 юли изпратих отворено писмо до народното представители и ЦИК, с 15 препоръки как машинното гласуване на предстоящите местни избори да бъде успешно. Усилието да спасим машинния вот и чрез него честността на изборите се оказа се напразно за властта“, отбеляза тя.    \r\n„Непосредствено преди изборите авторитетна социологическа агенция измери нагласите на избирателите за гласуване с машини и 54% от българските граждани казаха „да“ на машинното гласуване. Въпреки липсата на информационната кампания и издадените методически указания в последния момент, въпреки пречките, които бяха създавани в някои СИК, в 310 секции от 3 000 с машини са гласували повече от 50% от избирателите. В 650 секции процентът на гласувалите с машините е над 40%“, уточни тя. По думите й аргументът, че с машинното гласуване не са намалели недействителните бюлетини също не е верен. „При гласуването с машина не е възможно подаване на недействителна бюлетина“, поясни тя.  \r\nСпоред нея твърдението, че машините са оскъпили вота също не са верни. ЦИК оскъпи вота, като нае машини на цената, на която можеше да ги купи. По признание на фирмата, която предостави машините, наемът е в размер на 70% от цената на машината. Подозирам, че наемът е 100% от цената на машините. Виновникът за скъпия машинен вот е ЦИК“, поясни тя.    \r\nДаяна ДЮЛГЕРОВА", "date": "2019.07.09", "title": "Мая Манолова, омбудсман: ЦИК е виновникът за високата цена на вота на европейските избори"}
{"url": "http://www.focus-news.net/news/2019/07/09/2678545/premierat-boyko-borisov-balgariya-e-initsiator-i-ostava-aktiven-uchastnik-v-protsesa-za-satrudnichestvo-v-yugoiztochna-evropa.html", "text": "България е инициатор и остава активен участник в Процеса за сътрудничество в Югоизточна Европа. Това каза министър-председателят Бойко Борисов на среща с председателя на Председателството на Босна и Херцеговина Милорад Додик, предаде репортер на  Агенция \"Фокус\" . Двамата дискутираха процеса на евроантлантическата интеграция на Босна и Херцеговина и ускоряването на икономическото сътрудничество между двете страни. „България продължава да  разглежда Процеса за сътрудничество в Югоизточна Европа като водеща политическа рамка за партньорство в региона и като основна платформа за европейската интеграция на страните от Западните Балкани“, заяви Борисов. Той припомни, че европриобщаването на страните от региона беше основен приоритет по време на Българското председателство на Съвета на ЕС през 2018 г. и остава водеща задача пред българското правителство. „В момента основна цел на Босна и Херцеговина трябва да продължи да бъде функционирането й като стабилна държава, за да се предотвратят опасностите от блокирането на нейния европейски път“, посочи министър-председателят. Той изтъкна необходимостта страната да проведе всички реформи в областта на социално-икономическата сфера, укрепване на върховенството на закона, борбата с корупцията, организираната престъпност и тероризма. „Мястото на всички страни от региона е в ЕС, защото само така ще имаме устойчива стабилност, която ще спомогне да бъдат преодолени травмите от близкото минало“, каза още по време на срещата Бойко Борисов. Двамата лидери бяха единодушни, че е необходимо да се засили и процесът на свързаност в областта на инфраструктурата, бизнеса и дигитализацията и връзката между младите хора в региона. Бойко Борисов и Милорад Додик направиха преглед на двустранните отношения и бяха категорични, че съществува още потенциал за разширяване на търговско-икономическите връзки между България и Босна и Херцеговина.", "date": "2019.07.09", "title": "Премиерът Бойко Борисов: България е инициатор и остава активен участник в Процеса за сътрудничество в Югоизточна Европа"}
{"url": "http://www.focus-news.net/news/2019/07/09/2678543/blagoevgrad-trenyori-i-pluvtsi-za-poreden-pat-dadoha-otlichna-otsenka-na-zakritiya-pluven-baseyn-namirasht-se-v-sporten-kompleks-pirin.html", "text": "Треньори и плувци за пореден път дадоха отлична оценка на закрития плувен басейн, намиращ се в Спортен комплекс „Пирин“ в Благоевград. Това съобщиха от пресцентъра на  общината . След участието в Държавно лично отборно първенство по плуване, което се проведе от 5 до 7 юли в областния център, президентът и треньор на ПК „Пловдив 2019“ сподели впечатленията си от базата, която се предоставя на спортните клубове и обществеността. \r\n„Идваме тук всяка година, откакто басейнът работи. Провеждаме подготвителния си лагер през пролетната ваканция именно в Благоевград. За мен и децата, с които работя е истинско удоволствие. В Пловдив за съжаление, нямаме такъв басейн, ситуацията като цяло в България е идентична. По мое мнение, съоръжението в Благоевград може да се сравнява само с това, което беше открито в Бургас. Възхитени сме и от хигиената, която се поддържа тук“, категорична бе Славяна Раденкова. По думите й, децата плувци, очакват с нетърпение всяко посещение в Благоевград. „В момента, в който обявим участие в Благоевград, около 70 % от трениращите заявяват незабавно желание“, казва още Раденкова. Сред ползите които отчитат от клуба е и възможността да се ползват спортните съоръжения в Спортния комплекс, извън басейна.", "date": "2019.07.09", "title": "Благоевград: Треньори и плувци за пореден път дадоха отлична оценка на закрития плувен басейн, намиращ се в Спортен комплекс „Пирин“"}
{"url": "http://www.focus-news.net/news/2019/07/09/2678550/sport-hames-rodriges-e-na-krachka-ot-preminavane-v-napoli.html", "text": "Хамес Родригес е на крачка от преминаване в Наполи, пише испанският вестник  Marca \r\nТреньорът на Реал Мадрид Зинедин Зидан дава да се разбере, че няма да разчита на нападателя през новия сезон, Родригес изкара две години под наем с Байерн. Нападателят се е договорил за личните си условия с италианския тим, сега остава двата клуба да уточнят подробностите по трансфера му. Очаква се той да се присъедини към Наполи по-късно в предсезонната подготовка, за да почине след участието си в Копа Америка.", "date": "2019.07.09", "title": "Спорт: Хамес Родригес е на крачка от преминаване в Наполи"}
{"url": "http://www.focus-news.net/news/2019/07/09/2678553/atanas-kapralov-natsionalen-literaturen-muzey-ivan-vazov-e-simvol-na-balgarskoto-slovo.html", "text": "Иван Вазов е символ на българското слово. Това каза директорът на Националния литературен музей Атанас Капралов в интервю за  Агенция „Фокус“  по повод 169 години от рождението на Иван Вазов. „Вазов защити историческото достойнство на народа ни и го награди с истинска любов и уважение. Неговият столичен дом пази спомена за безброй паметни дни, развълнували хиляди съотечественици на поета“, отбеляза Атанас Капралов. Той припомни, че на 24 октомври 1920 година Иван Вазов е приемал от балкона си часове наред хиляди учащи се - войници, граждани, дошли да го поздравят за неговата 70-годишнина и за 50-годишната му литературна дейност. „През този дом минават Вазовите почитатели и близки при вестта за неговата кончина. За него литературата е, преди всичко, високо обществена мисия и има една основна цел - да разбужда патриотичната енергия на нацията, да отразява народните утвърждения в трудните времена на две епохи“, разказа директорът на Националния литературен музей Атанас Капралов. Той сподели, че творчеството на литературния деец е огромно по теми и жанрове. „Той се чувства длъжен да пресъздаде в художествени образи всяко по-значително събитие и обстоятелство от нашето историческо битие. Той изгражда идеалите за народ и родина. Не случайно Вазов е първият български персонален писател в литературната история на България. Аз лично, не бих могъл да си представя нашата литература без неговото присъствие“, каза още той. \r\nИрина ИВАНОВА Пълния текст на интервюто четете по-късно в „Мнение”", "date": "2019.07.09", "title": "Атанас Капралов, Национален литературен музей: Иван Вазов е символ на българското слово"}
{"url": "http://www.focus-news.net/news/2019/07/09/2678548/mvr-otchita-namalenie-na-proyavite-na-futbolno-huliganstvo-prez-parvite-6-mesetsa-na-2019-g-v-sravnenie-s-2018-g.html", "text": "МВР отчита намаление на проявите на футболно хулиганство през първите 6 месеца на 2019 г. в сравнение с 2018 г. Това съобщиха от пресцентъра на  Министерството . През първото полугодие на 2019 година 88 са били задържаните след спортни срещи запалянковци. За сравнение за същия период на миналата година задържаните са били 96. Това сочат обобщените данни на Националния център по сигурността на спортни мероприятия при Главната дирекция „Национална полиция“ за първите 6 месеца на 2019 г.    \r\nПочти двойно намаляване на случаите на използване на пиротехника по време на спортни събития се наблюдава при сравнение на двете първи полугодия – от 459 за първото полугодие на 2018 г. през първите шест месеца на тази година са регистрирани 283 случая.    \r\nАнализът показва, че до голяма степен това се дължи и на промените в Закона за опазване на обществения ред при провеждането на спортни мероприятия, влезли в сила от есента на 2018 г., с които се въведоха нови мерки, с които се даде възможност за повишаване на ефективността на полицейската дейност.   \r\nАдминистративнонаказателната дейност през първите 6 месеца на 2019 г. също е повлияла за постигане на тези резултати. Наказани са 48 лица, наложени са 45 принудителни административни мерки, 5 административнонаказателни мерки, 39 глоби и в 2 случая е наложено наказание „безвъзмезден труд в полза на обществото“.   \r\nНаложените принудителни административни мерки имат изключителен превантивен и възпиращ ефект, тъй като онези, на които се налагат, не могат да посещават футболни или спортни срещи за срок от една до пет години в България и чужбина", "date": "2019.07.09", "title": "МВР отчита намаление на проявите на футболно хулиганство през първите 6 месеца на 2019 г. в сравнение с 2018 г."}
{"url": "http://www.focus-news.net/news/2019/07/09/2678552/gencho-genchev-kmet-na-svishtov-izgrazhdaneto-na-novata-industrialna-zona-na-grada-mozhe-da-dovede-novi-investitori-oshte-do-kraya-na-godinata.html", "text": "Изграждането на новата индустриална зона на Свищов може да доведе нови инвеститори в града още до края на годината. Въпреки това не се ангажирам с конкретни срокове, защото има още много работа. Това заяви в ефира на  Радио „Фокус“ – Велико Търново  кметът на Свищов Генчо Генчев. Той припомни, че Общината е „прохождаща“ в  подпомагане икономическите субекти, но посоката, която се следва, е правилна. „Много пъти съм казвал, че колеги от други общини, които в годините назад са изградили такива икономически зони, създали са условия за развитие на индустрията и бизнеса, вече жънат своите успехи. Ние сме прохождащи, но мисля, че ако вървим с това темпо на работа и на взаимодействие между институциите, резултатите няма да закъснеят“, заяви Генчев. Той призова и жителите на района да са търпеливи, защото се работи, но нещата няма как да се случват извън законовите срокове. „Наистина се надявам и го пожелавам през следващия мандат, който и да е кмет на Община Свищов, да продължи това, което започнахме, защото по този начин успехите няма да закъснеят\", каза още кметът. \r\nЛуиза ТРАНЧЕВА", "date": "2019.07.09", "title": "Генчо Генчев, кмет на Свищов: Изграждането на новата индустриална зона на града може да доведе нови инвеститори още до края на годината"}
{"url": "http://www.focus-news.net/news/2019/07/09/2678540/maya-manolova-ombudsman-sled-mashinnoto-glasuvane-shte-bade-posecheno-i-elektronnoto.html", "text": "След машинното гласуване ще бъде посечено и електронното. Това каза на брифинг омбудсманът Мая Манолова във връзка с предложените промени за отмяна на машинното гласуване, предаде репортер на  Агенция „Фокус“ . По думите й аргументите да бъде отменено машинното гласуване при местните и парламентарните избори също са несъстоятелни, защото и при европейските се гласува с преференции, а при президентските отново има два тура. „Имам въпрос към вносители на този законопроект. Законно признати ли са европейските избори при наличието на машинен вот. Ако твърдят, че машините са опорочили вота би следвало вече да са подали съответни жалби за отмяна на европейските избори. След машинното гласувано ще бъде посечено и електронното гласуване. След отмяната на машинния вот се готви отмяна на електронния вот“, уточни Манолова. Тя отбеляза, че ще се включи в дебатите за отмяната на машинното гласуване, за да се опита с аргументи да разубеди вносителите.  \r\nДаяна ДЮЛГЕРОВА", "date": "2019.07.09", "title": "Мая Манолова, омбудсман: След машинното гласуване ще бъде посечено и електронното"}
{"url": "http://www.focus-news.net/news/2019/07/09/2678551/ministar-nikolina-angelkova-provede-rabotna-sreshta-s-rakovodstvoto-na-balgarskiya-cherven-krast-za-gotovnostta-na-sluzhbite-za-vodno-spasyavane-po-chernomorieto.html", "text": "Министърът на туризма Николина Ангелкова проведе работна среща с председателя на Българския червен кръст акад. Христо Григоров и с генералния директор на организацията проф. Красимир Гигов. Това съобщиха от пресцентъра на  Министерство на туризма . Както и в началото на летния сезон ръководителите на БЧК и днес потвърдиха пълната готовност на службите за водно спасяване по Българското Черноморие, постовете по морските плажове вече са достигнали планирания капацитет за активен  сезон.  \r\nНа срещата бяха обсъдени предложения за повишаване качеството на водното спасяване, включително чрез съвременните методи за професионално обучение на спасителите. Министър Ангелкова подчерта, че професионалната работа на спасителите е изключително важна за опазването на живота и здравето на българските и чуждестранни туристи. Тяхната отговорност и добро отношение към почиващите е определяща и за усещането, с което туристите ще си тръгнат от почивката по Българското Черноморие. Министър Ангелкова и ръководителите на Българския червен кръст се обединиха около тезата, че отговорността за добрия имидж на България като сигурна дестинация зависи от всеки, работещ в туризма.  \r\n\"Проверките ни по морските плажове са ежедневни, както и досега ще бъдем безкомпромисни сме при установяване на нарушения\", отбеляза министърът. На срещата бяха обсъдени и очакваните изменения на Наредбата за водноспасителната дейност и обезопасяване на водните площи, която се подготвя съвместно с експертите от Министерство на здравеопазването. Акад. Григоров представи визията на БЧК да бъде възстановено обучението по плуване в училищата. Това би дало дългосрочна перспектива и политика за осигуряване на професионални кадри за водното спасяване.", "date": "2019.07.09", "title": "Министър Николина Ангелкова проведе работна среща с ръководството на Българския червен кръст за готовността на службите за водно спасяване по Черноморието"}
{"url": "http://www.focus-news.net/news/2019/07/09/2678555/shumen-zasilva-se-kontrolat-po-vreme-na-zhatvenata-kampaniya-i-pozharoopasniya-sezon-v-oblastta.html", "text": "Засилен контрол по време на жътвената кампания и пожароопасния сезон за недопускане на пожари в полския и горски фонд осъществяват служители на РДПБНЗ - Шумен и полицейски служители от областната дирекция. Това съобщиха от  ОДМВР . От началото на годината до момента на територията на област Шумен за възникнали 709 произшествия. Пожарите са 468 – 98 с материални загуби и 370 в сухи треви и отпадъчни материали. 199 са аварийно-спасителните дейности, 20 дежурства с противопожарна техника, 18 помощи на съседни служби и 4 лъжливи сигнала. Само през месец март пожарите са 157, като 137 са в сухи треви и отпадъчни материали в полския и горски фонд. Във връзка с усложнената пожарна обстановка през март и за ограничаване броя на пожарите е проведено е извънредно заседание. Издадена е Заповед № РД 15-29 от 20 март 2019 г., от Областния управител на Шумен, с която се определя за пожароопасен сезон в горите, периода от 25 март 2019 г. до 30 октомври 2019 г. Кметовете на общини са издали свои заповеди. Извършени са и 25 съвместни проверки със служители от РУ, като са установени 6 лица палили сухи треви. Съставени са 6 акта за установяване на административни нарушения. Наложени глоби по 200 лева. За пожар, причинен от изгаряне на сухи треви и обхванал иглолистна и широколистна гора на 10 март 2019 г. в с. Живково е заведено досъдебно производство. В следствие на предприетата кампания за ограничаване на пожарите в полския и горски фонд, от началото на април до момента са възникнали общо 120 пожара, като тези в сухи треви и отпадъчни материали са 82. Това е с 55 по-малко само от възникналите през месец март. Служителите на РДПБЗН – Шумен съвместно със служителите от ОДМВР – Шумен ще осъществяват съвместна дейност и засилен контрол по време на жътвената кампания и пожароопасния сезон за недопускане на пожари в полския и горски фонд.", "date": "2019.07.09", "title": "Шумен: Засилва се контролът по време на жътвената кампания и пожароопасния сезон в областта"}
{"url": "http://www.focus-news.net/news/2019/07/09/2678554/dobrich-hudozhestvenata-galeriya-e-s-nominatsiya-za-nagradata-uchilishteto-v-muzeya-muzeyat-v-uchilishteto.html", "text": "Художествената галерия е с номинация за наградата „Училището в музея, музеят в училището“, предаде кореспондент на  Радио „Фокус” – Варна . Галерията в Добрич е с една от трите номинации за наградата на Парламентарната комисия по образование и наука към Народното събрание. Сред номинираните са също Национален музей „Васил Левски“ - град Карлово и Специализиран музей за резбарско и зографско изкуство – град Трявна. Общо 15 културни институции от цялата страната са кандидатствали със свои образователни програми за наградата.  \r\nТрите номинации са определени от жури в състав д-р Екатерина Цекова, директор на Национален политехнически музей, Лазар Додев, експерт в Министерството на образованието и науката, и Магдалина Станчева, експерт по визуална комуникация и изложбен дизайн.  \r\nНоминираните програми имат устойчив характер, но са и динамично развиващи се. Реализират се повече от две години. Създадени са трайни връзки с образователни институции в регионален и в национален мащаб. Обогатяват се с ново съдържание. Това са част от мотивите за номинациите на трите институции. Предложението на журито е гласувано на закрито заседание на Комисията по образование и наука. Народните представители от Комисията са избрали и носителя на наградата, който ще бъде обявен на официална церемония на 12 юли 2019 г.  \r\nНаградата „Училището в музея, музеят в училището“ е учредена през март 2019 г. по инициатива на председателя на Комисията по образованието и науката в 44-тото Народно събрание Милена Дамянова. Това е първата награда, която се учредява от Народното събрание и в частност от Комисията по образованието и науката. Художествена галерия – Добрич кандидатства с образователния проект „Големите майстори и малките художници“, разработен през есента на 2018 г., в партньорство с преподавателите от три училища в Добрич. Проектът е насочен към деца от начален и прогимназиален курс. Целта е да ги запознае с част от художественото наследство от постоянната експозиция на галерията. Да ги провокира творчески, даекспериментират, да научат нови техники и да придобият нови умения. Да разшири  познанието на децата за художници от тематичната зала „Златото на Добруджа“. В нея са експонирани шедьоври на Иван Мърквичка, Владимир Димитров – Майстора, Найден Петков, Светлин Русев, Димитър Казаков, Георги Чапкънов, Георги Филин  и др. известни художници. За да предизвика интереса на учениците  и на родителите, е създаден виртуален тур на изложбата „Златото на Добруджа“ на сайта на галерията. \r\nЖулиета НИКОЛОВА", "date": "2019.07.09", "title": "Добрич: Художествената галерия е с номинация за наградата „Училището в музея, музеят в училището“"}
{"url": "http://www.focus-news.net/news/2019/07/09/2678549/vidin-obshtinata-planira-da-zadeli-nay-malko-250-000-lv-godishno-za-mbal-sv-petka.html", "text": "На извънредно заседание днес общинските съветници дебатираха какви мерки да се вземат, за да се решат проблемите във видинската многопрофилна болница за активно лечение, за да се запазят медицинските кадри и се увеличи заплащането на труда им. Това съобщиха от пресцентъра на  Общината . Кметът на Община Видин Огнян Ценков също присъства на заседанието и изрази своето удовлетворение от загрижеността на всички за бъдещето на лечебното заведение: „Както вече заявих, аз и общинското ръководство стоим категорично в подкрепа на видинската болница, на нейното функциониране и развитие и механизмите, с които можем да го осъществим“. Той заяви, че в създалата се ситуация печеленето на партийни дивиденти е неморално и трябват да се вземат аргументирани законови решения, без излишно говорене. \r\nСлед продължителни дискусии и изказани становища, бяха гласувани две предложения и приета декларация. Първото се отнася за заделянето на финансов ресурс и създаването на фонд, който да подпомага медицинските работници в МБАЛ „Св. Петка“, като средствата се предвидят в бюджета на Община Видин в размер най-малко на 250 000 лв. годишно. Също така, с оглед на обстоятелствата спешно до края на годината да се осигурят 150 000 лв. за коригиране на трудовите възнаграждения на медицинския персонал. Второто предложение, което бе прието, е свързано с иницииране на среща с участието на здравния министър и представители на Министерството на здравеопазването, на ръководството на видинската болница и на работещите в нея, на Община Видин, на общински съветници и други съпричастни институции, на която да бъдат взети адекватни мерки за справяне с проблемите в МБАЛ „Св. Петка“. \r\nНа извънредното заседание бе приета декларация, адресирана до министър-председателя на Република България, до министъра на здравеопазването и министъра на финансите. В нея пише: „Обръщаме се към вас с искане за незабавна финансова помощ за МБАЛ „Св. Петка“ – град Видин и запазване на дейността ѝ в пълен обем и структура, което ще доведе до съхраняване на свещеното за нас лечебно заведение. Моля да имате предвид, че нефункционирането на болницата в пълен обем ще доведе до нов, допълнителен и окончателен демографски срив на Видинския регион“.", "date": "2019.07.09", "title": "Видин: Общината планира да задели най-малко 250 000 лв. годишно за МБАЛ „Св. Петка“"}
{"url": "http://www.focus-news.net/news/2019/07/09/2678559/pazardzhik-7-kulturni-sabitiya-sa-predvideni-v-programata-na-velingradskite-praznitsi-na-kulturata-za-10-yuli.html", "text": "Продължават Велинградските празници на културата. Това съобщи за  Радио „Фокус“ – Пазарджик  Бояна Кирилова от общинската администрация. „В програмата на петия ден от Велинградските празници – на 10 юли, са предвидени седем интересни събития. В 10.00 часа МКБППМН – Велинград събира децата на дискусия и игри на тема „Безопасно лято” в РУП - Велинград. От 11.00 часа в Художествената галерия Историческият музей ще представи сборника с научни статии „Родопа планина - земя на богове, хора и храмове” от Третата научна конференция, която се проведе във Велинград през октомври 2016 г. Също в Художествената галерия, но от 17.00 часа е музикалната поетична вечер, в която ще вземат участие клавирно дуо Мария Дулева и Мария Зиврипанова, както и виолончелиста Николай Николов. Поетичният текст е на Виктория Биволарска и Евтимус Триандафилу. Следобедният концерт в центъра на Велинград започва в 18.30 часа с участието на фолклорен ансамбъл от Хърватия, а след това ще се включат ПДЮАНПТ „Здравче венче” при НЧ „В. Левски – 1904”. Накрая рок група „Хоризонт” ще поднесе на зрителите концерт под мотото ”Изпей ”Обичам те” на български”. \r\nКампанията „Бъди активен“ продължава с паралелни мероприятия – ежедневните безплатни занимания по плуване в закрития басейн „Антон Митров“ от 14.30 до 15.30 часа и от 17.30 до 18.30 часа. \r\nВаня НИКОЛОВА", "date": "2019.07.09", "title": "Пазарджик: 7 културни събития са предвидени в програмата на Велинградските празници на културата за 10 юли"}
{"url": "http://www.focus-news.net/news/2019/07/09/2678558/yambol-okrazhnata-prokuratura-predade-na-sad-mazh-obvinen-v-kontrabandno-prenasyane-na-stoki-na-stoynost-nad-51-000-lv.html", "text": "Окръжна прокуратура – Ямбол предаде на съд мъж с инициали Зия М. това съобщиха от пресцентъра на  Окръжна прокуратура - Ямбол . Той е обвинен за това, че на 14 май 2019 г. през ГКПП – Лесово, обл. Ямбол, с товарен автомобил – влекач, пренесъл през границата на страната от Република Турция в Република България, без знанието и разрешението на митниците, стоки за търговски цели в големи размери – синтетичен растежен хормон и цигари – всичко на обща стойност 51 382 лева – престъпление по чл.242, ал.1, б.„д“ от НК. \r\nКонтрабандните стоки били открити благодарение на отличната работа на митническите служители, които извършили проверката на товарния автомобил, шофиран от Зия М. Недекларираните стоки – синтетичен растежен хормон и цигари, били открити в кухините на вратите на превозното средство. \r\nОкръжен съд – Ямбол е насрочил заседанието си за 11 юли 2019 г.", "date": "2019.07.09", "title": "Ямбол: Окръжната прокуратура предаде на съд мъж, обвинен в контрабандно пренасяне на стоки на стойност над 51 000 лв"}
{"url": "http://www.focus-news.net/news/2019/07/09/2678556/deutsche-welle-zoran-zaev-e-zhertva-na-izmama-ot-koyato-tryabva-da-se-izvlekat-pouki.html", "text": "Македонският премиер заяви, че не възнамерява да подаде оставка, след като стан ясно, че е разговарял по телефона с руски комици, които са се представили за украинския президент Петро Порошенко и генералния секретар на НАТО Йенс Столтенберг, пише македонската редакция на  Deutsche Welle . \r\nСлед излизането на запис, в който двама руски комици - \"пранкстери\", известни под псевдонимите Вован и Лексус, са провели телефонни разговори  с македонския премиер Зоран Заев, той проведе пресконференция, посочвайки, че е жертва на добре организирани структури, насочени към налагане на пряко увреждане на стратегическите интереси на страната за членство в НАТО. Заев посочи, че манипулациите идват от пропагандни медии с анти-НАТОвска ориентация за разпространение на влиянието на трети страни. \r\n\"Те използват дезинформация и това е класическа политическа дискредитация\", каза македонският премиер, като каза, че той не е единственият политик, измамен от руските комици Вован (Владимир Кузнецов) и Лексус (Алексей Столяров), но че \"техните жертви\" са например, генералният секретар на НАТО Йенс Столтенберг, бивш британски външен министър Борис Джонсън, поп легендата Елтън Джон и др. \"Списъкът показва, че съм в добра компания\", каза Заев, който отбеляза, че в публикуваните записи са направени сериозни промени в някои части, чийто контекст не е автентичен, като се има предвид предимно частта, която се отнася до автокефалията на Македонската православна църква. Останалите части от обявените преговори, каза той, само потвърждават ангажиментите му, които той публично подчертава. \r\nСпоред Заев този скандал е нова  тревога за Северна Македония и за целия демократичен свят, за сериозно противопоставяне на фалшивите новини и манипулации. Той обяви, че правителството ще се срещне спешно, за да преразгледа сериозните промени в протоколите за сигурна комуникация и да предприеме решителни действия срещу разпространяването на дезинформация. \r\nМинистър-председателят се извини на обществеността за скандала, но добави, че е жертва на откритостта си към всички македонски партньори и с гражданите и заяви, че не възнамерява да подаде оставка, защото от този случай държавата ще излезе по-интелигентна. Отговаряйки на въпросите на журналистите след обръщението си, македонският премиер не се съгласи с твърдението, че е направена сериозна грешка в протокола и отрече твърденията, че в преговорите е издал държавна тайна. \r\nДнес добре познатите руски \"пранкстери\" публикуваха записи, в които от името на бившия президент Петро Порошенки разговарят със Заев. В един от трите разговора от името на Порошенко комиците казват, че украинските учени \"са открили\" неговата генетична връзка с Александър Велики. \"Нашите учени са открили моята генетична връзка с него, така че сега мога да бъда наречен Петро Македонски\", казаха \"пранкстерите\" в един от разговорите от името на Порошенко. Както знаем, нашите учени са направили серия от исторически открития. Както знаете, украинците са древни шумери ... Нашата територия в един момент е била дори под управлението на Александър, \"добавя фалшивият Порошенко. В отговор министър-председателят Заев твърди, че е \"чел за него\" и е казал, че историята \"може да ни обедини\". \r\nРуските \"пранкстери\" съветват Заев да даде \"малко дарение\" на Вселенския патриарх Вартоломей за независимостта на македонската църква. Заев съобщил на фалшивия Порошенко, че е готов да плати на патриарх Вартоломей 100 000 евро в брой, твърди Вован. \"Пранкстерите\" от името на Порошенко казаха на Заев, че Македония има \"големи шансове\" и че \"може да започне процес\" за получаване на автокефалия. \r\nТвърди се, че Вартоломей е съгласен. - Но трябва да ви кажа едно условие в моя случай. Платих пари на Вартоломей лично ”, са казали руснаците на Заев. \r\nТвърди се, че \"това състояние, наред с други неща, също може да помогне.\" Според „пранкстерите“ \"сумата е намалена\". Платих над 150 000 евро, ”каза Порошенко. Заев отговаря, че е \"страхотно и няма да има проблеми\". \r\nЗаев, заедно с двамата руски комици, е обсъждал и външнополитически въпроси: споразумението на Преспа, отношенията с Русия, ЕС, НАТО и т.н. В един от разговорите с македонския премиер Вован и Лексус се представят от името на генералния секретар на  НАТО Йенс Столтенберг. \r\nВ реакциите в македонската общественост депутатът от ВМРО-ДПМНЕ Антонио Милошовски отбеляза, че разговорът на Заев с комиците е сериозен дипломатически скандал, който е причинил щети на страната. Милошовски поиска оставката на министър-председателя и външния министър Никола Димитров заради нарушението на дипломатическия протокол.  Юлиян Марков", "date": "2019.07.09", "title": "Deutsche Welle: Зоран Заев е жертва на измама, от която трябва да се извлекат поуки"}
{"url": "http://www.focus-news.net/news/2019/07/09/2678562/sliven-obshtinata-shte-predstavi-na-preskonferentsiya-vazmozhnostite-za-finansirane-na-initsiativi-na-mestniya-biznes.html", "text": "Общината ще представи на пресконференция възможностите за финансиране на инициативи на малки, средни и големи предприятия. Това съобщиха от пресцентъра на  Община Сливен . Ще бъдат дискутирани финансовите инструменти на Фонда за градско развитие, както и възможности за партньорство между местната власт и бизнеса. Ще бъдат представени и примери за съвместни проекти, които могат да се финансират от Фонда. \r\nСъбитието ще се проведе на 11 юли от 11.00 часа в зала „Май“. Община Сливен кани всички представители на фирми и бизнес организации на територията на общината.", "date": "2019.07.09", "title": "Сливен: Общината ще представи на пресконференция възможностите за финансиране на инициативи на местния бизнес"}
{"url": "http://www.focus-news.net/news/2019/07/09/2678564/stara-zagora-obshtinata-shte-izvarshi-povtorna-dezinsektsiya-sreshtu-imago-na-komari-v-grada.html", "text": "На 11 и 12 юли 2019 г. Община Стара Загора ще извърши повторна дезинсекция срещу имаго на комари на тревните площи, паркове и градини, детските градини, детските ясли и социалните домове в града. Това съобщиха от пресцентъра на  Община Стара Загора . Повишената влажност благоприятства увеличаването на популацията на насекомите. Дезинсекцията срещу имаго на комари ще се извърши на 11 юли 2019 г. и 12 юли 2019 г. по график, предоставен от фирмата. \r\nПлощите, подлежащи на пръскане срещу комари са 620 239 кв. м и обхващат детски площадки, паркове, детските градини, детските ясли и социалните заведения в града.  \r\nСключен е договор с фирма „Пест корект“ ООД - гр. София. Със заповед на кмета са определени длъжностни лица, служители на общинска администрация, които ще следят за изпълнение на дейностите по договора и ще присъстват при приемане на извършеното и съставянето на протоколи за обработка против имаго на комари на определените обекти. \r\nЗа дезинсекцията на имаго на комари ще се използват биоцида – Цитрол 10/4 УЛВ и Фовал ЕС. Контрол ще упражнява Регионална здравна инспекция Стара Загора.", "date": "2019.07.09", "title": "Стара Загора: Общината ще извърши повторна дезинсекция срещу имаго на комари в града"}
{"url": "http://www.focus-news.net/news/2019/07/09/2678561/dobrich-kmetat-na-obshtina-kavarna-nina-stavreva-uchastva-s-dobrovoltsi-v-monitoring-na-tvardi-otpadatsi-na-plazh-bolata.html", "text": "Учениците от клуб „Екопулс“ на основно училище „Йордан Йовков“ в Каварна се срещнаха днес с доброволци от Черноморска мрежа на неправителствените организации. Това съобщават от пресцентъра на  Община Каварна . Емма Гилева- ръководител на Черноморска мрежа на неправителствените организации, Антония Красимирова, изучаваща „Международни комуникации“ във Виена и Тасило Сакскобургготски, който е един от внуците на Симеон Сакскобургготски, бяха посрещнати в Каварна по стар български обичай с хляб и сол. Към участниците в срещата се присъединиха и кметът на Община Каварна Нина Ставрева, зам.-кметът Йордан Йорданов и Радка Илиева –директор на основно училище „Й. Йовков“. Кметът Нина Ставрева приветства гостите от Черноморска мрежа на неправителствените организации и отправи специални благодарности към всички ученици от клуб “Екопулс“ в Каварна. „Изключително важно е от такава крехка възраст децата да се учат да пазят природата и да имат отношение към нея. Благодаря на г-жа Ангелова и г-жа Габровска за труда, който полагате да възпитавате учениците. Гордея се с това, че единствената в страната получена награда „Черноморски медал“ е именно в Каварна. Вие бяхте отличени със златен медал в деня на Черно море – 31 октомври, по време на конференция в Истанбул за активна дейност на учителския колектив и учениците в областта на опазването на Черно море и успяхте да изпреварите своите връстници от Гърция, Румъния, Русия, Турция и Унгария“, с благодарност се обърна Нина Ставрева към ръководителите и учениците от еко клуба.  Пред участниците в днешната среща Емма Гилева- ръководител на Черноморска мрежа на неправителствените организации, обясни, че поводът за днешната визита е доброто сътрудничество между клуб „Екопулс“ и Черноморска мрежа на неправителствените организации, което датира от години и е една от многобройните екологични акции , които се провеждат с млади хора от различни крайбрежни градове. „Младите хора от еко клуба са част от нашата програма за образование, мониторинг и запознаване с гражданската наука. Днес всички заедно ще извършим мониторинг на твърдите отпадъци на един от кай-красивите плажове в света-„Болата“, посочи още Ема Гилева. След разговора в основно училище „Йордан Йовков“ всички участници в срещата се отправиха към „Болата“ за извършване на мониторинга.", "date": "2019.07.09", "title": "Добрич: Кметът на Община Каварна Нина Ставрева участва с доброволци в мониторинг на твърди отпадъци на плаж „Болата“"}
{"url": "http://www.focus-news.net/news/2019/07/09/2678565/afp-edin-chovek-e-zaginal-pri-navodneniya-v-ispaniya.html", "text": "Пожарникарите в Северна Испания откриха тялото на шофьор в четвъртък, чиято кола бе залята от наводнения, които доведоха до затварянето на пътища и жп линии, предава  AFP .  \r\nПроливният дъжд в понеделник вечер заля автомобили, гаражи, мазета, тавани, магазини, пътища и фабрики и прекъсна железопътните услуги, се казва в изявление на регионалното правителство. \r\nВидеоизображенията показваха колите, плаващи във вода или натрупани по улиците. \r\nТялото на мъжа е намерено в ранните сутрешни часове в град Езпрогуи в района на Навара, се казва в изявлението на правителството. \r\nКметът на близкия град Тафала, където реката преливаше извън бреговете си, каза, че не е имало предупреждение. \r\n\"Ако беше прогнозирана ситуацията, в която виждаме как реката се издига, бихме могли да предупредим местните жители в районите, граничещи с реката, да преместят колите си и можеше да има и по-малко щети. Но това се случи за миг.\"  Юлиян Марков", "date": "2019.07.09", "title": "AFP: Един човек е загинал при наводнения в Испания"}
{"url": "http://www.focus-news.net/news/2019/07/09/2678557/ministerstvo-na-zdraveopazvaneto-otkriva-obshtestvenata-porachka-za-izgrazhdaneto-na-natsionalna-mnogoprofilna-detska-bolnitsa.html", "text": "Министърът на здравеопазването Кирил Ананиев подписа решение за откриване на обществена поръчка с предмет: „Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница“. Това съобщиха от пресцентъра на  Министерството на здравеопазването . Крайният срок за подаване на офертите е до 20 август 2019 г. в 17.30 часа в деловодството на Министерството. Отварянето на постъпилите предложения ще се състои на 21 август 2019 г. в сградата на МЗ.  \r\nОчакванията на Министерството на здравеопазването са през есента да бъде избран изпълнител и да започне реалното изграждане на Националната многопрофилна детска болница. Срокът за изпълнението на обществената поръчка е до 42 календарни месеца от подписване на договора с избрания кандидат.  \r\nПредвиденият максимален финансов ресурс на възложителя за изпълнение на всички компоненти в обществената поръчка възлиза на 95 442 000 лв. с ДДС.  \r\nПрипомняме, че поради значимостта и мащаба на проекта, в началото на месец юни т.г. Министерството на здравеопазването изпрати подготвените документи за обществената поръчка на Агенцията за обществени поръчки /АОП/ за осъществяване на предварителен контрол.  \r\nДо поръчката се стигна след работата на две работни групи, в които беше включен максимално широк кръг от експерти и професионалисти от всички области на медицината.", "date": "2019.07.09", "title": "Министерство на здравеопазването открива обществената поръчка за изграждането на Национална многопрофилна детска болница"}
{"url": "http://www.focus-news.net/news/2019/07/09/2678560/api-podpisa-dogovor-s-oshte-edin-natsionalen-dostavchik-na-uslugi-za-sabirane-na-patni-taksi.html", "text": "Агенция “Пътна инфраструктура” (АПИ) подписа днес договор с “Конкорд Смарт Инфраструктура” АД за Национален доставчик на услуги за електронно събиране на пътни такси – винетки и тол. Това съобщиха от пресцентъра на  Агенция „Пътна инфраструктура“ . Съгласно Общите условия от днес започва 10-дневният срок, в който дружеството трябва да докаже оперативна съвместимост с Електронната система за събиране на пътни такси, каквато е процедурата за всеки един кандидат. Едва след това договорът влиза в сила и може да започне дейност по предоставяне на услуги. \r\nДо момента АПИ има договор за Национален доставчик на услуги с „Интелигентни Трафик Системи“ ЕАД. С втория регистриран кандидат - “Телетол” АД, договорът в частта за продажба на електронни винетки беше прекратен, тъй като фирмата не успя да докаже оперативна съвместимост с електронната система. \r\nНа 4 юни 2019 г. заявление за регистрация подаде и четвърти кандидат за национален доставчик на услуги – “Иком” ООД, който все още е в първия етап от процедурата – да се установи дали отговаря на условията и едва тогава да се впише в регистъра. Дружеството е заявило желание да партнира на АПИ само в събирането на тол такси, не и при продажбата на електронни винетки.  \r\nЗаявлението за регистрация като национален доставчик на услуги е подадено от “Конкорд Смарт Инфраструктура” АД на 3 май 2019 г. Решението за вписване на фирмата в Регистъра на Националните доставчици на услуги е от 16 май 2019 г., а на 18 юни 2019 г. Управителния съвет на АПИ взе решение за подписване на договор. \r\nПроцедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси. \r\nСъгласно Наредбата  лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.07.09", "title": "АПИ подписа договор с още един Национален доставчик на услуги за събиране на пътни такси"}
{"url": "http://www.focus-news.net/news/2019/07/09/2678563/burgas-vremenno-dvizhenieto-po-pat-i-9-obzor-slanchev-bryag-v-rayona-na-s-banya-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-9 Обзор – Слънчев бряг в района на с. Баня се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на \"Пътна полиция\".", "date": "2019.07.09", "title": "Бургас: Временно движението по път I-9 Обзор – Слънчев бряг в района на с. Баня се осъществява в една лента поради пътнотранспортно произшествие"}
{"url": "http://www.focus-news.net/news/2019/07/09/2678572/inzh-plamen-nikolov-upravitel-na-obshtinska-firma-remontni-deynosti-v-pleven-tazi-sedmitsa-shte-se-izkarpvat-dupki-v-patnata-nastilka.html", "text": "Тази седмица ще се изкърпват дупки в пътната настилка. Това каза за  Радио „Фокус“  инж. Пламен Николов, управител на общинска фирма ремонтни дейности в града. ,,Дейностите са на основание договор „Текущ ремонт на уличната инфраструктура, организация и безопасност на движението на територията на гр. Плевен и кметствата без самостоятелен бюджет”. Ще бъдат изкърпени дупки в настилката на улиците „Незабравка”, „Синчец”, „Мрамор”, „Руй” и „Ген. Колев”, както и на улицата пред блок 93 в жк. „Сторгозия”. Ще се работи и в участъци от четвъртокласната пътна мрежа“, каза инж. Пламен Николов. Той допълни, че дейностите предвиждат организация и мерки по безопасност на движението на обектите, на които се извършват строително-монтажни работи. \r\n Виолета КРЪСТЕВА", "date": "2019.07.09", "title": "Инж. Пламен Николов, управител на общинска фирма ремонтни дейности в Плевен: Тази седмица ще се изкърпват дупки в пътната настилка"}
{"url": "http://www.focus-news.net/news/2019/07/09/2678568/kyustendil-okolo-50-000-leva-sa-vlozheni-za-podobryavane-na-infrastrukturata-kam-obshtinskata-avtogara-v-dupnitsa.html", "text": "Около 50 000 лева са вложени за подобряване на инфраструктурата към общинската автогара в Дупница. Това каза пред  Радио „Фокус“ – Кюстендил  Георги Зарев, управител на общинско дружество „Дупница транс“. Тези подобрения са направени във връзка със категоризиране на автогарата по наредба 33 за превоз на пътници. „За да придобием лиценз и категория на автогарата, ние трябваше да отговаряме на определени условия по тази наредба. Тези условия вече са изпълнени, направи се инвестиция за около 50 000 лева. Беше построен сектор пристигащи, монтира се калинка с бариера за пропускателен режим, направи се нова ограда. Помещенията, които са наети от НКЖ, се ремонтираха. Чакалня е осигурена, монтирано е видеонаблюдение и всички тези неща са по това изискване за категория на автогарата”, каза Георги Зарев. По думите му автогарата вече няма да бъде със статут спирка, а ще има категория и ще бъде автогара, така както трябва да бъде по наредба. Освен това ще се сключат договори с превозвачите, които ползват автогарата, които вече ще влизат вътре, ще заплащат такса сектор за престоя. Това е най-основното и най-важното. \r\nВенцеслав ИЛЧЕВ", "date": "2019.07.09", "title": "Кюстендил: Около 50 000 лева са вложени за подобряване на инфраструктурата към общинската автогара в Дупница"}
{"url": "http://www.focus-news.net/news/2019/07/09/2678567/milka-deskova-su-ivan-vazov-ivan-vazov-e-edin-ot-nay-yarkite-ni-buditeli.html", "text": "Днес е много важен ден, защото Иван Вазов е един от най-ярките ни будители. Това каза за  Радио „Фокус“ – Бургас  Милка Дескова, преподавател по Български език и литература в СУ „Иван Вазов“ по повод  169-ата годишнина от рождението на поета. „Това е човекът след Паисий, който е допринесъл изключително много за духовното пробуждане, самоопределяне и израстване на българския народ. Иван Вазов е човекът посветил себе си и цялото си творчество в служба на отечеството“, добави Дескова. По думите ѝ е много важно българинът да не забравя нравствените уроци и завети на Вазов и на какво ни е учил той. „Той учеше на обич към българския език, българската история и природа, учеше на любов към книгата и знанието и като цяло към всичко българско“, посочи Милка Дескова. Тя добави, че е притежавал здрав човешки морал, национална гордост и достойнство. Тя каза, че като преподавател по Български език и литература смята, че традициите трябва да продължат, като се старае да учи учениците си не само на правилата по български език, а и на традициите. По думите ѝ тя се опитва да внуши на учениците, че трябва да бъдат горди, че са българи и че именно ние имаме такива достойни поети и писатели и добави, че се чувства горда, както тя така и учениците, че училището им носи името на един от най-достойните, значими и вълнуващи български поети. „Вазов е патриарх, защото той създава жанровото многообразие на цялата българска литература. Той е духовен водач на нацията ни, затова ние трябва да обичаме България с тази любов, с която Вазов я обичаше и с която я възпя“, допълни Дескова. Тя каза още, че училището има 61 годишна история и е с доказани традиции и сподели, че е горда, че е имала възможността да отработи почти целия си творчески и професионален  път именно в училище Иван Вазов. \r\nМария КУРТЕВА", "date": "2019.07.09", "title": "Милка Дескова, СУ „Иван Вазов“: Иван Вазов е един от най-ярките ни будители"}
{"url": "http://www.focus-news.net/news/2019/07/09/2678566/sliven-tsentarat-za-karierno-orientirane-organizira-bezplatni-zanimaniya-za-uchenitsi-prez-yuli-i-avgust.html", "text": "Общинският център за кариерно ориентиране организира безплатни занимания за ученици от Сливен. Дейностите в центъра са насочени към развитие на интересите, способностите, компетентностите и кариерното ориентиране на учениците. Това съобщиха от  Община Сливен . \r\nПрограмата включва индивидуални консултации на ученици всеки ден през юли и август. Провеждат се дискусии на филм, тематични занимания „В света на професиите“ и „Професиографска екскурзия“. Учениците ще посещават историческия музей, пожарната, музея на текстилната индустрия, полицията, крепостта „Туида“, кукления театър, ресторант и хотел. Предвидени са забавни игри и състезания в сградата на Центъра на ул. „Великокняжевска“ 29 всеки ден от 10.00 до 12.00 часа. \r\nЗаписвания се правят на тел. 044 622895 или 0875 117 672.", "date": "2019.07.09", "title": "Сливен: Центърът за кариерно ориентиране организира безплатни занимания за ученици през юли и август"}
{"url": "http://www.focus-news.net/news/2019/07/09/2678571/sport-zhenskiyat-natsionalen-otbor-po-voleybol-shte-izigrae-dve-kontroli-s-azerbaydzhan.html", "text": "Женският национален отбор по волейбол на България, ще изиграе две приятелски срещи с Азербайджан на 13 и 14 юли в залата на спортен комплекс \"Сила\" в Пловдив.  \r\nПроверките са част от подготовката на волейболистките ни за предстоящата олимпийска квалификация в САЩ. Турнирът е от 2 до 4 август в Шривпорт. Съперници на България са домакините от САЩ , Аржентина и Казахстан. Само победителят печели квота за Игрите в Токио 2020. Вторият от класирането получава възможност за континентална квалификация в началото на следващата година.", "date": "2019.07.09", "title": "Спорт: Женският национален отбор по волейбол ще изиграе две контроли с Азербайджан"}
{"url": "http://www.focus-news.net/news/2019/07/09/2678570/plamen-mademov-im-gorna-oryahovitsa-izlozhbata-alkohol-i-ambalazh-e-edin-zakachliv-pogled-kam-myastoto-na-tezi-choveshki-slabosti-vinagi-v-nasheto-bitie.html", "text": "Изложбата „Алкохол и Амбалаж“ е един закачлив поглед към мястото на тези човешки слабости винаги в нашето битие. Това каза за  Радио „Фокус“ - Пирин  Пламен Мадемов, директор на Исторически музей - Горна Оряховица, чиято е и гостуващата изложба в Регионалния исторически музей в Благоевград. Той посочи, че изложбата няма за цел нито да поощрява употребата на алкохол, нито пък да порицава хората, които го употребяват. По думите му затова са подготвили един илюстративен пояс от допълнителни пана, с които показват интересни архивни снимки от бита на предишните кръчми, запазени стари менюта и брошури, запазени менюта с различните мезета, които са се предлагали. „Голяма част от изложбата е дарение на внучката на един от най-известните производители в Горна Оряховица – Васил Буланов, която е дарила за изложбата близо 100 тематични експонати, които са запазени в семейството. Той е бил голям производител на спиртни питиета. Показваме и гаранционни пломби, бандероли, промишлен амбалаж и доста отношение към качеството и визията на неговите питиета. Той си е поръчвал специално литографски етикети от Германия за алкохолите, които е произвеждал и продавал“, добави Мадемов. Той каза още, че покрай бирата показват и интересни халби, повечето от които са донасяни от първите български студенти, които са учили в европейските университети. Директорът на музея в Горна Оряховица уточни, че са изложили и една интересна помпа за бира, която е донесена от градинари-гурбетчии, които са пътували да правят градини по Европа. \r\nНатали СТЕФАНОВА", "date": "2019.07.09", "title": "Пламен Мадемов, ИМ - Горна Оряховица: Изложбата „Алкохол и Амбалаж“ е един закачлив поглед към мястото на тези човешки слабости винаги в нашето битие"}
{"url": "http://www.focus-news.net/news/2019/07/09/2678569/todor-kamarashev-balgarska-asotsiatsiya-na-turisticheskite-agentsii-prez-tazi-godina-zapochnaha-proverki-kakto-na-turisticheski-agentsii-taka-i-na-nereglamentiranite-ekskurzovodi.html", "text": "През тази година започнаха проверки както на туристически агенции, така и на нерегламентираните екскурзоводи, които предоставят своите услуги. Това каза за  Радио „Фокус“ – Бургас  Тодор Камарашев, собственик на туристическа агенция и член на Българската асоциация на туристическите агенции. „Похвално е, че Министерството на туризма започна тези проверки. В Слънчев бряг е пълно с таксиметрови автомобили, на които има поставени табели, че организират екскурзии“, отбеляза Камарашев. Той посочи, че от Министерството съветват туристите за това как трябва да проверяват лоялността на туроператорите и туристическите агенции. „Постоянно тече реклама за това, че един турист трябва да проверява застраховката на туроператора, неговият лиценз и ако види нещо нередно, да се обръща към Министерството на туризма. Не е толкова трудно – винаги когато сключиш договор с туристическа агенция, трябва да се провери доколко надежден е туроператорът. На първо място трябва да се провери неговата професионална застраховка и неговият лиценз“, допълни още Камарашев. \r\nМария ПОПЧЕВА", "date": "2019.07.09", "title": "Тодор Камарашев, Българска асоциация на туристическите агенции: През тази година започнаха проверки както на туристически агенции, така и на нерегламентираните екскурзоводи"}
{"url": "http://www.focus-news.net/news/2019/07/09/2678577/bsp-sofiya-organizira-obsazhdane-na-plana-za-borisovata-gradina-s-avtora-na-proekta-arh-atanas-kovachev.html", "text": "На 10 юли БСП – София организира обществено обсъждане на плана за Борисовата градина с участието на автора на проекта арх. Атанас Ковачев. Това съобщиха от пресцентъра на  БСП - София . \r\nСтоличните социалисти считат, че е необходимо максимален брой софиянци да се запознаят с идеите на проектантския екип и да дадат своите предложения за развитието на Борисовата градина, защото този парк е от общоградско значение. \r\nДискусията ще се състои от 18.00 часа в залата на Градския съвет на БСП – София на ул. „Леге“ 10, етаж 1.", "date": "2019.07.09", "title": "БСП – София организира обсъждане на плана за Борисовата градина с автора на проекта арх. Атанас Ковачев"}
{"url": "http://www.focus-news.net/news/2019/07/09/2678573/dobrich-rayonnata-prokuratura-v-general-toshevo-vnese-iskaniya-za-postoyanen-arest-na-dvama-ukraintsi-preminali-nezakonno-darzhavnata-granitsa.html", "text": "Районната прокуратура в Генерал Тошево е внесла искания за вземане мярка за неотклонение „Задържане под стража“ спрямо украинските граждани Георгий М. и Владимир С. Това съобщиха от пресцентъра на  Апелативна прокуратура - Варна . Двамата притежават и българско гражданство.  \r\n24-годишният Георгий и 59-годишният Владимир са задържани от румънските власти на 7 юли тази година в района на село Четатя. По-възрастният от тях представил документ за самоличност от Чехия, който е неистински. Румънските власти са предали двамата мъже, преминали незаконно държавната ни граница при 113-а пирамида, на граничните власти на България.  \r\nСправка показва, че 59-годишният Владимир е подсъдим за умишлено убийство, извършено през 2018 г. Обвинителният акт срещу него е внесен в съда от Софийската градска прокуратура. Поради здравословното му състояние мярката му за неотклонение е била изменена от задържане под стража в домашен арест. Въпреки това той напуснал дома си. Осъждан е и за управление на МПС под въздействието на над 1.2 промила алкохол. \r\nСрещу 24-годишния Георгий се води дело за причинена средна телесна повреда.  \r\nДо държавната граница в село Лозница двамата мъже се придвижили с таксиметров автомобил. Преди това пристигнали от София във Варна с автобус. След това се придвижили до Добрич. Там наели таксито до село Лозница. Пред разследващите двамата развили версията, че искали да посетят резерват за диви животни в района.  \r\nСлед предаването им на българските гранични власти Районната прокуратура в Генерал Тошево ги е привлякла като обвиняеми за незаконно преминаване на границата на Република България и ги е задържала за срок до 72 часа с цел довеждането им в съда. Утре Районният съд в Генерал Тошево ще се произнесе по исканията на прокуратурата за определяне на постоянните им мерки за неотклонение.", "date": "2019.07.09", "title": "Добрич: Районната прокуратура в Генерал Тошево внесе искания за постоянен арест на двама украинци, преминали незаконно държавната граница"}
{"url": "http://www.focus-news.net/news/2019/07/09/2678574/shumen-v-grada-ofitsialno-beshe-predstavena-ekspozitsiyata-kmetovete-na-shumen.html", "text": "В града официално беше представена експозицията „Кметовете на Шумен“, предаде репортер на  Радио „Фокус“ - Шумен . Проектът е реализиран успешно, обявиха при откриването кметът на Шумен Любомир Христов и художникът Деян Евтимов. В центъра на композицията, която е подредена на втория етаж в сградата на Общината, е панорамен изглед на Шумен, дело на фотографа Ивайло Сакелариев, около който са подредени портрети на шуменските кметове и табла с текст.   \r\nЕкспозицията проследява развитието, израстването и промените в града, свързани с дейността на управниците му от Освобождението до днес. Първият портрет е на Ради Гьокчеренлиев, кмет на Шумен от юли 1878 година до 1879 година. \r\nКметът Любомир Христов, по чиято идея се реализира проектът, благодари на авторите на експозицията. „Народ без история, е и без бъдеще. Това беше моя мечта – да съберем в една експозиция делото на хората, които са оформяли през вековете образа на града. Всеки от кметовете е дал своя принос, оставил е нещо за Шумен. Вярвам, че и тези след нас ще работят за жителите и доброто на града“, каза Любомир Христов.  \r\n„Шумен не е първият град, който прави подобен проект, но може би е първият град, който го прави по такъв начин и с толкова красива експозиция“, заяви гл.ас. Бета Хараланова. Тя припомни, че през 1831 година в Шумен се създава първата българска община. 12 будни българи съставят съвет, който е поел ръководството на еснафския, църковния, просветния и културен живот в града. Всички те са служели без възнаграждение, нещо повече- били са длъжни, когато се повикат на „збирня“, да напущат работата си и цял ден да размислят за общите дела, посочи гл. ас. Бета Хараланова от авторския колектив. През 1835 година се приема Законник на шуменските общинари, а през 1850 година със специален документ са регламентирани правата и задълженията на градоначалника, избран от еснафите и „сичкия“ народ. „Едни от кметовете са направили първия градоустройствен план, други допринасят за оформянето на двете платна в града по времето на Петър Кърджиев, оформя се Градската градина, паркът „Кьошкове“, има кметове, които са се занимавали с беднотията, с хигиената на града, има кметове, които са обръщали внимание на учебното дело, на строителството на нови училища и детски градини. В различните периоди се строят много обществени сгради, културни институти, в последните години – Индустриалният парк, пречиствателната станция за отпадни води, разширението на културните институти. Всеки един период от развитието на Шумен е важен и трябва да сме благодарни на всички тези хора, които са управлявали града“, каза още гл. ас. Бета Хараланова. Тя посочи, че е използвала архивни данни, списък на кметове от „Шуменски общински вести“ от 1937 година, както и Държавен вестник.  \r\nХудожникът Деян Евтимов отбеляза, че задачата им със Светлозар Чолов е била да придадат естетически вид и да материализират идеята. „Представените табла и портрети, текст и снимки показват основни периоди от развитието на Шумен, на места се появяват и различни детайли от Паметника „1300 години България“, от Плиска, от Преслав, те се виждат съвсем леко на таблата, но обогатяват и придават на изложбата по- голяма тежест“, каза Диян Евтимов.  \r\n„Беше голямо предизвикателство това голямо пространство от гола стена да го превърнем в композиция, която не само да показва развитието на града, но и да привлече вниманието - какво се случва,  как се е развивал и в каква посока върви Шумен. Това е място не само за наблюдаване, но и за научаване“, каза Светлозар Чолов.  \r\nГл. ас. Бета Хараланова благодари и на двамата за огромния труд при оформянето на фотографския материал. Част от кметовете на Шумен, управлявали в по- ранните години, са представени само с имената им, тъй като не са били открити техни снимки. Ако има хора, които могат да предоставят такива, те ще бъдат прибавени към експозицията. \r\nИвелина ИВАНОВА", "date": "2019.07.09", "title": "Шумен: В града официално беше представена експозицията „Кметовете на Шумен“"}
{"url": "http://www.focus-news.net/news/2019/07/09/2678578/gabrovo-izlozhba-s-risunki-ot-detskiya-plener-staro-gabrovo-shte-bade-otkrita-v-dechkovata-kashta.html", "text": "Изложба с рисунки от детския пленер „Старо Габрово“ ще бъде открита в Дечковата къща. Организатор на събитието е Регионалният исторически музей, съобщават за  Радио „Фокус“ – Велико Търново  от културната институция. В инициативата тази година се включиха 25 млади творци от града, които са част от местна школа по изобразително изкуство. Тя стартира на 27 юни и продължава до днес. Занятията се провеждаха в района около емблематичната къща в кв. „Шести участък“. Ръководител е габровската художничка Елиза Ковачева-Цокова. \r\nПо време на пленера участниците имаха възможност да разгледат и постоянната експозиция „Градски бит от края на ХІХ до 40-те години на ХХ век““. Любопитството на малките посетители беше привлечено от различни културни ценности, но особен интерес у тях предизвика пианото марка „Ed. Steingraeber – Bayreuth“, произведено 70-те години на ХIХ век. Тъй като този красив музикален инструмент се нуждае от вещата намеса на специалист, за да може да се използва не само като музеен експонат, а и за концертни изяви, се зароди идеята творбите от пленера да бъдат предложени за благотворителна продажба. Събраните средства ще бъдат предоставени за акордирането му. \r\nОфициалното откриване на изложбата е на 10 юли от 17.30 часа. Тя ще остане на чардака на Дечковата къща до 10 август. В този период всеки, който прояви интерес може да си купи дадено произведение. \r\nЛуиза ТРАНЧЕВА", "date": "2019.07.09", "title": "Габрово: Изложба с рисунки от детския пленер „Старо Габрово“ ще бъде открита в Дечковата къща"}
{"url": "http://www.focus-news.net/news/2019/07/09/2678575/kyustendil-remontni-deynosti-se-izvarshvat-na-mostovo-saorazhenie-po-patya-kyustendil-dupnitsa-v-rayona-na-grad-dupnitsa.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. Ремонтни дейности се извършват на мостово съоръжение по пътя Кюстендил – Дупница в района на град Дупница, като движението се осъществява в една лента. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.07.09", "title": "Кюстендил: Ремонтни дейности се извършват на мостово съоръжение по пътя Кюстендил – Дупница в района на град Дупница"}
{"url": "http://www.focus-news.net/news/2019/07/09/2678579/obshtina-kazanlak-zapochna-deynosti-po-izgrazhdaneto-na-ulitsa-orfey-v-kvartal-krayrechen.html", "text": "Община Казанлък започна дейности по изграждането на улица „Орфей” в квартал „Крайречен”, каза за  Радио „Фокус”  заместник – кметът Даниела Коева. Тя подчерта, че улицата е заложена в Инвестиционната програма за 2019 година. Дейностите са факт, след като е одобрен проект и е издадено разрешение за строеж, и след като е изградена подпорна стена на река „Старата река” в този участък. \r\nРемонтните дейности по изграждане на улицата са в размер на 196 хиляди лева. В рамките на това финансиране ще бъде изградена основата на улицата, в него е заложено и покритието от асфалт на площ от 2 300 квадратни метра. От едната страна, по цялата дължина на улица „Орфей”, от връзката и с улица „Капрони”, ще бъде изграден тротоар, с дължина приблизително 400 метра. \r\nДейностите по изграждане на улицата ще продължат в рамките на 30 дни, след което Община Казанлък ще монтира и осветлението, което е заложено в проекта, като стълбове и подземна комуникация. \r\nДо момента „Орфей” е съществувала като улица по плана за регулация, но на терена не е имало трайна настилка. За да се стигне до момента за полагане на асфалтова настилка и за изграждане на тротоари, са изградени водопровод и канализация за целия квартал „Крайречен”. „Това е една много съществена част от цялата работа и това прави възможно планирането на тази улица с полагането на трайните настилки в Инвестиционната програма на Община Казанлък за 2019 година”, каза Коева.  \r\nОттук нататък Общината има възможност да залага финансиране за подобряване и на състоянието на съществуващите настилки по улиците на квартала. „Ние го правим така, както бяхме обещали на хората от квартала преди няколко години, когато все още не беше стартирал проектът за полагане на водопровода и канализацията, че някога там ще има истински водопровод, канализация и улица. Тази година за живеещите на улица „Орфей” това ще бъде факт”, подчерта заместник – кметът Даниела Коева. \r\nСлавяна ГАЙДАРОВА", "date": "2019.07.09", "title": "Община Казанлък започна дейности по изграждането на улица  „Орфей” в квартал „Крайречен”"}
{"url": "http://www.focus-news.net/news/2019/07/09/2678581/burgas-suhi-i-prohodimi-sa-patishtata-na-teritoriyata-na-oblastta.html", "text": "Нормална е пътната обстановка областта. Това съобщиха за  Радио „Фокус“ – Бургас  от Областно пътно управление. Условията за пътуване са добри – видимостта е добра, пътищата са сухи и проходими. Движението на територията на областта се осъществява безпроблемно. Натоварен е трафикът по пътя Ахелой – Слънчев бряг в района на кръстовището с кръгово движение при Поморие, както и по пътната отсечка село Атия – Созопол.  \r\nИнтензивно е движението и по входно-изходните пътни артерии на Бургас. В централната градска част движението е натоварено, но няма образувани големи колони от автомобили в районите на възловите кръстовища. \r\nМария ПОПЧЕВА", "date": "2019.07.09", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2019/07/09/2678582/stara-zagora-53-godishen-mazh-e-osaden-na-10-godini-zatvor-za-krazhbi-na-stoynost-nad-11-000-lv.html", "text": "По обвинителен акт на Районна прокуратура - Стара Загора е осъден 53-годишен мъж с инициали В.М., на 53 г., за това, че в периода 13 юни 2017 г. до 17 юли 2017 г., в гр. Стара Загора, в условията на продължавано престъпление и опасен рецидив, чрез разрушаване на прегради здраво направени за защита на имот и чрез използване на технически средства, отнел чужди движими вещи на обща стойност 11 650,73 лв., от владението и собственост на различни граждани.  Това съобщиха от пресцентъра на  Апелативна прокуратура - Пловдив .  \r\n- на 13 юни 2017 год., в гр. Стара Загора,  чрез използване на техническо средство–подправен ключ, отнел чужди движими вещи – златни бижута, на обща стойност 2 540 лв. от владението на собственика, без неговото съгласие, с намерението противозаконно да ги присвои, като кражбата е извършена при условията на опасен рецидив. \r\n- на неустановен ден през периода 28 юни 2017 г. до 05 юли 2017 г., в гр. Стара Загора, чрез използване на техническо средство–подправен ключ, отнел чужди движими вещи-златен ланец, златна халка, сребърен ланец, всичко на обща стойност 682,33 лв. от владението на собственика,  без неговото съгласие с намерението противозаконно да ги присвои, като кражбата е извършена при условията на опасен рецидив. \r\n-на 05 юли 2017 г., в гр. Стара Загора, чрез разрушаване на прегради, здраво направени за защита на имот – счупване на патрона на ключалката на вратата на апартамента, и чрез използване на техническо средство – метален лост, отнел чужди движими вещи- преносим компютър, златна монета, златен синджир, златна халка и пари - сумата от 1000 лв., всичко на обща стойност 3 328,40 лв., от владението на собственика, без негово съгласие с намерението противозаконно да ги присвои, като кражбата е извършена при условията на опасен рецидив. \r\n- на неустановен ден, през периода 14 юли 2017 г.. до 16 юли 2017 г., в гр. Стара Загора, действайки при условията на опасен рецидив, чрез разрушаване на прегради, здраво направени за защита на имот - счупване на патрона на ключалката на вратата на апартамента  и чрез използване на техническо средство – метален лост, направил опит да отнеме чужда движима вещ - преносим компютър, от владението на собственика, без негово съгласие с намерението противозаконно да го присвои, като деянието е  останало недовършено поради независещи от дееца причини; \r\n-на 17 юли 2017 г., в гр. Стара Загора, чрез разрушаване на прегради, здраво направени за защита на имот - счупване на патрона на ключалката на вратата на апартамента, и чрез използване на техническо средство – метален лост, отнел чужди движими вещи - пари – сумата от 5 100 лева от владението на собственика, без неговото съгласие, с намерението противозаконно да ги присвои, като кражбата е извършена при условията на опасен рецидив  - престъпление по чл.196, ал.1, т.2 във вр. чл.195, ал.1, т.3 предл.първо и т.4 предл.второ във вр. чл.194, ал.1 във вр. чл.29, ал.1, б.“а“ и б.“б“ във вр. чл.26, ал.1 от Наказателния кодекс. За това престъпление на подсъдимия е наложено наказание „лишаване от свобода“ за срок от 10 /десет/ години при първоначален „строг“ режим на изтърпяване на присъдата.  \r\nВ. М. е предаден на съд и за това, че на 28 август 2017 г., в гр. Стара Загора, в съучастие като съизвършител с К. К., на 44 г., чрез използване на техническо средство–подправен ключ, и моторно-превозно средство лек автомобил „Фолксваген Поло“, отнел чужда движима вещ-златен синджир на стойност 140 лева,  от владението на собственика, без нейно съгласие с намерението противозаконно да я присвои, като деянието е извършено в условията на опасен рецидив - престъпление по чл.196, ал.1, т.2 във вр.  чл.195, ал.1, т.4, предл.първо и второ във вр. чл.194, ал.1 във вр. чл.29, ал.1, б.“а“ и б.“б“ във вр. чл.20, ал.2  във вр. ал.1 от Наказателния кодекс. За това престъпление на подсъдимия е наложено наказание „лишаване от свобода“ за срок от 5 /пет/ години, при първоначален „строг“ режим на изтърпяване на присъдата.               \r\nНа основание чл. 23 от НК, Районен съд-Стара Загора е наложил на В.М. едно общо наказание в размер на 10 години „Лишаване от свобода“  при първоначален „строг“ режим на изтърпяване на наказанието.  \r\nПрисъдата на Районен съд-Стара Загора подлежи на жалба и/или протест.", "date": "2019.07.09", "title": "Стара Загора: 53-годишен мъж е осъден на 10 години затвор за кражби на стойност над 11 000 лв"}
{"url": "http://www.focus-news.net/news/2019/07/09/2678584/sistemite-za-sigurnost-v-tunela-pri-12-ti-km-na-obhodniya-pat-na-gabrovo-shte-badat-nadgradeni-do-nay-savremennite-iziskvaniya.html", "text": "Отворени са офертите е обществената поръчка за проектиране и строителство (инженеринг) на системи за безопасност на изграждащия се в момента тунел при 12-ти км на обходния път на Габрово. Това съобщиха от пресцентъра на  Агенция \"Пътна инфраструктура\" . Целта е да бъдат надградени системите в съоръжението и те да отговарят на най-съвременните изисквания.  \r\nПредприетите мерки са в съответствие с изискванията на Наредбата за технически правила и норми за проектиране на пътни тунели от 2015 г., а тръжната процедура за избор на строител на обходния път е провеждана през 2012 г. \r\nОбществената поръчка е в две обособени позиции: \r\nВ обособена позиция №1 е включено изграждането на външно електрозахранване на тунела от км 12+420 до км 12+960. Проектът включва изграждане на нов трафопост, реконструкция на отклонението от ВЕЛ 10 kV „Бакойци“ и изграждане на подземна кабелна линия 10 kV. Прогнозната стойност за изпълнение е 267 667 лв. без ДДС, а срокът за изпълнение е 30 дни. \r\nОтворени са офертите на: \r\n - „Етра-Ел“ ООД; \r\n - „Хидро-водстрой“ ДЗЗД, в което участват: „Хидрострой“ АД и ВДХ АД. \r\nВ обособена позиция №2 е изработването на технически проект и изпълнение на строително-монтажни работи на системите за безопасност в тунела; на зоните за разгръщане пред двата портала на съоръжението. Избраният изпълнител ще проектира и изгради осветление на пътен възел „Чехлевци“ при км 11+513 и на пътен възел „Дядо Дянко“ на км 15+500, както и осветление на моста на км 15+415. Предвидено е и полагане на защитно покритие на откритите бетонни повърхности на тунела и на големите мостови съоръжения на км 11+800, км 14+660, км 15+415 и на моста над р. Паничарка. Целта е повишаване безопасността на движение по съоръженията. Прогнозната стойност за обособена позиция 2 е 2 488 333 лв. без ДДС. Срокът за изпълнение е 130 дни. \r\nОтворената оферта е на: „Хидро-водстрой“ ДЗЗД, в което са: „Хидрострой“ АД и ВДХ АД.", "date": "2019.07.09", "title": "Системите за сигурност в тунела при 12-ти км на обходния път на Габрово ще бъдат надградени до най-съвременните изисквания"}
{"url": "http://www.focus-news.net/news/2019/07/09/2678585/viktor-grigorov-sredno-uchilishte-ivan-vazov-burgas-blagodarenie-na-savmestnata-rabota-s-kolegite-za-vtora-poredna-godina-predlagame-profesionalna-paralelka-v-sferata-na-zdraveopazvaneto.html", "text": "Благодарение на съвместната работа с колегите за втора поредна година предлагаме професионална паралелка в сферата на здравеопазването. Това каза за  Радио „Фокус“ – Бургас  Виктор Григоров, директор на СУ „Иван Вазов“. По думите му паралелката е с направление „Рехабилитация и терапия“. „Извършват се термални процедури в балнеологични и други възстановителни центрове. Балът на учениците и се повишава, както и техният интерес към училището. Имаме планове и за в бъдеще да утвърждаваме медицински паралелки“, добави Григоров. По думите му в момента е сформирана подготвителна група със съдействието на Община Бургас, като добави, че в момента се изгражда специална стая с всичко необходимо по програмата за 1 клас. „Надявам се да дойдат да се запишат още деца в тази група, има свободни места. Ние ще продължаваме да работим за издигане имиджа на училището“, заяви директорът. \r\nМария КУРТЕВА", "date": "2019.07.09", "title": "Виктор Григоров, Средно училище „Иван Вазов“ - Бургас: Благодарение на съвместната работа с колегите за втора поредна година предлагаме професионална паралелка в сферата на здравеопазването"}
{"url": "http://www.focus-news.net/news/2019/07/09/2678580/izvestiya-kristin-lagard-mozhe-da-stane-parviya-prezident-na-etsb-bez-finansovo-obrazovanie.html", "text": "Кристин Лагард може да стане първия президент на ЕЦБ без финансово образование, пише руският вестник  “Известия“ .  \r\nСегашният управляващ директор на Международния валутен фонд Кристин Лагард е много вероятно да стане новият ръководител на Европейската централна банка. В това си качество тя ще бъде първата жена в историята и, което е по-важно, първият лидер, който няма опит в банковия сектор и финансовите регулатори. Това обстоятелство може да бъде едновременно проклятие и благословия - поне веднага след обявяването на номинацията за Лагард, финансовите пазари реагираха с оживление. \r\nПозицията на председателя на ЕЦБ е ключова в Европейския съюз. Уникалността на еврозоната се крие във факта, че фискалните и данъчните политики се определят от участващите държави, докато паричната и кредитната политика не се контролират от тях, а от ЕЦБ. Това значително усложнява управлението и координацията на действията. \r\nОчакваше се Драги да бъде заменен с друг авторитетен финансист - председателят на Европейската централна банка за Германия Йенс Вайдман - което би било логично, като се има предвид огромното влияние на Берлин върху икономическите въпроси на Европейския съюз и особено на еврозоната. \r\nОчевидно италианците излязоха срещу Вайдман, с които той се спречка по въпросите на паричната политика още преди популистите да дойдат на власт. В резултат на това „френско-германската“ схема, според която Мишел Барние трябваше да оглави ЕК, а  Вайдман да оглави ЕЦБ, не се състоя. Настъпи промяна: представителят на Германия - Урсула фон дер Лайен - ще бъде начело на Европейската комисия, но централната банка на Европа ще бъде под ръководството на Лагард, с дълбоките й връзки в политическия елит на Франция. \r\nЗа разлика от Вайдман, Лагард няма финансово или икономическо образование като цяло, тя е адвокат по професия. \r\nПо адрес на представители  на френското министерство на финансите, включително Лагард, е образувано наказателно дело под заглавието „Небрежност“, тъй като са възпрепятствали плащания. В резултат на това съдът, чието жури се състои от членове на парламента, определи  бившия министър за виновен, но реши да не налага наказание за нея, позовавайки се на факта, че в делото има политически мотив. \r\nОсвен това към ръководството на Лагард на МВФ също имаше някои въпроси: например, през 2012 г., в разгара на дълговата криза в Гърция, тя каза, че за гражданите на страната „възмездието“ е дошло заради много години на укриване на данъци и че да се съжалява за тях, не си струва. Тези думи предизвикаха възмущение както в Гърция, така и извън нея. Въпреки това дори не последва извинение, както обикновено се случва в такива случаи. \r\nСпоред икономисти предизвикателствата, пред които трябва да се изправи новото ръководство, са повече от значими. Това включва фрагментирането на политическия пейзаж в еврозоната (което се разбира като нарастващото влияние на евроскептиците) и лошото икономическо състояние, което по никакъв начин не може излезе от анемичния растеж на границата на стагнацията. Но най-важното е ограниченията на инструментите на самата ЕЦБ, които дълго време държаха ЕС от още по-голяма рецесия от нейните меки политики. Пространството за маневриране е ограничено: лихвените проценти са в негативната зона през периода на растеж, но не е ясно до каква степен те могат да бъдат намалени допълнително в условията на криза.  Юлиян Марков", "date": "2019.07.09", "title": "„Известия“: Кристин Лагард може да стане първия президент на ЕЦБ без финансово образование"}
{"url": "http://www.focus-news.net/news/2019/07/09/2678583/ministar-temenuzhka-petkova-tsenata-na-koyato-se-predlaga-elektricheska-energiya-e-fiksirana-ot-strana-na-evropeyskata-komisiya-i-e-44lvmvtch.html", "text": "Цената, на която се предлага електрическа енергия, е фиксирана от страна на Европейската комисия и е 44 лв./МВтч. Това каза министърът на енергетиката Теменужка Петкова по време на заседание на Комисията по енергетика по повод състоянието на свободния пазар на електрическа енергия, предаде репортер на  Агенция „Фокус“ . „Енергийният сектор на България така е структуриран, че приблизително към настоящият момент, около 60% от предлаганата електрическа енергия, необходима за потреблението на страната, се осигурява от дружествата от така наречената „държавна енергетика“. Това са производителите на електрическа енергия в рамките на групата на Български енергиен холдинг (БЕХ)- Националната електрическа компания, която освен производител е и обществен доставчик, АЕЦ \"Козлодуй\" и ТЕЦ \"Марица-изток 2“, заяви министърът на енергетиката. Тя отбеляза, че към настоящия момент тези дружества от държавната енергетика имат няколко основни ангажимента. „Първият и най-важен ангажимент за обществения доставчик и за дружествата от групата на БЕХ е да осигурят енергията за регулирания пазар. Съгласно ценовото решение на Комисията за енергийно и водно регулиране за този регулаторен период, дружествата от държавната енергетика трябва да осигурят 13 млн. мегават часа електрическа енергия за регулирания пазар. В рамките на тези 13 млн., близо 3 млн. е квотата на АЕЦ-\"Козлодуй“, отбеляза Теменужка Петкова. Тя посочи, че трите дружества имат ангажимент, който стриктно изпълняват и той е свързан с делото БЕХ електричество. „На база на този ангажимент до края на 2021 година от 2016 година, дружествата от държавната енергетика имат задачата да осигуряват ликвидност на Българската независима електроенергийна борса, на платформа „Ден напред“. Тази ликвидност всяка година се увеличава. Този ангажимент, към настоящия момент, за дружествата е приблизително около 540 мегавата на всеки час, като се осигурява по тези три държавни дружества. Цената, на която се предлага тази електрическа енергия, е фиксирана от страна на Европейската комисия и е 44 лв. Това е началната цена, с която започват да търгуват трите държавни дружества на Българската независима електроенергийна борса“, каза още Петкова.", "date": "2019.07.09", "title": "Министър Теменужка Петкова: Цената, на която се предлага електрическа енергия, е фиксирана от страна на Европейската комисия и е 44лв./МВтч,"}
{"url": "http://www.focus-news.net/news/2019/07/09/2678586/api-vazstanoveno-e-dvizhenieto-po-pat-i-9-burgas-varna-v-rayona-na-s-banya.html", "text": "Възстановено е движението по път  I-9 Бургас – Варна в района на с. Баня. Това съобщиха от пресцентъра на  Агенция „Пътна инфраструктура“ . Трафикът беше временно затруднен поради пожар в близост до пътното платно.", "date": "2019.07.09", "title": "АПИ: Възстановено е движението по път  I-9 Бургас – Варна в района на с. Баня"}
{"url": "http://www.focus-news.net/news/2019/07/09/2678587/marko-ivanov-herpetolog-spored-literaturnite-danni-v-balgariya-ima-okolo-17-18-vida-zmii.html", "text": "Според литературните данни в България има около 17 - 18 вида змии. Това каза за  Радио „Фокус“ - Бургас  херпетологът Марко Иванов. „Не е сигурно дали са 17 или 18, защото има теоретични спорове за един или два вида, за които не е сигурно дали все още съществуват в българската природа, или си остават вписани за науката, но не са откривани в период от 40 - 50 години“, заяви той. По думите му змията, за която се спори дали е изчезнала, е прословутата каменарка, която всички коментират в България. „Въпреки че около 1936 г. е последното получено съобщение за видяна каменарка в България. От тогава до днес в района на Балканите има получени съобщения за засичани подобни змии, но те са толкова противоречиви, че не може да говори за наличие на вида в района“, каза още херпетологът. Според Марков за България са описани 6 вида отровни змии, два са каменарка, степна усойница, обикновената усойница, която се среща от 800 - 1000 м надморска височина и може да се изкачва до 2 900 метра, което е засичания рекорд малко под връх Мусала. „Вероятно може да се изкачва и по-нагоре но няма данни за това. Пепелянката е масово разпространената змия в България, среща се под морското равнище и се изкачва до 1 300, 1699 м по планината“, посочи Иванов.  \r\nСпоред него в България са описани два вида отровни смокообразни змии. Едната е котешката змия и се среща по южните територии на страната – Кресна, долините на Струма, Места. „Змията не е агресивна или нападателна, както и позволява да бъда хваната с ръка, но като всички такива смокообразни отровни змии, отровните ѝ зъби са заположени във вътрешната част на устата ѝ, отровата е изключително слаба, пострадали от главоболие, леко неразположение на организма но до там“, добави той.  \r\nХерпетологът посочи, че липсват по-сериозни проучвания върху отровата на тази змия. „Друга отровна смокообразна змия в България е вдлъбночелния смок. Среща се на юг от Бургас, ивицата, която започва от Бургас и достига някъде до Благоевград. Хубавото при него е, че стои далеч от човешкото население, но при среща опит за улавяне е изключително агресивен, също така посяга да хапе. Има една много характерна заплашителна полза, която много наподобява на кобрите. Както котешката змия, зъбите са му поставени в задната част на устата и е отровен. Но при ухапване може да има по-сериозни проявления“, добави той. \r\nДеница ДИМИТРОВА", "date": "2019.07.09", "title": "Марко Иванов, херпетолог: Според литературните данни в България има около 17 - 18 вида змии"}
{"url": "http://www.focus-news.net/news/2019/07/09/2678589/zaradi-profilaktika-na-saorazheniyata-shte-bade-spryana-toplata-voda-v-zhk-mladost-2-ot-11-do-20-yuli.html", "text": "„Топлофикация София” ЕАД  съобщава на своите клиенти, че след провеждане на хидравлични изпитания и обследване на топлопроводите е възстановено подаването на топла вода към ж.к. „Младост 3“. Това съобщават от пресцентъра на  „Топлофикация София” ЕАД .  \r\nРемонтните дейности по топлопроводната мрежа в ж.к. „Младост 1“, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и резиденциите на бул. „Симеоновско шосе“ приключиха и започна поетапното възстановяване на топлоподаването.   \r\nНапомняме на клиентите от  ж.к. „Младост 2“, Школа „МВР“, Кореком „Принцес“ и бул. „Александър Малинов“ № 51, че от 00.00 часа на 11 юли 2019 г. до 24.00 часа на 20 юли 2019 г. ще бъде спряно подаването на топла вода за извършване на профилактика на съоръженията. \r\nПовече подробности  потребителите могат да получат на информационния телефон в Кол центъра на компанията – 0 700 11 111.  \r\nИнформацията е публикувана в сайта на дружеството –   и във Фейсбук -  .", "date": "2019.07.09", "title": "Заради профилактика на съоръженията ще бъде спряна топлата вода в ж.к. „Младост 2“ от 11 до 20 юли"}
{"url": "http://www.focus-news.net/news/2019/07/09/2678591/aneliya-dimitrova-zam-kmet-na-svishtov-sotsialnata-politika-na-obshtinata-e-nasochena-kam-razvivaneto-na-moderna-i-efektivna-sistema-ot-uslugi.html", "text": "Социалната политика на Община Свищов е насочена към развиването на модерна и ефективна система от услуги. Това каза в ефира на  Радио „Фокус“ – Велико Търново  зам.-кметът Анелия Димитрова. Тя добави, че отговорността и ангажираността на местната администрация се материализират чрез всички изпълнени и реализиращи се в момента проекти. „Те са насочени към създаването на нови социални услуги, разширяване на наличните и подобряване на материалната база. Стремим се и към повишаване квалификацията на екипите, които работят в тях, както и да им оказваме непрекъснато съдействие и подкрепа. Смея да твърдя, че сме създали ефективни и доверени партньорски отношения между Общината, която е доставчик на всички социални услуги и техните ръководители, и екипи, защото само при добро и ползотворно взаимодействие помежду ни, можем да гарантираме високото качество на социалните услуги“, заяви Анелия Димитрова. Тя коментира, че всичко изброено се оценява положително както от потребителите, така и от служителите. \r\nЛуиза ТРАНЧЕВА", "date": "2019.07.09", "title": "Анелия Димитрова, зам.-кмет на Свищов: Социалната политика на Общината е насочена към развиването на модерна и ефективна система от услуги"}
{"url": "http://www.focus-news.net/news/2019/07/09/2678590/api-ot-11-yuli-do-14-yuli-shte-se-ogranichava-dvizhenieto-po-patya-srednogortsi-rudozem-zaradi-vzrivni-raboti.html", "text": "От 10.00 часа на 11 юли до 17.30 часа на 12 юли и от 8.00 часа до 17.30 часа на 13 и 14 юли ще се ограничава движението по път II-86 Средногорци - Рудозем за извършването на взривни работи. Това съобщиха от пресцентъра на  Агенция „Пътна инфраструктура“ . Те ще са в участък от 300 м, който е в средата на трасето между двете населени места. Обходният маршрут е по направлението: Средногорци - Смолян (кв. „Устово\" - кв. „Райково\") - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.07.09", "title": "АПИ: От 11 юли до 14 юли ще се ограничава движението по пътя Средногорци - Рудозем заради взривни работи"}
{"url": "http://www.focus-news.net/news/2019/07/09/2678595/yambol-obshtinata-priklyuchi-izpalnenieto-na-proekta-za-modernizirane-na-tsentralnite-zoni-i-ulitsa-preslav.html", "text": "Община Ямбол успешно приключи изпълнението на дейностите по мащабен инфраструктурен проект, финансиран с европейски средства по Оперативна програма „Региони в растеж“ 2014-2020г. Това съобщиха от пресцентъра на  общината . Модернизирани са три ключови обекта в града: главната пешеходна улица „Г. Раковски“ – втора част, централните паркови площи, източно от Безистена и участък от ул. „Преслав”, която е една от най-натоварените пътни артерии в града. \r\nДейностите бяха реализирани по проект „Устойчиво и интегрирано развитие на градската среда на община Ямбол“, резултатите от изпълнението на които бяха представени днес на заключителна пресконференция. „За нас бе изключително важно да включим точно тези три обекта в проекта, защото те, освен че са сред най-значимите за града, са и едни от най-използваните пространства в Ямбол. С помощта на европейското финансиране тези възлови зони придобиха нов съвременен облик“, изтъкна кметът Георги Славов. \r\nДейностите по реновирането на главната пешеходна улица и централните градинки приключиха през есента на миналата година, а ремонтът на ул. „Преслав“ приключи преди броени седмици.  \r\nПо-рано през деня днес бе направена и официална церемония по откриване обновения участък на ул. „Преслав“. Лентата на завършения обект прерязаха кметът  Георги Славов, председателят на Общински съвет - Ямбол д-р Данаил Ибришимов и управителят на фирмата-изпълнител „Технопътстрой“ ЕООД - Йордан Йорданов. Водосвет бе отслужен от архиерейския наместник архимандрит Димитрий. \r\nВ резултат на изпълнението на проекта на ул. „Преслав“  бе положена нова пътна настилка, обновени бяха тротоарните площи, въведено бе енергоспестяващо улично осветление, както и видеонаблюдение по цялото протежение на участъка. Извършена бе и подмяна на растителността с нови дървесни видове. \r\nВ централната паркова зона мерките включваха цялостно преоформяне и обновяване на пространството, в т.ч. напълно нова алейна система, която позволява по-директна връзка между двете централни пешеходни улици – „Търговска“ и „Г. Раковски“, също така нова паркова мебел и елементи на градската среда, обновено парково осветление, изцяло нова, по-широка детска площадка с комбинирани уреди за различни възрастови групи и др.  \r\nПо ул. „Г. Раковски“, бе положена нова настилка, изградено бе енергоефективно улично осветление, обособени са и кътове за отдих. В района бе изградена нова детска площадка с комбинирани уреди за различни възрастови групи.  \r\nПроект „Устойчиво и интегрирано развитие на градската среда на община Ямбол“, договор за безвъзмездна финансова помощ № BG16RFOP001-1.017-0001-C02, се осъществи с финансовата подкрепа на Оперативна програма „Региони в растеж 2014 – 2020 г.“, съфинансирана от Европейския съюз, чрез Европейски фонд за регионална развитие. Общата стойност на проекта бе 7 684 369,75 лева.", "date": "2019.07.09", "title": "Ямбол: Общината приключи изпълнението на проекта за модернизиране на централните зони и улица „Преслав“"}
{"url": "http://www.focus-news.net/news/2019/07/09/2678593/spetsializiranata-prokuratura-predade-na-sad-nachalnika-na-mitnicheskoto-byuro-v-sevlievo-za-poiskani-pari-ot-upravitel-na-mestna-firma-pod-formata-na-taksa-spokoystvie.html", "text": "Специализираната прокуратура привлече към наказателна отговорност началника на Митническото бюро в Севлиево Йорданка Костадинова. Това съобщиха от пресцентъра на  Апелативна специализирана прокуратура . Тя е обвинена за това, че от юли 2009 г. до юли 2019 г., в качеството ѝ на длъжностно лице, при условията на продължавано престъпление, е поискала и получавала по 200 лева месечно от управител на местна фирма под формата на „такса спокойствие“, за да не извършва действия по служба - митнически проверки на дружеството. Общата получена сума възлиза на около 24 000 лева. \r\nКостадинова е привлечена и за това, че е предупредила продавач-консултант да избегне наказателно преследване спрямо него, като го е предупредила за предстояща проверка от органите на митницата. \r\nПредвид влошеното здраве на Костадинова наблюдаващият делото прокурор ѝ е определил мярка за неотклонение „Парична гаранция“ в размер на 100 000 лева. \r\nПродължава събирането на доказателства за евентуално извършени от нея престъпления по служба. В хода на разследването е възможно да ѝ бъдат предявени нови обвинения. Събират се и доказателства за извършени престъпления и от други лица.", "date": "2019.07.09", "title": "Специализираната прокуратура предаде на съд началника на Митническото бюро в Севлиево за поискани пари от управител на местна фирма под формата на „такса спокойствие“"}
{"url": "http://www.focus-news.net/news/2019/07/09/2678594/api-dvizhenieto-shte-se-izvarshva-poetapno-v-edna-lenta-po-pat-i-8-kalotina-slivnitsa-poradi-montazh-na-kamera-na-tol-sistemata-na-10-yuli.html", "text": "На 10 юли от 9.00 часа до 18.00 часа движението по път I-8 Калотина - Сливница при км 2 и км 25 ще се осъществява поетапно в една лента поради поради монтаж на камера на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Това съобщиха от пресцентъра на  Агенция „Пътна инфраструктура“ . Необходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.09", "title": "АПИ: Движението ще се извършва поетапно в една лента по път I-8 Калотина - Сливница поради монтаж на камера на тол системата на 10 юли"}
{"url": "http://www.focus-news.net/news/2019/07/09/2678592/rumen-hristov-sds-konsolidatsiyata-v-sds-e-fakt.html", "text": "Година след като поех председателския пост в СДС постигнах една от основните си цели- консолидация в партията. Това каза в предаването „Вече 30 години- времето е наше“ на  Радио „Фокус“  председателят на СДС Румен Христов във връзка с навършването на една година от избирането му на поста. По думите му за този период СДС успя да се върне на политическата сцена, да проведе успешни европейски избори, резултатът от които е налице. „Годината беше динамична, а това ни даде възможност да излезем с ярки позиции по 34 теми, защото днес дадох отчета и помня точната цифра. Това, от една страна, дава възможност да правиш политика, когато е динамично времето, от друга страна, тази честа динамика и решения, които трябва да бъдат взети, не означават в пълния смисъл на думата стабилност. Но ако говоря за СДС, бих могъл да кажа, че се върнахме на сцената, успяхме да участваме на евроизборите успешно и имаме за евродепутат една знакова фигура, в лицето на господин Александър Йорданов. Разбира се, има различни мнения, но ние сме демократична формация и това само обогатява СДС. Като цяло гледаме в една посока и работим заедно. Поемайки поста имаше наистина два кръга, едните застанали зад единия кандидат за председател, другите – зад другия, и по-скоро зад тезите, които бяха наложени след парламентарните избори. Но консолидацията е факт и аз се радвам, че успяхме да я постигнем“, обясни той. Може би най-тежкият период за Съюза на демократичните сили за тази една година бяха разговорите с другите политически формации преди евроизборите, коментира още Румен Христов. “Боли, когато не може, когато не можеш да постигнеш съгласие и да гледаш в една посока със стари приятели“, допълни председателят.  \r\nВиктория МЕСРОБОВИЧ-КУВЕНДЖИЕВА", "date": "2019.07.09", "title": "Румен Христов: СДС: Консолидацията в СДС е факт"}
{"url": "http://www.focus-news.net/news/2019/07/09/2678576/tsveta-karayancheva-predsedatel-na-ns-mashinite-ne-yadat-kebapcheta-no-te-na-praktika-ne-varshat-rabota.html", "text": "Машините не ядат кебапчета, но те на практика не вършат работа. Това каза председателят на Народното събрание Цвета Караянчева относно предложените промени за отмяна на машинното гласуване в предаването „Нещо повече“ по  БНР . Според нея анализът на ЦИК за европейските избори е изключително аргументиран и задълбочен. „Цената е най-малкият проблем, защото ние трябва да гарантираме прозрачността на изборите“, посочи тя. По думите й по време на местните избори, които ще имат по няколко избора наведнъж, включително и преференции за общинските съветници, ще се усложни изборният процес.  \r\nТя допълни, че ако остане машинното гласуване на местните избори това ще намали избирателната активност, защото хората ще трябва да чакат и това ще ги откаже да гласуват.  \r\n„Има много предпоставки, които застрашават местния вот. Мисля, че колегите са направили едно разумно предложение, което трябва да бъде обсъдено не емоционално, трябва да се мисли изключително рационално, за да запазим доверието на хората във вота. Не бива да натоварваме и хората, и членовете на СИК-овете,“ поясни Караянчева. „Машините не ядат кебапчета, но те на практика не вършат работа. Машинно не се гласува никъде в Европа. Ние го въведохме, защото беше под натиск“, заяви тя. Според нея често политиците се опитват да оправдаят своите загуби с различни твърдения. \r\n„Единствената промяна, която ще направим е отмяна на машинното гласуване за местните избори. Няма да правим други промени, избирателят няма да бъде неинформиран или объркан“, добави председателят на Народното събрание.", "date": "2019.07.09", "title": "Цвета Караянчева, председател на НС: Машините не ядат кебапчета, но те на практика не вършат работа"}
{"url": "http://www.focus-news.net/news/2019/07/09/2678596/pazardzhik-natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово - Пазарджик - Пловдив, предаде репортер на  Радио „Фокус“ – Пазарджик . По пътя се извършва почистване на банкети и канавки. На места са поставени конуси, които налагат намаляване на скоростта в участъците, които са обект на почистване. В района на ханче Септември има полицейски патрул и автомобил на БГ ТОЛ. Колони от автомобили се образуват на входа на Пазарджик в района на кръговите кръстовища на моста на река Марица. \r\nВаня НИКОЛОВА", "date": "2019.07.09", "title": "Пазарджик: Натоварен е трафикът по главен път I-8 Белово - Пазарджик - Пловдив"}
{"url": "http://www.focus-news.net/news/2019/07/09/2678597/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.07.09", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/09/2678601/venelin-ankov-sk-boets-pernik-golyamata-mi-tsel-e-organiziraneto-na-republikanski-shampionat-po-kikboks.html", "text": "Голямата ми цел, за която имам пълна подкрепа от Общината, е организирането на републикански шампионат по кикбокс в Перник. Това каза в предаването „Перничани – потомците на Кракра“ на  Радио „Фокус“  Венелин Анков, треньор на Спортен клуб „Боец“. “Срещам подкрепа от страна на общината и на ръководството, както и  от страна на самата Федерация по кикбокс. Това е целта ми, но кога ще се осъществи не мога да кажа. Силно се надявам да е до края на тази година или началото на другата“,  поясни Анков. По думите му интересът към този вид спорт става все по-голям. „Много бързо се разраства, много са желаещите да тренират кикбокс и залата ми е определено тясна. Всички бойни изкуства, защото кикбоксът е към бойните изкуства, определено учат на смирение, на уважение, на трудолюбие, изграждат доста качествени морални ценности. Това са нещата, които липсват в днешното поведение. А точно в тези спортове има т.нар. йерархия и това помага за много неща, изграждат се много качествени и морални ценности“, каза треньорът на СК „Боец-Перник“. \r\nРосица АНГЕЛОВА", "date": "2019.07.09", "title": "Венелин Анков, СК „Боец-Перник“: Голямата ми цел е организирането на републикански шампионат по кикбокс"}
{"url": "http://www.focus-news.net/news/2019/07/09/2678598/smolyan-dvizhenieto-po-pat--197-borino-teshel-devin-v-s-borino-se-osashtestvyava-v-edna-lenta-poradi-remontni-raboti.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а пътните настилки са сухи. През деня не са получавани сигнали за инциденти по пътищата в областта. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и интензивните валежи през последното денонощие е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.09", "title": "Смолян: Движението по път ІІІ-197 Борино – Тешел – Девин в с. Борино се осъществява в една лента поради ремонтни работи"}
{"url": "http://www.focus-news.net/news/2019/07/09/2678600/rumen-hristov-sds-mashinnoto-glasuvane-zasluzhava-oshte-edin-shans-za-mestniya-vot.html", "text": "Машинното гласуване заслужава още един шанс за местния вот. Това каза в предаването „Вече 30 години- времето е наше“ на  Радио „Фокус“  председателят на СДС Румен Христов във връзка с предложението на ГЕРБ машинното гласуване да отпадне за местни и парламентарни избори. По думите му СДС отстоява тезата за електронно, дистанционно и машинно гласуване, които дават възможност на повече хора да изразят волята си за това кой да управлява.„Видяхме, че има доста пропуски по отношение на машинното гласуване на тези избори, но аз смятам, че не бива толкова бързо да се отказваме. Можеше да се опита още веднъж на местните избори. 6000 бяха машините, които бяха предвидени за гласуване. Но като неспециалист не мога да оспоря и тезата на ЦИК, която казва, че очакваният ефект не се изпълнява и че те не са готови да проведат това машинно гласуване толкова скоро. Принципно това е добре, защото се надяваме, че чрез машинното гласуване ще можем да преодолеем най-после купуването на гласове, за които говорят всички. Но от друга страна, недостатъците, които се появиха, са аргумент в обратна посока. Истината най-вероятно е някъде по средата, нека експертите да се произнесат. Но ние подкрепяме тези модерни форми за гласуване“, обясни той. Румен Христов припомни, че за местния вот разходите няма да бъдат особено големи, тъй като и тогава машините ще бъдат наемани. „Няма да бъдат 12 000, колкото са секциите, а ще бъдат 6000, тоест на половината секции. Да видим пък наесен, ако успешно се прилагат, може да има полза от тях. Още повече, че при местните избори избирането на кметове и на общински съветници, понякога се решава с няколко гласа, тъй като там процентът на влизане в малките общини или избор на кмет в малка община броят на гласовете по-скоро, а не процент, е доста нисък“, допълни председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.07.09", "title": "Румен Христов, СДС: Машинното гласуване заслужава още един шанс за местния вот"}
{"url": "http://www.focus-news.net/news/2019/07/09/2678599/veliko-tarnovo-dvama-sastezateli-na-sk-bolg-svishtov-se-predstaviha-otlichno-na-nay-golyamata-za-balgariya-gala-vecher-po-kikboks-ot-verigata-pro-fight.html", "text": "Двама състезатели на СК “БОЛГ“ – Свищов се представиха отлично на най-голямата за България гала вечер по кикбокс от веригата Pro FightНа. Това съобщават от пресцентъра на  Община Свищов . Събитието се проведе в Козлодуй. В него  участваха някои от най-добрите бойци в България. То включваше 11 битки проведени под правилника на професионалният кикбокс, както и 9 полупрофесионални срещи, където беше даден шанс за изява на млади и перспективни състезатели от страната. В провелия се спортен форум взеха участие двама представители на СК “БОЛГ“ – Свищов – Катерина Минкова и Иван Ангелов. \r\nСвоя дебют на подобен форум, в подгряващите срещи, направи Катерина Минкова в кат. до 52 кг, възрастова група девойки младша възраст. Тя записа убедителна победа по точки над представителка на домакините от “Golden Boys”- Козлодуй с единодушно съдийско решение. \r\nИван Ангелов взе участие в основната файт карта и дебютира на професионалния ринг в двубой при мъже, категория до 70 кг. Категоричен бе резултатът и от неговото участие, което приключи още в първия рунд, с технически нокаут в полза на Ангелов. \r\nИ двамата състезатели на  “БОЛГ“ – Свищов бяха ръководени от треньора на клуба Мартин Минков. Той коментира, че макар Ангелов и Минкова са медалисти от държавни първенства и международни турнири, участието на професионалният ринг е доста различно. Треньорът изрази удовлетворение от представянето им и сподели, че след кратка почивка за възстановяване, подготовката за следващи участия продължава. \r\nПо покана на ресорния зам.-кмет Борислав Замфиров двамата състезатели и техния треньор посетиха сградата на община Свищов, където заместник-кметът ги поздрави за отличното представяне и им връчи индивидуални грамоти. Те от своя страна подариха на него и кмета на Свищов Генчо Генчев тениски на клуба и показаха спечелените награди от престижното кикбокс първенство.", "date": "2019.07.09", "title": "Велико Търново: Двама състезатели на СК “БОЛГ“ – Свищов се представиха отлично на най-голямата за България гала вечер по кикбокс от веригата Pro Fight"}
{"url": "http://www.focus-news.net/news/2019/07/09/2678602/marko-ivanov-herpetolog-postradalite-hora-pri-uhapvane-ot-zmiya-sa-osnovno-izsledovateli-i-razlichni-biolozi-koito-hvashtat-zmiite-za-da-gi-snimat-i-izsledvat.html", "text": "Пострадалите хора при ухапване от змия са основно изследователи и различни биолози, които хващат змиите, за да ги снимат и изследват. Това каза за  Радио „Фокус“ - Бургас  херпетологът Марко Иванов. „Те са получавали ухапвания, някои от които са били по-леки, а други по-тежки. Иванов заяви, че не притежават точна информация за това, како точно би могло да се случи след такъв инцидент. Според него на теория не би трябвало да бъде опасен за човешкото здраве, но на практика не може да се каже. „При среща със змия, препоръчвам да не бъдат закачани по никакъв начин, за да не се достигне до инцидент с отровна змия. Ако човек срещне змия в градска среда, просто да е наблюдава къде отива, за да може екипите на Гражданска защита като пристигнат да си свършат работата“, каза още Иванов. Херпетологът заяви, че трябва да се позвъни на тел. 112 или на тях, за да отидат и да вземат животното, тъй като на теория в градска среда не би трябвало да има отровни змии. „Тъй като никой не може да гарантира че няма случаи, в които някоя хищна птица или щъркел не си е хванал някоя пепелянка и просто при полета я е изпуснал и е попаднала в градска среда“, посочи Марко Иванов. \r\nДеница ДИМИТРОВА", "date": "2019.07.09", "title": "Марко Иванов, херпетолог: Пострадалите хора при ухапване от змия са основно изследователи и различни биолози, които хващат змиите, за да ги снимат и изследват"}
{"url": "http://www.focus-news.net/news/2019/07/09/2678603/sofiya-politseyski-sluzhitel-ostava-s-myarka-za-neotklonenie-zadarzhane-pod-strazha-za-razprostranenie-na-narkotitsi.html", "text": "Състав на Софийския апелативен съд е потвърдил мярката за неотклонение „задържане под стража“, определена от първоинстанционния съд спрямо мъж с инициали С.И. Това съобщиха от пресцентъра на  Апелативна прокуратура - София . Той е бил обвинен от Софийска градска прокуратура за извършено от него престъпление по 354а, ал. 1, вр. чл. 26, ал. 1 от НК.  \r\nНа 11 юни 2019 г., в гр. София, С.И. разпространил 20 сини таблетки, съдържащи „екстази“. Второто деяние било извършено от него на 20.06.2019 г. в жк „Лагера“ в гр. София, когато продал същия наркотик в количеството 20 таблетки.  \r\nСедмица по късно – 27 юни 2019 г., той разпространил други 50 таблетки, като ги продал на свидетел по делото. Освен това обвиняемият заявил, че разполага с над 2000 таблетки от същото наркотично вещество, които искал да бъдат разпрострени.  \r\nОбвиняемият е държавен служител – полицай в сектор „Охрана на обществения ред“ при 04 РУ СДВР. В качеството на служител на реда е извършвал престъпни деяния, несъвместими със заеманата от него държавна длъжност.  \r\nСъдът е приел доводите на прокурора от Софийска апелативна прокуратура, че е налице обосновано предположение за съпричастност на С.И. към трите деяния. На този етап от наказателното производство съществува риск освобождаването му от ареста да доведе до извършване на друго престъпление. Системността в поведението на обвиняемия не само сочи на завишена обществена опасност на самото престъпление, но и на неговата личност. Поведението му е било пряко обвързано с длъжностното качество, тъй като на някои от срещите си със свидетеля по делото, той се явявал в полицейска униформа. Освен това обвиняемият И. афиширал служебния си статус, като изтъквал, че именно благодарение на служебното му положение, криминалната дейност, която извършва, няма да бъде разкрита и наказателно преследвана.", "date": "2019.07.09", "title": "София: Полицейски служител остава с мярка за неотклонение „задържане под стража“ за разпространение на наркотици"}
{"url": "http://www.focus-news.net/news/2019/07/09/2678604/varna-v-grada-shte-bade-otkrita-izlozhba-predstavyashta-hudozhestveni-tvortsi-ot-balgariya-i-armeniya.html", "text": "Уникална по мащабите си изложба на художествени творци от България и Армения предстои да бъде открита от 18.00 часа в Зала “Север“ на Регионалния исторически музей във Варна. Това съобщи за  Радио „Фокус“ – Варна  един от организаторите на експозицията Елизабет Кавафян. По думите ѝ в изложбата, озаглавена „Армения и България – цветове и форми“, са включени творбите на 17 автори от Армения и на 14 от България. Сред тях има скулптура, керамика, текстил и живопис. За откриването на изложбата във Варна идва Хачик Абрахамян, който е председател на Световния център на арменците художници. Също така в изложбата може да бъде видян и българският професор Георги Чапкънов. Варненските художници са представени от Гроника Кавафян, Евелина Пенева, Арменаг Мардиросян. „Изложбата е изключително пъстра и може да покаже различни аспекти. Да види как се доближават България и Армения в светоусещането, в стремежа към развитие. Хубаво е да може да се посети, да се види и хората да ѝ се насладят“, коментира Елизабет Кавафян.  \r\nСпоред нея и преди е правена подобна изложба, но никога в такъв мащаб, в такова голямо представяне на арменски и български творци едновременно. Включва 68 картини, 11 скулптури и 2 текстилни пана. Експозицията е във Варна под егидата Министерството на културата и е нещо без аналог до този момент.  \r\nВеликолепието на емоцията в цветове и форми е представено от Ашод Авакян, Ашод Багдасарян, Гагик Бадалян, Гагик Казанджян, Карегин Давтян, Гор Аветисян, Хасмик Аветисян, Хрант Мирзоян, Хачик Абрахамян, Рубен Адалян, Володия Абрахамян, Юра Харутюнян, Артур Съмбатян, Армен Дерменджиян, Агаси Талалян, Шахен Асланян, Анна Сохомонян, Мартин Петросян, Давид Давтян, Андрей Шугаров, Артавазд Талаялн, Гагик Хачатрян, Арменаг Мардиросян, Аршак Нерсисян, Вержиния Маркарова, Гаро Мурадян, Гроника Кавафян, Евелина Пенева, Лусия Медзикян, Нина Каранфилян, Онник Каранфилян, Хари Арабян и Хени Агопян.  \r\nПродължението на това съвместно пътуване през изкуството на творци от България и  Армения е предстоящата изложбата в Неапол през август, където ще бъдат представени 12 български художници в международен проект, съвместно с още близо 400 други автори. Реализирането на настоящата експозицията е по инициатива на Общоарменския благотворителен съюз „Парекордзаган“ София и Варна. Изложбата може да бъде разгледана до 13-ти юни в Регионалния исторически музей във Варна. \r\nДиана СТОЕВА", "date": "2019.07.09", "title": "Варна: В града ще бъде открита изложба, представяща художествени творци от България и Армения"}
{"url": "http://www.focus-news.net/news/2019/07/09/2678605/sport-serina-uilyams-i-simona-halep-prodalzhiha-na-polufinalite-na-uimbaldan.html", "text": "Тенис: Серина Уилямс победи с 2:1 сета друга американка Алисън Риск за два часа и на полуфиналите ще очаква победителят от мача Барбора Стрицова и Йохана Конта. Бившата номер едно от Румъния Симона Халеп победи Шуай Джан с 2:0 сета за един час и 30 минути и в четвъртък на полуфиналите ще срещне победителката от срещата Елина Свитолина – Каролина Мухова.", "date": "2019.07.09", "title": "Спорт: Серина Уилямс и Симона Халеп продължиха на полуфиналите на Уимбълдън"}
{"url": "http://www.focus-news.net/news/2019/07/09/2678606/ruse-vremenno-dvizhenieto-po-pat-i-5-ruse-byala-v-rayona-na-s-trastenik-se-osashtestvyava-v-edna-lenta-poradi-katastrofa.html", "text": "Временно движението по път I-5 Русе – Бяла в района на с. Тръстеник се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.07.09", "title": "Русе: Временно движението по път I-5 Русе – Бяла в района на с. Тръстеник се осъществява в една лента поради катастрофа"}
{"url": "http://www.focus-news.net/news/2019/07/09/2678611/rumen-hristov-sds-partiyata-ni-beshe-malkata-no-ne-bezglasna-bukva-v-sayuza-s-gerb.html", "text": "СДС беше малката, но не безгласна буква в съюза с ГЕРБ. Това каза в предаването „Вече 30 години- времето е наше“ на  Радио „Фокус“   председателят на СДС Румен Христов във връзка с критики от страна на бившия лидер на синята партия Божидар Лукарски. „Безспорно СДС е малката буква. Никой не отрича голямата, водещата роля на ПП ГЕРБ. Добре е тези, които критикуват това, което се случи на тези избори, да си дадат сметка за какво допринесе това обединение. Аз по принцип не коментирам бивши председатели на СДС. Помолил съм и колегите от Националния изпълнителен съвет да не коментират. Но понеже има конкретно обвинение, искам да кажа, че това беше възможното споразумение, то беше добро за СДС. Не искам да давам оценка за господин Лукарски. Оценката беше дадена за неговата дейност на последната Национална конференция, на която той се яви като кандидат за заместник-председател. Членовете на СДС дадоха оценка за него, така че аз няма да го направя“, обясни той.  \r\nРумен Христов коментира още, че СДС участва на равностойни начала в кампанията за европейски избори, независимо, че е малкият партньор. „Смятам, че това, за което бяхме помолени от страна на ръководството на ЕНП, беше изпълнено, а именно да запазим броя на нашите евродепутати в групата на ЕНП“, допълни Христов.  \r\nВиктория МЕСРОБОВИЧ-КУВЕНДЖИЕВА", "date": "2019.07.09", "title": "Румен Христов, СДС: Партията ни беше малката, но не безгласна буква в съюза с ГЕРБ"}
{"url": "http://www.focus-news.net/news/2019/07/09/2678610/aktsenti-v-sutreshniya-blok-dobro-utro-balgariya-na-radio-fokus-za-10-yuli.html", "text": "ЧЕЗ Разпределение представя инициативите, реализирани в рамките на проекта „Живот за птиците“, който осъществява съвместно с Българското дружество за защита на птиците на територията на Западна България. За проекта и за инициативите по него в област Враца очаквайте подробности в  сутрешния блок „Добро утро, България“  на  Радио „Фокус“  от Мария Георгиева, ръководител на проекта от страна на ЧЕЗ Разпределение България. \r\nПГ на ГЕРБ предложи машинното гласуване да не се провежда на местни и парламентарни избори, а БСП са твърдо против. Защо управляващите дадоха заден ход на машинното гласуване? Кои са аргументите на ГЕРБ за тези предложения за законодателни промени в Изборния кодекс? Защо подобен тип гласуване тревожи управниците? Отговорите очакваме от Евгения Алексиева, народен представител от ГЕРБ. \r\nУниверситетът за национално и световно стопанство (УНСС) запълни всички планови места на първо класиране. За тазгодишната кампания и желаните специалности от кандидат-студентите ще разговаряме с доц. д-р Милана Славова, зам.-ректор по обучението на ОКС „бакалавър“ и продължаващо обучението в УНСС. \r\nНараства броят на училищата в Кюстендил, които оставят вратите си отворени и през летните месеци. Все повече учебни заведения реализират занимателни програми за своите настоящи и бъдещи възпитаници, а повече ще научим от Венцеслав Илчев от Радио „Фокус” – Кюстендил. Започнете деня информирани! Тези и още теми – в „Добро утро, България“ от 06.00 до 10.00 часа на 10 юли, с водещ Йоланда Пелова.", "date": "2019.07.09", "title": "Акценти в сутрешния блок „Добро утро, България“ на Радио „Фокус“ за 10 юли"}
{"url": "http://www.focus-news.net/news/2019/07/09/2678608/nad-32-mln-leva-sa-razpredeleni-za-imunoprofilaktika-na-zhivotnite.html", "text": "УС на ДФ „Земеделие“ гласува предоставянето на 3 248 928 лв. за извършени ветеринарни мероприятия през първите 5 месеца на 2019 г. Това съобщиха от пресцентъра на  ДФ \"Земеделие\" .  Средствата се отпускат по схемата за държавна помощ „Помощ за компенсиране разходите на земеделски стопани, свързани с изпълнение на мерките по Държавната профилактична програма и Програмите за надзор и ликвидиране на болести по животните“. \r\nСхемата цели подпомагане на земеделските стопани, отглеждащи селскостопански животни и осъществяващи дейност в първичното селскостопанско производство, чрез покриване на разходите за дейности със задължителен характер, свързани с гарантиране здравето на животните и недопускане на заразни болести и зоонози. \r\nОтпуснатият бюджет ще се разпредели по направления, както следва:   \r\n- Имунопрофилактични мероприятия - 1 377 314 лева; \r\n- Клинични изследвания - 1 050 002 лева; \r\n- Вземане и изпращане на проби за лабораторни изследвания - 447 510 лева; \r\n- Идентификация на еднокопитни животни отразяване на данните във ВетИС - 483 лева; \r\n- Отразяване на данни по идентификация във ВетИС - 373 619 лева; \r\nГласуваните средства са част от общия финансов ресурс по схема за държавна помощ „Помощ за компенсиране разходите на земеделски стопани, свързани с изпълнение на мерките по Държавната профилактична програма и Програмите за надзор и ликвидиране на болести по животните“, в размер на 20 млн. лв. за 2019 г.", "date": "2019.07.09", "title": "Над 3.2 млн. лева са разпределени за имунопрофилактика на животните"}
{"url": "http://www.focus-news.net/news/2019/07/09/2678522/stara-zagora-politsiyata-razsledva-68-godishen-mazh-zastrelyal-dve-kucheta-v-zemlishteto-na-s-manolovo.html", "text": "Полицията разследва 68-годишен мъж, застрелял две кучета в землището на с. Манолово. Това съобщиха от пресцентъра на  МВР . Сутринта на 8 юли в РУ - Казанлък е получен сигнал за простреляни кучета в землището на с. Манолово. На място униформените открили телата на две кучета, простреляни с ловно оръжие. При проведените незабавни оперативно-издирвателни действия е установен извършителят на деянието – мъж на 68 г. от селото, който е предал доброволно законно притежавана от него ловна пушка. Образувано е досъдебно производство.", "date": "2019.07.09", "title": "Стара Загора: Полицията разследва 68-годишен мъж, застрелял две кучета в землището на с. Манолово"}
{"url": "http://www.focus-news.net/news/2019/07/09/2678613/blagoevgrad-kosene-na-treva-i-izryazvane-na-hrasti-se-izvarshva-na-vtoroklasen-pat-19-v-uchastaka-simitli-razlog-ot-km-2-do-km-21.html", "text": "Косене на трева и изрязване на храсти се извършва на второкласен път 19 в участъка Симитли - Разлог от км 2 до км 21+400. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79 и АМ „Струма“ в участъка от Благоевградска област. Шофьорите трябва да се движат с повишено внимание на главен път Е-79 между Благоевград и село Стара Кресна от км 360 до км 392+500, тъй като в района се извършва косене на трева. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.09", "title": "Благоевград: Косене на трева и изрязване на храсти се извършва на второкласен път 19 в участъка Симитли - Разлог от км 2 до км 21"}
{"url": "http://www.focus-news.net/news/2019/07/09/2678614/mosovskiy-komsomolets-vladimir-putin-razkaza-za-prichinite-za-intsidenta-v-kerchenskiya-proliv.html", "text": "Американският режисьор, сценарист и продуцент Оливър Стоун взе ексклузивно интервю от руския президент Владимир Путин в рамките на снимките на \"В борбата за Украйна\", чиято премиера е насрочена за 19 юли, пише руският вестник  “Московский Комсомолец“  . \r\nВ нов документален филм, спечелил специален Гран-при на международния филмов фестивал в италианския град Таормина, Стоун говори за това, което се случва в Украйна по време и след Майдана, както и причините за продължителната криза в страната. \r\nАмериканският режисьор е обсъдил с руския лидер отношението си към политиката, провеждана от украинските власти през последните години, както и инцидента в Керченския проток. \r\nСпоред Владимир Путин Петро Порошенко загуби изборите през 2019 г., но три години по-рано, през 2016 г., тези представители на американския политически елит, които стояха зад него, бяха победени. \r\n\"Хилари Клинтън не стана президент на Съединените щати и фалшивите новини за връзките на Доналд Тръмп с Русия са били  раздути до невероятен мащаба ... А този, който  наистина се опита да повлияе на американските избори, беше Украйна\", каза Владимир Путин. \r\nЩо се отнася до инцидента в Керченския проток, президентът на Руската федерация е убеден, че всичко е специално планирано от тогавашния украински лидер Петро Порошенко, за да използва провокацията  да изостри ситуацията. \r\n\"Вярвам, че Порошенко искаше да въведе извънредно положение в цялата страна и да отложи изборите. Искаше да запази властта на всяка цена\", сподели Путин.  Юлиян Марков", "date": "2019.07.09", "title": "„Мосовский Комсомолец“: Владимир Путин разказа за причините за инцидента в Керченския пролив"}
{"url": "http://www.focus-news.net/news/2019/07/09/2678609/upravlyavashtite-predlozhiha-otmyana-na-mashinnoto-glasuvane-obzor.html", "text": "Във вторник ПГ на ГЕРБ обяви предложение за законодателна промяна в Изборния кодекс. Депутатите предлагат машинното гласуване да се отмени за местните и парламентарните избори и да остане за президентските и европейските. Предложението е подкрепено писмено от „Обединени патриоти“ и „Воля“. Уверение за подкрепа има и от ДПС. Против предложението се обявиха само БСП. Аргументите на управляващите за отмяна на машинния вот са продиктувани от анализ на Централната избирателна комисия (ЦИК) за последните избори в страната. Те се опасяват, че ако машинното гласуване остане има риск местните избори да се провалят, защото те са най-сложните и тежките в българското законодателство. Според тях при гласуване с машини сигурността на вота е застрашена. Вносителите на предложението изразяват позиция, че машинното гласуване е изключително скъпо, като 1 вот струва 60 лв. на фона на хартиената бюлетина, която е на стойност 0.77 лв. „Машините за гласуване се оказаха скъпоструващи играчки, които не доведоха до по-честни и организирани избори“, обяви на брифинг депутатът от ГЕРБ Александър Ненков. Той отбеляза, че управляващите имат задължението да проведат честни и прозрачни избори, затова предприемат действия за премахване на машинното гласуване при местните и парламентарните избори.  \r\nСпоред БСП обаче с предложението за отмяна на машинния вот управляващите са доказали, че страната ни не отговаря на критериите за демократична и правова държава. Заместник-председателят на партията Кирил Добрев заяви, че местните избори имат най-много нужда от машинно гласуване, но управляващите искат решенията да се взимат като на конгрес на ГЕРБ. „От днес мисля, че обратното броене започва. ГЕРБ спират парите за партиите, след това отменят машинното гласуване. Аргументът е, че било трудно с тези преференции и хората не можели да се оправят. Да отменим и преференциите. Такъв опит за отмяна на преференциите беше направен само преди няколко месеца и БСП напусна заради това НС. Сигурно някои избиратели на ГЕРБ трудно се справят и с интегралната бюлетина. Добре е да отменим и интегралната бюлетина, тя е много сложна. Най-добре е тогава да върнем цветните бюлетини. Нула лв. субсидия и цветна бюлетина 1989 г.“, посочи той. Опозицията прозря саботаж от страна на ЦИК в машинното гласуване. Заместник-председателят на ПГ на „БСП за България“ Христо Проданов подчерта, че с машинното гласуване недействителните бюлетини са невъзможни, както твърдят от управляващите.  \r\nМалко по-късно позиция по темата изказа и омбудсманът Мая Манолова. Тя отбеляза, че за високата цена на вота на европейските избори е виновна ЦИК, която вместо да закупи машините, ги взема под наем за 70% от цената им. Манолова изрази мнение, че аргументът на вносителите, че с машинното гласуване не са намалели недействителните бюлетини, също не е верен. „Истинската причина за отмяна на машинното гласуване е фактът, че машините разобличиха кражбата на вот. Машинните разобличиха нечестното съставяне на протоколите от СИК. Доказателството за това е на сайта на ЦИК“, заяви Манолова. „Истинският мотив е, че машините не ядат кебапчета и не вземат по 50 лв“, добави общественият защитник.  \r\nТя прогнозира, че след машинното гласуване ще бъде посечено и електронното. „Имам въпрос към вносители на този законопроект. Законно признати ли са европейските избори при наличието на машинен вот? Ако твърдят, че машините са опорочили вота би следвало вече да са подали съответни жалби за отмяна на европейските избор“, попита омбудсманът.  \r\nДаяна ДЮЛГЕРОВА", "date": "2019.07.09", "title": "Управляващите предложиха отмяна на машинното гласуване (ОБЗОР)"}
{"url": "http://www.focus-news.net/news/2019/07/09/2678612/obsadeni-sa-merki-za-predotvratyavane-na-vaznikvane-na-afrikanska-chuma-po-svinete-v-oblast-razgrad.html", "text": "Мерки за предотвратяване на възникване на африканска чума по свинете в Разградска област бяха обсъдени на заседание на Постоянната областна епизоотична комисия, съобщиха от пресцентъра на  Областната администрация . Д-р Юлиян Йорданов от Областната дирекция по безопасност на храните - Разград представи заповедта на Изпълнителния директор на БАБХ д-р Дамян Илиев във връзка с установяване на огнище на заболяването африканска чума по свинете в село Жернов, община Никопол, област Плевен. Областният управител Гюнай Хюсмен представи превантивните мерки, обсъдени на работната среща, провела се вчера в Министерството на земеделието, храните и горите, сред които: провеждане на широка информационна кампания, засилване отстрела на дива свиня и предвиждане на заплащане от 50 лева на отстреляно животно в рисков район, периодично почистване на отбивките по основните пътища, по които минават превозни средства от държави с възникнали случаи на африканска чума по свинете. Мерките, предприети от най-голямата свинеферма в областта – „Агротайм“ЕООД, представи управителят на дружеството Иван Иванов. След обстойна и аргументирана дискусия членовете на комисията взеха решение да бъдат изпратени писма до общинските администрации, които да установят броя на т.нар. стопанства „заден двор“, това ще става без описване на имената на собствениците им. Обобщението ще бъде направено на следващо заседание на Областната епизоотична комисия на 19 юли. На заседанието бяха обсъдени и други превантивни мерки – укрепване на оградата на ДЛС “Воден-Ири Хисар“, откъдето излизат диви свине, които биха могли да разпространят заразата, по-често почистване от АПИ на участъците около контейнерите по отбивките на основните пътища. Представителите на ветеринарните власти акцентираха върху още една мярка, касаеща, както собствениците на домашни прасета, така и ловци, гъбари, работещи в сферата на дърводобива и други, занимаващи се с дейности в горите или със земеделие, да сигнализират своевременно при установяване на труп от прасе.", "date": "2019.07.09", "title": "Обсъдени са мерки за предотвратяване на възникване на африканска чума по свинете в област Разград"}
{"url": "http://www.focus-news.net/news/2019/07/09/2678616/stara-zagora-zapochva-rekonstruktsiya-na-krastovishteto-na-bul-sv-patriarh-evtimiy-i-ul-zagore-v-grada.html", "text": "От 10 юли, стартира реконструкцията на кръстовището на бул. „Св. Патриарх Евтимий“ и ул. „Загоре“ (пътната връзка за град Раднево, в кв. „Кольо Ганчев“) в Стара Загора. Това съобщиха от пресцентъра на  общината .  \r\nИзпълнението на проекта за изграждане на кръгово движение цели да подобри транспортно-техническото функциониране на кръстовището, да оптимизира организацията и безопасността на движението, както и да намали скоростта на преминаващите през него превозни средства. С оглед на специфичната конфигурация на съществуващото кръстовище и възможностите за неговото геометрично развитие е предвиден за изграждане централен остров с формата на елипса.  \r\nРаботният участък обхваща 235 м от бул. „Св. П. Евтимий“ и 70 м от ул. „Загоре“. Геометричното решение предвижда две ленти в посока север-юг, които безпрепятствено ще отвеждат движението извън града и една лента за направо при влизането в Стара Загора. Осъществени са ленти за движение от и към Раднево по ул. „Загоре“.  \r\nСтроително-монтажните работи ще се извършват на три етапа, съгласно временна организация на движението по време на строителството, с цел непрекъснато пропускане на преминаващи МПС.  Първият етап включва дейности по югоизточното платно на бул. „Св. Патриарх Евтимий“ и по югозападното платно на ул. „Загоре“.  \r\nЩе бъдат ремонтирани още прилежащите тротоарни настилки, предвидено е и озеленяване в елипсата. Ще се изградят допълнителни дъждоприемни шахти и канализация за дъждовни води. Дейностите предвиждат и преустройство на тролейбусната контактна мрежа и улично осветление. \r\nСрокът на изпълнение е 80 календарни дни. Стойността на дейностите е близо 480 хил. лева. Не се налага промяна при маршрутите на обществения транспорт.", "date": "2019.07.09", "title": "Стара Загора: Започва реконструкция на кръстовището на бул. „Св. Патриарх Евтимий“ и ул. „Загоре“ в града"}
{"url": "http://www.focus-news.net/news/2019/07/09/2678617/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Няма нововъведени ограничения по пътищата в областта, съобщиха от  Областно пътно управление - Сливен . Трафикът е интензивен, но без задръствания. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.07.09", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/07/09/2678615/veliko-tarnovo-remontni-deynosti-se-izvarshvat-po-patya-mezhdu-selata-novgrad-i-vardim.html", "text": "Ремонтни дейности се извършват по пътя между селата Новград и Вардим. Движението се осъществява в едната лента в отсечката от км 34 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите ще продължат до края на септември, съобщават за  Радио „Фокус“ – Велико Търново  от Областно пътно управление. Времето в областта е предимно облачно, а настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Проходът на Републиката, но там остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.07.09", "title": "Велико Търново: Ремонтни дейности се извършват по пътя между селата Новград и Вардим"}
{"url": "http://www.focus-news.net/news/2019/07/09/2678619/gd-granichna-politsiya-intenziven-e-trafikat-za-leki-avtomobili-na-gkpp-kalotina-i-v-dvete-posoki-a-na-makaza-e-intenziven-samo-na-vhod.html", "text": "Интензивен е трафикът за леки автомобили на ГКПП „Калотина“ и в двете посоки, а на „Маказа“ е интензивен само на вход. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На ГКПП „Кулата“ трафикът е интензивен на изход за леки и товарни автомобили. Трафикът е интензивен на изход за товарни автомобили на  ГКПП „Дунав мост 2“, а на „Дунав мост 1“ е интензивен на изход за леки автомобили. На границата със Северна Македония и Турция трафикът е нормален на всички гранични контролно-пропускателни пунктове.", "date": "2019.07.09", "title": "ГД „Гранична полиция“: Интензивен е трафикът за леки автомобили на ГКПП „Калотина“ и в двете посоки, а на „Маказа“ е интензивен само на вход"}
{"url": "http://www.focus-news.net/news/2019/07/09/2678618/pregled-na-mezhdunarodnite-novini-do-18-chasa-agentsiya-fokus.html", "text": "Продължава напрежението между Япония и Южна Корея, намесиха санкциите срещу Северна Корея, коментира  TACC \r\nЯпонският министър-председател Шиндзо Абе, говорейки в ефир на един от японските телевизионни канали, заяви, че Южна Корея не следи твърде строго спазването на търговското ембарго със Северна Корея, в резултат на което някои материали, доставени от Япония в Южна Корея, могат да попаднат в ръцете на Пхенян. Подобно предположение  бе изразено и от заместник генералния секретар на управляващата Либералдемократическа партия (ЛДП) на Япония Коичи Хагида. \"Мисля, че е съвсем естествено да се предприемат адекватни мерки, защото има случаи, в които ние просто не знаем крайната точка на доставката на тези материали,\" каза той пред  японска телевизия, коментирайки затягането на контрола върху износа на три вида материали в Южна Корея, необходими за производството на полупроводници и дисплеи на електронни устройства. \r\nЮжна Корея отхвърля твърденията на Япония за нарушаване на режима за санкции срещу Северна Корея, което може частично да предизвика ограниченията за износа на Токио към Сеул. Това съобщи във вторник министърът на търговията, промишлеността и енергетиката на Република Корея Сун Юн-мо. \r\n\"Не намерихме доказателства, че флуороводород, внесен от Япония, може да бъде доставен на страни, подложени на санкции на ООН, включително Северна Корея\", цитира думите му Йонхап. Той също така призова Токио \"да спре неоснователните обвинения\". \r\nОтношенията между Токио и Сеул се обтегнаха през есента на 2018 г., когато Върховният съд на Република Корея е наредил на японската компания „Нипон Стийл“ да изплати обезщетение на четирима корейски работници за принудителен труд през Втората световна война. Японското правителство отхвърли решението на съда, подчертавайки, че този въпрос е окончателно решен, когато отношенията между Токио и Сеул са нормализирани през 1965 година. Междувременно Южна Корея започна процедура за конфискация на активи на въпросната японска компания в случай на компенсация. \r\n*** Сръбският премиер Ана Бърнабич реагира на изявлението на албанския президент Илир Мета от Яхорина и заяви, че Процесът за сигурност в Югоизточна Европа (ПСЮИЕ )не признава така наречената Република Косово, цитира думите и  “МКД“ \r\nМета, който се обърна към пленарната сесия на Процеса за сътрудничество в Югоизточна Европа (ПСЮИЕ), призова Босна и Херцеговина да признае \"реалността, че Косово е независима и суверенна страна\". \r\nСръбският премиер подчерта, че във форума вземат участие и други страни, които не признават независимостта на Косово \r\n\"И не само това, но на срещата на върха, освен домакините, участват и други страни, които не признават Косово - Румъния, Гърция, Молдова\", каза Бърнабич. \r\n\"Предлагам да спазваме установената рамка в процеса на сътрудничество и регионална стабилност, както и да се уважаваме взаимно и да не използваме провокации, както Мета го прави\", каза Бърнабич. \r\nТя също така изразява съжаление, че представителите на Прищина не участват в срещата, но според нея това показва начина, по който Прищина в момента разглежда регионалното сътрудничество. \r\n\"Това е само последната стъпка от многото, които Прищина предприема от ноември миналата година, които показват какво е за тях значението на регионалното свързване и сътрудничество\", заключи сръбският премиер. \r\n*** Мъж, заподозрян в смъртни заплахи срещу косовски албански журналист, кореспондент на телевизионен канал, базиран  в Белград, бе задържан под домашен арест, съобщи съдът във вторник, цитиран от  AFP \r\nРешението на белградския съд дойде след като заподозреният, идентифициран само като Н.В. от северния сръбски град Бечей, е бил задържан през уикенда и разпитан от прокурорите. \r\n33-годишният е заподозрян в изпращането на заплашителни съобщения към телевизионния журналист на N1 Зана Чимили в социалната мрежа „Инстаграм“. \r\nТой също е заподозрян в \"подстрекаване към национална, расова и религиозна омраза ... и нетолерантност\", се казва в изявление на вътрешното министерство. \r\nСъдът разпореди по време на домашния му арест да му бъде забранено да използва интернет и ще бъде „задържан, ако наруши решението“. \r\n*** Еманюел Макрон ще пристигне в Сърбия директно от Русия, информира сръбското радио  ”B92” .  \r\nВъпреки позицията си срещу разширяването на ЕС, френският президент Емануел Макрон идва в Белград с послание, че Франция подкрепя интеграцията на Сърбия в ЕС. \r\nКакто съобщава сръбския Blic, Макрон ще предаде на президента на Сърбия, че Франция подкрепя Сърбия в разрешаването на конфликта с косовските албанци. В този контекст всекидневникът заявява, че отношенията на Макрон с представителите на Прищина са се променили, подчертавайки, че тази промяна на курса на френския президент в полза на Сърбия е новост. \r\nЗа Сърбия е важно, че тази промяна идва в момента на разрешаване на открити въпроси, така че страната ще се стреми да се възползва от нея . \r\nМакрон ще бъде нов европейски млад лидер, заедно със Себастиан Курц, ще замени Ангела Меркел и по този начин ще разшири влиянието си върху Балканския регион, а като посети Сърбия от всички страни в региона, изпраща ясно послание, че Сърбия е главният съюзник на Франция в тази част на Европа, пише изданието. \r\nОтказът на Прищина да премахне митата, наложени на сръбски стоки, слабостта на най-силните европейски сили да упражнят натиск върху албанците и ясен знак, че албанците възприемат само САЩ като съюзник, промени отношението на френския президент към представителите на Прищина, заключава Blic. \r\nТова беше очевидно миналия месец в Берлин, когато той реагира необичайно грубо към коментарите на Харадинай, които смяташе за неприемливи. \r\n\"Вие не сте в състояние да поискате нищо, тъй като няма да получите нищо, включително либерализиране на визовия режим. Знаете ли защо? Няма да го позволя\", каза Макрон на Харадинай. Blic също така оцени, че Макрон показва, че е готов да се ангажира с диалога, да поеме ролята на медиатор и да разреши проблемите в качеството си на нов европейски лидер, и доказа това с насрочване на среща с руския президент Владимир. Путин. \r\nПредвижда се тази визита веднага да предшества посещението му в Белград, което означава, че той ще дойде в Сърбия директно от Русия. \r\nСръбският президент Александър Вучич обяви вчера, че по време на посещението на Макрон ще бъдат подписани около 20 споразумения, като добави, че той ще има много теми за обсъждане с френския си колега, между другото: икономическото и политическото сътрудничество, пътя на Сърбия към ЕС и въпроса за Косово. \r\n*** Пожарникарите в Северна Испания откриха тялото на шофьор в четвъртък, чиято кола бе залята от наводнения, които доведоха до затварянето на пътища и жп линии, предава  AFP .  \r\nПроливният дъжд в понеделник вечер заля автомобили, гаражи, мазета, тавани, магазини, пътища и фабрики и прекъсна железопътните услуги, се казва в изявление на регионалното правителство. \r\nВидеоизображенията показваха колите, плаващи във вода или натрупани по улиците. \r\nТялото на мъжа е намерено в ранните сутрешни часове в град Езпрогуи в района на Навара, се казва в изявлението на правителството. \r\nКметът на близкия град Тафала, където реката преливаше извън бреговете си, каза, че не е имало предупреждение. \r\n\"Ако беше прогнозирана ситуацията, в която виждаме как реката се издига, бихме могли да предупредим местните жители в районите, граничещи с реката, да преместят колите си и можеше да има и по-малко щети. Но това се случи за миг.\" \r\n*** Новият кабинет на Гърция положи клетва във вторник, два дни след като консервативната партия на лидера Кириякос Мицотакис спечели предсрочни избори с обещания да направи страната по-благоприятна за бизнеса, да намали данъците и да предоговори облекчаване на драконовските бюджетни условия, договорени като част от спасителната програма на страната, пише електронното издание на гръцкия вестник  Kathimerini . \r\nНовият кабинет разчита в голяма степен на опитни политици, които са служили в предишни правителства, но също така включва технократи, които не са политици, a считани за експерти в своите области. \r\nМицотакис назначи Христос Стайкурас за ключовия пост на финансовия министър. Стайкурас е икономист и инженер, който е бил заместник-министър в предишно правителство. \r\nНовият външен министър е Никос Дендиас, който заема предишни позиции в министерствата на развитието, отбраната и обществения ред. \r\nБившият министър на обществения ред при предишното социалистическо правителство, Михалис Хризохоидис, поема отново ръководството на министерството като един от не-парламентарните назначения на Мицотакис. \r\nНовите министри се отправиха към своите министерства за официални приемане на поста след церемонията по полагане на клетва в президентското имение в центъра на Атина. \r\nМицотакис едва обяви избора си в кабинета в понеделник вечерта, когато кредиторите на Гърция категорично отхвърлиха призивите му за облекчаване на спасителните условия. Финансовите министри от 19-те страни от Европейския съюз, които използват еврото, които се срещнаха в Брюксел в понеделник, настояваха да се спазват основните цели. \r\n„Ангажиментите са ангажименти и ако ги нарушим, доверието е първото нещо, което ще се разпадне. Това води до липса на доверие и инвестиции”, заяви след срещата председателят на Еврогрупата Марио Сентено. \r\nГърция от години зависи от последователни международни спасявания, които предоставиха оздравителни заеми от държави от Европейския съюз и Международния валутен фонд в замяна на дълбоки реформи в икономиката на страната, които включваха рязко увеличаване на данъците и големи съкращения на разходите.", "date": "2019.07.09", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/09/2678588/kathimerini-noviyat-kabinet-v-gartsiya-polozhi-kletva.html", "text": "Новият кабинет на Гърция положи клетва във вторник, два дни след като консервативната партия на лидера Кириякос Мицотакис спечели предсрочни избори с обещания да направи страната по-благоприятна за бизнеса, да намали данъците и да предоговори облекчаване на драконовските бюджетни условия, договорени като част от спасителната програма на страната, пише електронното издание на гръцкия вестник  Kathimerini . \r\nНовият кабинет разчита в голяма степен на опитни политици, които са служили в предишни правителства, но също така включва технократи, които не са политици, a считани за експерти в своите области. \r\nМицотакис назначи Христос Стайкурас за ключовия пост на финансовия министър. Стайкурас е икономист и инженер, който е бил заместник-министър в предишно правителство. \r\nНовият външен министър е Никос Дендиас, който заема предишни позиции в министерствата на развитието, отбраната и обществения ред. \r\nБившият министър на обществения ред при предишното социалистическо правителство, Михалис Хризохоидис, поема отново ръководството на министерството като един от не-парламентарните назначения на Мицотакис. \r\nНовите министри се отправиха към своите министерства за официални приемане на поста след церемонията по полагане на клетва в президентското имение в центъра на Атина. \r\nМицотакис едва обяви избора си в кабинета в понеделник вечерта, когато кредиторите на Гърция категорично отхвърлиха призивите му за облекчаване на спасителните условия. Финансовите министри от 19-те страни от Европейския съюз, които използват еврото, които се срещнаха в Брюксел в понеделник, настояваха да се спазват основните цели. \r\n„Ангажиментите са ангажименти и ако ги нарушим, доверието е първото нещо, което ще се разпадне. Това води до липса на доверие и инвестиции”, заяви след срещата председателят на Еврогрупата Марио Сентено. \r\nГърция от години зависи от последователни международни спасявания, които предоставиха оздравителни заеми от държави от Европейския съюз и Международния валутен фонд в замяна на дълбоки реформи в икономиката на страната, които включваха рязко увеличаване на данъците и големи съкращения на разходите.  Юлиян Марков", "date": "2019.07.09", "title": "Кathimerini: Новият кабинет в Гърция положи клетва"}
{"url": "http://www.focus-news.net/news/2019/07/09/2678607/30-hil-leva-se-otpuskat-za-sobstvenitsite-na-unishtozheni-zhivotni-zasegnati-ot-afrikanskata-chuma.html", "text": "30 хил. лева се отпускат за собствениците на унищожени животни, засегнати от африканската чума. Това съобщиха от пресцентъра на  ДФ \"Земеделие\" . На последното си заседание УС на ДФ „Земеделие“ утвърди финансов ресурс в размер на 30 000 лв. по схема „de minimis“ за подпомагане на стопаните, отглеждащи свине за собствени нужди, чиито животни са унищожени от заболяването африканска чума по свинете през 2019 г.  \r\nСредствата ще се предоставят на собствениците на унищожени животни в трикилометровата предпазна зона. Помощта ще се изплаща на стопаните, чиито животни са включени в изготвен от БАБХ списък. Мярката се налага, тъй като стопаните са отглеждали унищожените животни единствено за лична консумация и свинете не са притежавали задължителната индивидуална идентификация. \r\nПредстои ДФ „Земеделие” съвместно с Министерството на земеделието, храните и горите да изготви указания за предоставяне на помощта, както и да определи сроковете за прием на заявления.", "date": "2019.07.09", "title": "30 хил. лева се отпускат за собствениците на унищожени животни, засегнати от африканската чума"}
{"url": "http://www.focus-news.net/news/2019/07/09/2678621/shumen-vremenno-dvizhenieto-v-rishki-prohod-se-prenasochva-prez-selata-kalnovo-i-ivanski-zaradi-obarnat-tir.html", "text": "Временно движението в Ришки проход се пренасочва през селата Кълново и Ивански заради обърнат на пътното платно ТИР, съобщиха от  ОДМВР - Шумен . Екипи на полицията, пожарната и Спешна помощ пътуват към мястото на инцидента. Пътнотранспортното произшествие е около комплекс „Райковец“ край Смядово.", "date": "2019.07.09", "title": "Шумен: Временно движението в Ришки проход се пренасочва през селата Кълново и Ивански заради обърнат ТИР"}
{"url": "http://www.focus-news.net/news/2019/07/09/2678620/ministar-temenuzhka-petkova-sezirah-kzk-i-kevr-za-svobodniya-pazar-na-elektroenergiyata.html", "text": "Комисията на защита на конкуренцията и Комисията за енергийно и водно регулиране, с молба на създалата се ситуация да бъде извършена проверка, за да може на всички да бъде ясно, какво всъщност се случва и дали има някакъв проблем. Това каза министърът на енергетиката Теменужка Петкова по време на заседание на Комисията по енергетика по повод състоянието на свободния пазар на електрическа енергия, предаде репортер на  Агенция „Фокус“ . „От началото на годината на 30 юни дружествата от групата на Български Енергиен Холдинг (БЕХ)- Националната електрическа компания (НЕК), АЕЦ \"Козлодуй\" и ТЕЦ \"Марица-изток 2\", от платформа „Ден напред“ са предложили 2 789 180 мегават часа електрическа енергия, от тях са продадени 2 461 481 мегават часа. Тоест 327 699 мегават часа е реализираната енергия“, заяви министърът на енергетиката. Тя подчерта, че на платформата за двустранни договори, групата на БЕХ е предложила 3 502 162 мегават часа електрическа енергия, от тях са продадени 2 231 400 мегават часа. „Или непродадените количества електрическа енергия са близо 1 270 000 мегават часа.  Спрямо 30 юни 2018 година групата на БЕХ увеличава продажбите на платформата „Ден напред“ на Българската независима енергийна борса с приблизително 511 000 мегават часа. Това са данните и фактите, които всички ние трябва да знаем“, отбеляза Теменужка Петкова.  \r\nПо думите й от миналата година с промяната в Закона за енергетиката, на база на нея трите дружества в държавната енергетика, стриктно изпълняват промените, които предвиждат, че цялото количество произведена електрическа енергия за всички производители трябва да продават своята електрическа енергия на Българската независима електроенергийна борса. „Готова съм да заявя и да декларирам, че няма нито един мегават електрическа енергия, произведен от тези три държавни дружества, който да е продаден извън Българската независима електроенергийна борса. Факт е, че в последно време се създаде известно напрежение, но на лице са определени пунктуации в цената на електрическата енергия в платформа „Ден напред“. Ние се опитваме на направим своите анализи и своя прочит на ситуацията. Аз казах, какво е предлагането от страна на енергийните дружества. За да няма подобно напрежение и за да разсеем всякакви съмнения по отношение на пазара, аз днес сезирах Комисията на защита на конкуренцията и Комисията за енергийно и водно регулиране, с молба на създалата се ситуация да бъде извършена проверка, в рамките на компетентността на тези два регулатора, за да може на всички да бъде ясно, какво всъщност се случва и дали има някакъв проблем“, посочи още Петкова, като изтъкна, че ако има някакъв проблем, то той трябва всички с общи усилия да търсят начин той да бъде преодолян.", "date": "2019.07.09", "title": "Министър Теменужка Петкова: Сезирах КЗК и КЕВР за свободния пазар на електроенергията"}
{"url": "http://www.focus-news.net/news/2019/07/09/2678624/predstoyashti-mezhdunarodni-sabitiya-za-10-yuli-agentsiya-fokus.html", "text": "***  Среща на министрите на отбраната на страните от АСЕАН \r\n***  Визита на председателя на Европейския съвет Доналд Туск \r\n***  Визита на финландския премиер Анти Рине \r\n***  Извънредна среща на Международната агенция за атомна енергетика за Иран \r\n***  Председателят на Федералния резерв свидетелства пред  комисия в Конгреса \r\n***  Световна среща на градовете", "date": "2019.07.09", "title": "Предстоящи международни събития за  10 юли  (Агенция \"Фокус\")"}
{"url": "http://www.focus-news.net/news/2019/07/09/2678623/d-r-vyara-tserovska-kmet-na-pernik-proektat-za-remont-v-sporten-kompleks-druzhba-e-izklyuchitelno-vazhen-za-grada.html", "text": "Проектът за ремонт на бившата зала по волейбол в спортния комплекс „Дружба“ е изключително важен за  Перник. Това каза в предаването „Перничани – потомците на Кракра“ на  Радио \"Фокус\"  кметът на общината д-р Вяра Церовска. Тя поясни, че проектът е на стойност 93 500 лева. „Общинският съвет даде съгласието си да кандидатстваме за финансиране пред Министерството на младежта и спорта за ремонт на волейболната зала „Дружба“. Ще бъде изцяло сменена подовата настилка, ще бъдат поставени нови волейболна мрежа, баскетболни табла, ще има нови електротабла, на които ще се отчитат резултатите. Зала „Дружба“ наистина ще може да живее спортен живот, за който е построена, и от нея ще могат да се възползват много ученици от нашата община. Имаме много спортни клубове - завидна спортна история, която дава възможност на младите перничани да спортуват в различни видове спорт. Имаме прекрасен гимнастически спортен клуб „Виктория“, който също ще може да се възползва от тази зала. Така че да се направи ремонт на зала „Дружба“ е изключително важно за спортната общественост на града. В Община Перник и досега спортните бази се ползват напълно безплатно и то не само за училища, детски градини, но и за спортните клубове. Така че това е още една възможност за училищата и за детските градини да правят своите спортни мероприятия“, поясни кметът Вяра Церовска. \r\nРосица АНГЕЛОВА", "date": "2019.07.09", "title": "Д-р Вяра Церовска, кмет на Перник: Проектът за ремонт в спортен комплекс „Дружба“ е изключително важен за  града"}
{"url": "http://www.focus-news.net/news/2019/07/09/2678625/nimh-prez-sledvashtoto-denonoshtie-shte-preobladava-oblachno-i-dazhdovno-vreme-temperaturite-shte-se-ponizhat-i-maksimalnite-shte-sa-mezhdu-21-i-26.html", "text": "През следващото денонощие ще преобладава облачно и дъждовно време. Сутринта ще има временни прекъсвания на валежите и разкъсвания на облачността, но още преди обяд от запад отново ще завали дъжд, който ще обхване по-голямата част от страната. Привечер от северозапад валежите ще започнат да спират, но в южните и източните райони ще продължи да вали и през нощта срещу четвъртък, като на места там се очаква да паднат значителни количества. По-голяма е вероятността за гръмотевични бури и градушки в Южна България. Вятърът ще е предимно умерен от северозапад и с него ще прониква хладен въздух. Температурите ще се понижат и максималните ще са между 21° и 26°, по-високи в крайните югозападни райони. Атмосферното налягане е малко по-ниско от средното за месеца и още малко ще се понижи. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\nНад Черноморието сутринта валежите ще спрат и до обяд ще има временни разкъсвания на облачността. След обяд отново ще завали и с прекъсвания ще продължи да вали и през нощта срещу четвъртък. Вятърът ще е предимно умерен от север-северозапад, след обяд временно ще се обърне от юг-югоизток. Максималните температури ще са между 23° и 26°, колкото е и температурата на морската вода. Вълнението на морето ще е 2 бала. \r\nНад планините ще е облачно и дъждовно, на места ще се развият и гръмотевични бури. Ще духа до умерен север-северозападен, по високите открити части – силен до бурен западен вятър. Максималната температура на височина 1200 метра – около 19°, на 2000 метра – около 12°, по- ниски в Стара планина. \r\nВ четвъртък ще бъде ветровито и сравнително хладно. Ще има променлива облачност, по-значителна преди обяд над източните, а след обяд – над планинските райони, но само на отделни места ще превали дъжд. Преобладаващите максимални температури ще са между 22° и 27°. В петък ще е с променлива облачност, почти без валежи, вятърът ще отслабне. В събота вятърът временно ще се ориентира от юг и температурите слабо ще се повишат, но по-късно през деня на места, главно в Рило-Родопската област, отново ще има краткотрайни валежи.", "date": "2019.07.09", "title": "НИМХ: През следващото денонощие ще преобладава облачно и дъждовно време, температурите ще се понижат и максималните ще са между 21° и 26°"}
{"url": "http://www.focus-news.net/news/2019/07/09/2678622/rzi-varna-plazhovete-na-zlatni-pyasatsi-i-na-kamping-luna-kray-varna-sa-s-nay-chisti-vodi.html", "text": "Най-чиста и в отлично състояние това лято е морската вода при плажовете на Златни пясъци и къмпинг „Луна“ край близкия до Варна курортен град Бяла. Това съобщи за  Радио „Фокус“ – Варна  д-р Веселина Божилова от Регионалната здравна инспекция в града. По думите й, към момента състоянието на морската вода в региона е добро. От взетите проби до настоящия момент, не са констатирани резултати, които да не отговарят на изискванията на нормативната уредба и евродирективите. Според д-р Божилова обаче, важно е да се уточни, че се прави 4-годишна класификация на зоните за къпане, въз основа на наблюдение. Затова и, носещият дълго време „Син флаг“ за качество плаж при комплекса „Слънчев ден“, в момента не е с отлични води. По въпросната методика, на този етап, състоянието на морската вода там е добро, обясни специалистът. Според д-р Веселина Божилова, на базата на същото 4-годишно наблюдение, състоянието на зоната на Офицерския плаж, е определено като лошо и трябва да бъде обозначено, че къпането е забранено. Причината е, че пет години назад резултатите са били неблагоприятни, а качеството – лошо. Но в момента резултатите от мониторинга са добри. „И въобще от началото на годината за проблемните зони – Офицерски, Централен и Южен плаж, резултатите са добри и не представляват опасност за къпещите се, което е най-важното“, добави д-р Божилова. Тя поясни, че не можем да се каже, че къпането там е опасно за здравето на летовниците в момента. На всички останали зони резултатите са добри. Два пъти в месеца експерти на РЗИ вземат проби от 23-те зони за къпане във Варна и курортите, като се изследват по микробиологични показатели Ешерихия коли и чревни ентерококи. Резултатите се публикуват на страницата на здравната инспекция, където могат да бъдат видени почти в реално време. Данните могат да се проследят от 2007 година насам. Освен това има учестен мониторинг, три пъти месечно, в три от зоните –  Офицерски, Централен плаж и Южен. Там се следи с цел ако има проблем – да се реагира и веднага да се алармира обществеността, каза още д-р Божилова. \r\nДиана СТОЕВА", "date": "2019.07.09", "title": "РЗИ – Варна: Плажовете на Златни пясъци и на къмпинг „Луна“ край Варна са с най-чисти води"}
{"url": "http://www.focus-news.net/news/2019/07/09/2678626/premierat-boyko-borisov-vze-uchastie-v-dvudnevna-sreshta-na-varha-na-protsesa-za-satrudnichestvo-v-yugoiztochna-evropa-v-bosna-i-hertsegovina-obzor.html", "text": "Премиерът Бойко Борисов взе участие в двудневна среща на върха на Процеса за сътрудничество в Югоизточна Европа в Босна и Херцеговина. Вчера той беше посрещнат на летището в босненската столица Сараево от Августина Цветкова, извънреден и пълномощен посланик на Република България в Босна и Херцеговина и дипломати от посолството. След това Борисов проведе среща на четири очи с президента на Турция Реджеп Тайип Ердоган, на която заяви, че мирът и диалогът са най-добрите дипломати. Двамата обсъдиха задълбочаването на двустранното сътрудничество и приноса на Турция за овладяване на мигрантския поток по българската граница. „Турция е непосредствен съсед на България, съюзник в НАТО и ключов партньор в областите миграция, борба с тероризма, енергийни доставки и сигурност, транспортни коридори, земеделие и животновъдство“, уточни българският премиер. Борисов и Ердоган дадоха висока оценка на активизирането на политическия и икономическия диалог между България и Турция, като подчертаха доброто развитие на областта на туризма, енергетиката и транспорта през последните години.  \r\nПо-късно премиерът участва в неформална вечеря по повод срещата на върха на държавните и правителствени ръководители на страните-участници в процеса за сътрудничество в Югоизточна Европа. Нейни домакини бяха председателят на Председателството на Босна и Херцеговина – Милорад Додик и членовете на Председателството на Босна и Херцеговина Желко Комшич и Шефик Джаферович. По време на вечерята Борисов проведе неформален разговор със сръбския премиер Ана Бърнабич след създалото се напрежение между България и Сърбия по повод най-младата балканска държава – Косово. В приятелския разговор двамата потвърдиха добрите отношения между двете страни и увериха, че ще продължат да работят за укрепването им. На неофициалната вечеря българският премиер разговаря и с президента на Република Северна Македония Стево Пендаровски. \r\nДнес форумът започна с официална семейна снимка на държавните и правителствени ръководители на страните-участнички и продължи с пленарна сесия. Официални встъпителни речи произнесоха председателят на Председателството на Босна и Херцеговина – Милорад Додик, Желко Комшич и Шефик Джаферович – членове на Председателството на Босна и Херцеговина, а след това и всички държавни и правителствени ръководители на страните-участнички. „Западните Балкани трудно се събираме, правим си балкански номера, които няма да минат пред ЕС“, заяви в речта си Борисов.  Създалото се напрежение между България и Сърбия  от изминалата седмица беше една от основните теми. На пленарната сесия Борисов се обърна към сръбския премиер Ана Бърнабич: „Какво точно иска Ивица Дачич? Ти беше на брифинга в Познан, кое от моето изказване не е вярно?” Давам нашият случай за пример за балкански номера. Да, това не е дипломатично. На Дачич не му било приемливо моето изказване? Анна, ако имаше нещо неприемливо защо не реагира още в Познан? Аз мога да съм доста неприемлив, мога да съм и недипломатичен, но от това най-малко Сърбия ще има полза и още по - малко сръбският и българският народ“. От своя страна Бърнабич направи жест за съгласие.  \r\nНепосредствено след това пред журналисти българският премиер заяви, че няма напрежение между България и Сърбия, но настоя Ивица Дачич да се извини за реакцията си. „До вчера говорех с най-добри думи, но сега докато не се извини, не ме интересува какво ще кажат нито сръбският президент Александър Вучич, нито сръбският премиер Ана Бърнабич”, обяви Борисов.  \r\nМалко след изказването на министър-председателят, двамата с Бърнабич излязоха пред журналисти и заявиха, че слагат точка на напрежението между България и Сърбия. Междувременно вицепремиерът и министър на външните работи Екатерина Захариева проведе среща със сръбския си колега - вицепремиера и министър на външните работи Ивица Дачич в словашкия курорт Високи Татри на неформалната среща на министрите на външните работи от Организацията за сигурност и сътрудничество в Европа. Пред Захариева Дачич призна, че е реагирал на думи, които премиерът Бойко Борисов не е изричал. С това точката на напрежението между двете страни наистина беше поставена.  \r\nДруг акцент от срещата на ПСЮИЕ в Босна и Херцеговина беше  отсъствието на държавните и правителствени ръководители на страни-членки на ЕС от ПСЮИЕ . „Днес има три държави, които са от членове на ЕС от ПСЮИЕ – Хърватия, Румъния и Гърция и са представени от държавни секретари, няма ги премиерите и президентите. Косово, където живот и здраве ще се проведе догодина срещана на ПСЮИЕ, няма нито един представител, защото начинът, по който са били поканени не им харесвал. Вместо да си говорим за икономика, транспортна свързаност, Прищина я няма, само се чудим за какво да се хванем“, добави премиерът. Според него не може да става дума за присъединяване към ЕС при такова поведение. „Трябва да се стегнем и да си подредим Балканите“, добави министър-председателят. Българският министър-председател даде за пример отношенията между България и Турция. „Не мислете, че с Турция всичко ни е наред, имаме проблеми, но с Ердоган си говорим, сядаме и решаваме, тема по тема. С турския президент си дадохме дума да достигнем 10 млрд. долара стокооборот“, каза още Борисов.  Отношенията на България с Република Северна Македония  също бяха във фокуса на срещата. „С подписването на Договора за приятелство, добросъседство и сътрудничество, дадохме перспектива на гражданите на Република Северна Македония и създадохме подходящите условия за подписването на Договора от Преспа“, каза министър-председателят Бойко Борисов на официална среща с македонския президент Стево Пендаровски. От своя страна Пендаровски заяви, че на ниво дипломация отношенията между двете страни са прекрасни. Това беше първата среща, откакто Пендаровски пое поста държавен глава на югозападната ни съседка. Пред журналисти Борисов коментира Съвместната мултидисциплинарна комисия по Договора за добросъседство между България и Северна Македония и Гоце Делчев, който едва не се оказа препъникамък за работата й. По думите му президентът Стево Пендаровски е първият македонски политик, който обясни темата за фигурата на Гоце Делчев по най-правилния начин. „Гоце Делчев е българин, отишъл да се бие за свободата и автономията на Македония. Това, че е българин не прави подвига му към македонците по-незначителен, точно обратното. Фигурата на Гоце Делчев трябва да ни обединява“, заяви Борисов. \r\nУчастието на премиера във срещата на високо ниво на ПСЮИЕ в Босна и Херцеговина завърши с личен разговор с председателя на Председателството на Босна и Херцеговина Милорад Додик, в който Борисов заяви, че  България е инициатор и остава активен участник в Процеса за сътрудничество в Югоизточна Европа . Двамата лидери бяха единодушни, че е необходимо да се засили и процесът на свързаност в областта на инфраструктурата, бизнеса и дигитализацията и връзката между младите хора в региона.  Процесът за сътрудничество в Югоизточна Европа изпълнява ролята на форум за политически диалог. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.  \r\nБългария е сред най-активните участници в процеса, като три пъти е била негов председател. Останалите страни членки са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия, Черна гора и Косово. \r\nВеселка ИВАНОВА", "date": "2019.07.09", "title": "Премиерът Бойко Борисов взе участие в двудневна среща на върха на Процеса за сътрудничество в Югоизточна Европа в Босна и Херцеговина (ОБЗОР)"}
{"url": "http://www.focus-news.net/news/2019/07/09/2678627/ministar-desislava-taneva-shte-otkrie-festival-na-malinata-v-gr-loznitsa.html", "text": "Утре, 10 юли, министърът на земеделието, храните и горите Десислава Танева ще открие Национално изложение и Фестивал на малината в град Лозница, област Разград. Това съобщиха от  пресцентъра на МЗХГ.  Събитието ще се проведе от 15.30 часа на площада в града. От 16.30 часа министър Танева ще участва в среща с бранша, на която ще се обсъди състоянието на сектора. Тя ще се състои в залата на Културния дом.", "date": "2019.07.09", "title": "Министър Десислава Танева ще открие Фестивал на малината в гр. Лозница"}
{"url": "http://www.focus-news.net/news/2019/07/09/2678631/predstoyashti-sabitiya-v-stranata-za-10-yuli-agentsiya-fokus.html", "text": "*** \r\nОт 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството. От 17.50 часа в зала „Проф. Марин Дринов“ на Българската академия на науките президентът Румен Радев ще участва в отбелязването на 80-годишнината от рождението на проф. Марко Семов \r\n*** \r\nОт 09.00 часа Народното събрание ще проведе заседание.  \r\n*** \r\nОт 10.00 часа ще се проведе заседание на Министерски съвет.  \r\n*** \r\nВ Министерството на културата ще се проведе работна среща под патронажа на министъра на културата Боил Банов във връзка с производството, разпространението и предлагането на фалшификати на българското изобразително изкуство. От 13.00 часа в заседателната зала на 6-я етаж в сградата на Министерството на културата ще се състои брифинг непосредствено след приключване на работната среща. \r\n*** \r\nОт 15.30 часа на площада в града министърът на земеделието, храните и горите Десислава Танева ще открие Национално изложение и Фестивал на малината. От 16.30 часа в залата на Културния дом министър Танева ще участва в среща с бранша, на която ще се обсъди състоянието на сектора.  \r\n*** \r\nОт 09.00 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в образуване и ръководене на организирана престъпна група.  \r\n*** \r\nОт 10.00 часа 18 състав на Специализирания наказателен съд ще гледа делото срещу Огнян А., Янко Я. и Ивайло С., обвинени в образуване и ръководене на организирана престъпна група.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., обвинени в образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Камен Б. и Ивайло Б., обвинени в образуване и ръководене на организирана престъпна група.  \r\n*** \r\nОт 10.00 часа 22 състав на Специализирания наказателен съд ще гледа делото срещу Светогор Д., Радослав Р. и Ивайло Г., квалифицирани състави на рекет. \r\n*** \r\nОт 10.00 часа в района на тунел „Ечемишка“ на АМ „Хемус“ ще се проведе планирано учение за повишаване на готовността за действие на силите и средствата от Единната спасителна система за реагиране при бедствия и извънредни ситуации на служителите на Главна дирекция „Пожарна безопасност и защита на населението“, Агенция „Пътна инфраструктура“ Държавна агенция „Безопасност на движението по пътищата“, Областна администрация и общините, влизащи в територията на София област, Центъра за спешна медицинска помощ, Българския червен кръст и доброволци.  \r\n*** \r\nОт 10.30 часа в зала „България“ ще се състои Симфоничният концерт \"Менделсон в двореца\". \r\n*** \r\nВ болница „Света Екатерина“ ще се проведе събитие „Връзката между фините прахови частици и здравните последици за хората в София“. \r\n*** \r\nОт 10.30 часа 10 състав на Специализирания наказателен съд ще гледа делото срещу Никола Б., Билян К. и Любомира И., обвинени в образуване и ръководене на организирана престъпна група.  \r\n*** \r\nОт 10.30 часа 10 състав на Специализирания наказателен съд ще гледа делото срещу Димитър Д., Производство по чл. 65 НПК. \r\n*** \r\nОт 11.00 часа 7 състав на Специализирания наказателен съд ще гледа делото срещу Иван И., Христо Г. и Ани С., обвинени в образуване и ръководене на организирана престъпна група.  \r\n*** \r\nОт 11.00 часа в Национален пресклуб БТА ще се състои представяне на проекта „Иновативни решения за ресурсна ефективност в Симолини 94 ООД“. \r\n*** \r\nОт 12.30 часа 19 състав на Специализирания наказателен съд ще гледа делото срещу Петко Ст., Васил И. и др., обвинени в образуване и ръководене на организирана престъпна група.  \r\n*** \r\nОт 13.00 часа 22 състав на Специализирания наказателен съд ще гледа делото срещу Иван И., Мохамед Е., Иво К. и др., обвинени в образуване и ръководене на организирана престъпна група.  \r\n*** \r\nОт 13.00 часа в хотел \"Балкан\" ще се проведе заключителната среща за разясняване на новите правила на Десетата конкурсна сесия на Националния иновационен фонд. \r\n*** \r\nОт 13.30 часа 10 състав на Специализирания наказателен съд ще гледа делото срещу Кристиян В., обвинен в участие в ръководството на организирана престъпна група.  \r\n*** \r\nОт 14.00 часа 5 състав на Специализирания наказателен съд ще гледа делото срещу Илчо И., Станко Ж. и др., обвинени в образуване и ръководене на организирана престъпна група. \r\n*** \r\nОт 14.00 часа в Национален пресклуб БТА ПП „Възраждане“ ще проведе пресконференция във връзка с орязването на субсидиите за партиите.  \r\n*** \r\nОт 14.00 часа 6 състав на Специализирания наказателен съд ще гледа делото срещу Петко Ст., Иван Й. и др., обвинени в образуване и ръководене на организирана престъпна група. \r\n*** \r\nОт 18.00 часа в Големия салон на БАН ще се проведе честване на 80-годишнина от рождението на големия български писател, публицист и народопсихолог чл.-кор. проф. д.ф.н. Марко Семов. В рамките на церемонията Българската академия на науките ще бъде удостоена с Награда „Проф. Марко Семов“ за ярко присъствие в духовният живот на нацията, учредена от Съюза на българските журналисти, Съюза на българските писатели и Община Априлци.  \r\nОтличието ще връчи Президентът на Република България Румен Радев. \r\n*** \r\nОт 18.00 часа в залата на Градския съвет на БСП – София на ул. „Леге“ №10, етаж 1, БСП – София организира обществено обсъждане на плана за Борисовата градина с участието на автора на проекта арх. Атанас Ковачев. \r\n*** \r\nОт 18.30 часа в мраморното фоайе на 3-я етаж на НДК ще бъде открита нестандартната изложба „Мъжката сила“. \r\n*** \r\nОт 16.00 часа в сградата на Държавна опера – Бургас ще бъде представена уникалната изложба с гробницата на Тутанкамон. \r\n*** \r\nОт 18.00 часа пред Експозиционен център „Флора“ ще бъде открита първата у нас изложба, посветена на сътрудничеството между България и Швейцария. В събитието ще участват посланикът на Конфедерация Швейцария у нас Н. Пр. г-жа Мюриел Берсе Коен, г-жа Йорданка Ананиева – заместник-кмет „Култура и образование“, и г-жа Руска Бояджиева – заместник-кмет „Европейски политики и околна среда“ на Община Бургас, г-н Иван Иванов – директор на дирекция „Централно координационно звено“ в МС.  \r\n*** \r\nОт 18.00 часа Асоциацията на българските медицински сестри излиза на протест в солидарност с исканията на медицинските сестри, протестиращи в цялата страна за свободно и достъпно здравеопазване за всички.  \r\n*** \r\nОт 18.00 часа във Военноморския музей ще се състои публична презентация на тема „Отношенията между България и Франция в морското дело от 1878 г. до днес“. \r\n*** \r\nОт 9.00 часа в конферентната зала на хотел „Премиер“ ще се проведе Конференция за ползите от енергийната ефективност в промишлените предприятия. \r\n***   \r\nОт 10.00 часа в прескуба на БТА ще се състои пресконференция във връзка с предстоящия Летен семинар по български език и култура във Великотърновския университет.  \r\n***   \r\nОт 10.00 часа в Читалнята на РНБ „П.Р.Славейков“ започва  Международна конференция „Мобилна дигитализация“.  \r\n***   \r\nОт 19.00 часа в голяма залата на МДТ „Константин Кисимов“ ще бъде представема оперетата „Баядерка\".  \r\n*** \r\nОт 10.00 часа в Интерактивната зала на Регионалната библиотека продължава Летния детски клуб „Играй и учи“ – забавни игри за харесвани професии. \r\n*** \r\nОт 11.00 часа на пл. „Свобода“ ще се състои концерт на Духов оркестър – Добрич. \r\n*** \r\nОт 17.00 часа в заседателната зала на Община Златоград ще се проведе публично обсъждане на изпълнението на бюджета на Общината. \r\n*** \r\nОт 17.00 часа в Община Каварна ще бъде представен новият роман „Мистерията B-files“ на Мария Павлова. \r\n*** \r\nОт 9.30 часа в Окръжен съд – Ловеч ще се гледа дело ВНОХД 187/2019 срещу К.Н.Н. по чл. 209, ал.1 от НК (измама) \r\n*** \r\nОт 09.30 часа в Окръжен съд – Ловеч ще се гледа дело  ВНОХД 250/2019 срещу Д.Н.А. и Н.С.К. по чл. 339, ал1 от НК (незаконно притежание на оръжие и боеприпаси). \r\n*** \r\nОт 10.30 часа в Окръжен съд -  Ловеч ще се гледа дело ВНОХД 282/2019 срещу Д.М.Р. по чл. 129, ал.1 от НК (средна телесна повреда) \r\n*** \r\nОт 11.00 часа в Окръжен съд – Ловеч ще се гледа дело ВНОХД 243/2019 срещу У.Х.И по чл. 129, ал.1 от НК (средна телесна повреда) \r\n*** \r\nОт 10.00 часа в двора на Гимназията по ветеринарна медицина „Проф. д-р Димитър Димов“ Община Ловеч организира любителска киноложка изложба. \r\n*** \r\nОт 18.00 часа в Къща на художниците се открива изложба живопис на Николай Николов. \r\n*** \r\nВ 09.30 часа в зала 2 на Окръжния съд ще се проведе заседание по делото срещу Халина М.-П., обвинена че като управител на „Тракия-РМ“ ЕООД е избегнала установяването и плащането на данъчни задължения по ЗДДС в особено големи размери.  \r\n*** \r\nВ 10.45 часа в зала 11 на Районния съд ще се проведе заседание по делото срещу Калин В. и Васко Д., обвинени в набиране и транспортиране на различни момичета с цел да бъдат използвани за развратни действия, независимо от съгласието им, като деянията са извършени чрез обещаване, даване и получаване на облаги и при условията на опасен рецидив.  \r\n*** \r\nВ 13.00 часа в зала 5 на Окръжния съд ще се проведе заседание по делото срещу Димитър Р., обвинен в притежание с цел разпространение на високорискови наркотични вещества – кокаин, марихуана и екстази.  \r\n*** \r\nОт 18.00 часа в Градската художествена галерия скулпторът Трифон Неделчев ще представи изложбата си „Завръщане“. \r\n*** \r\nОт 20.00 часа на Римския стадион започва първото издание на фестивала „Plovdiv World Fest“. \r\n*** \r\nОт 21.00 часа в Лятно кино „Яворов“ ще бъде прожектиран филмът „Потапяне“ в рамките на „София Филм Фест“. \r\n*** \r\nОт 17.00 часа в заседателната зала на втория етаж в сградата на Общинска администрация Златоград  ще се проведе публично обсъждане на отчета за изпълнение на бюджета на Община Златоград за 2018 г. от местната общност. \r\n*** \r\nОт 10.00 часа в Детския отдел на библиотека „Родина“, ул. „Българско опълчение“ 69 Куклен театър „Слънчице“ ще представи етюди и танци. \r\n*** \r\nОт 10.00 часа в Къща-музей „Гео Милев“ ще се проведат занимания за деца „Четем и рисуваме“, „Литературни закачки“ – отгатване на гатанки и рисуване на отговор, „Ние сме актьори“ – драматизация на „Работна Мецана“ на Леда Милева, „Да съставим приказка“ – по предварително зададена тема деца рисуват момент от приказка, а после заедно разказват. \r\n*** \r\nОт 19.00 часа на сцената на Държавната опера ще бъдат поставени трите танцови миниатюри  „Лотос“; „Танц при изгрев слънце“; „Следващият“ – балет по музика на Жак Брел. \r\n*** \r\nОт 21.00 часа на сцена „Лапидариум“ на Регионалния исторически музей Театър под звездите ще представи постановката „Нощно слънце“ по Йордан Йовков. \r\n*** \r\nВ хотел „Белчин гардън“ КНСБ ще проведе традиционния си журналистически семинар. \r\n*** \r\nОт 17.30 часа в ХГ „Димитър Маринов“ ще се състои откриване на изложба „Никола Маринов и неговите ученици“. \r\n*** \r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия по повод установените случаи на африканска чума по свинете в област Плевен.  \r\n*** \r\nОт 11.00 часа в хотел „Диана Палас“ ПП АБВ организира дискусионна среща на тема „Да дадем шанс на животновъдството в Странджа-Сакар“.", "date": "2019.07.09", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2019/07/09/2678628/blagoevgrad-10-to-yubileyno-izdanie-na-praznika-na-brezhanskiya-kesten-shte-se-provede-na-19-oktomvri-v-simitli.html", "text": "10-то юбилейно издание на Празника на брежанския кестен ще се проведе на 19 октомври. Това съобщи за  Радио „Фокус“ – Пирин  Снежана Стоименова, заместник-председател на сдружение „Хора и традиции. „Както винаги „Фокус“ първи ще научите дата – 19 октомври. Това е датата на св. Иван Рилски – покровител на българският народ. Ние не случайно избрахме нея, защото ни се иска тя да ни покровителства в желанието да правим добро. Ще акцентираме върху ценностите, не само в хората, но и в природата“, каза още Стоименова. Според нея е много важно да се огледаме около нас и да видим колко много причини имаме, за да сме щастливи. „В тази връзка на 19 октомври ще е 10-то ни юбилейно издание. Ние сме много щастливи, че благодарение на сдружение „Хора и традиции“, на кметът на Община Симитли Апостол Апостолов, на кметството в село Брежани и всички родолюбци този празник е жив. Замисли сме много интересна програма“, заяви Стоименова. По думите ѝ още от сега са ангажирали един от големите поети на България – Надежда Захариева, с която ще направят и среща с автографи. „Тя ще ни разкаже и за Дамян Дамянов. Тази година ни се иска да подготвим една по-различна, по-духовна програма, която все още уточняваме“, подчерта Стоименова. Тя прикани всички, които имат възможност да посетят празника тази година, за да видят нещо красиво и много интересно. „Фокус“ припомня: \r\nПървото издание на Празника на брежанския кестен се проведе през 2010 година под патронажа на кмета на Община Симитли Апостол Апостолов и от тогава се организира всяка година през есента. \r\nЛивия НИНОВА", "date": "2019.07.09", "title": "Благоевград: 10-то юбилейно издание на Празника на брежанския кестен ще се проведе на 19 октомври в Симитли"}
{"url": "http://www.focus-news.net/news/2019/07/09/2678629/afp-ruskiyat-prezident-e-protiv-vavezhdane-na-sanktsii-sreshtu-gruziya.html", "text": "Руският президент Владимир Путин заяви във вторник, че е против налагането на санкции срещу Грузия, след като депутатите подкрепиха икономическите мерки на фона на възникналото напрежение между Русия и Грузия, предава  AFP \r\n\"Що се отнася до санкциите срещу Грузия, не бих направил това от уважение към грузинския народ\", каза Путин пред журналисти в град Екатерингбург. \r\n\"Не бих направил нищо, за да усложни нашите отношения\", добави той. \r\nПо-рано във вторник руските депутати приеха резолюция в полза на въвеждането на икономически санкции срещу Грузия на фона на нарастващото напрежение между Москва и Тбилиси нараства. \r\nЗаконодателите в Долната камара на парламента на Русия, Думата, единодушно подкрепиха изявление, призоваващо за налагането на \"специални икономически мерки за Грузия, където продължават антируските провокации\". \r\nВ изявлението им не бяха препоръчани конкретни мерки, но законодателите визираха възможността да се забрани грузинското вино и минерална вода в Русия, както и да се ограничат финансовите транзакции. \r\nПротестиращи в грузинската столица Тбилиси се събрат през последните седмици, след като един руски депутат говори в грузинския парламент от мястото на председателя на среща на депутатите от православни страни, на което Грузия беше домакин. Москва отговори с по-строги ограничения върху вноса на вино и преустанови полетите до Грузия.  Юлиян Марков", "date": "2019.07.09", "title": "AFP: Руският президент е против въвеждане на санкции срещу Грузия"}
{"url": "http://www.focus-news.net/news/2019/07/09/2678630/shumen-vremenno-se-ogranichava-dvizhenieto-po-pat-ii-73-shumen-karnobat-v-uchastaka-ivanski-smyadovo-poradi-obarnat-tir.html", "text": "Временно се ограничава движението по път II-73 Шумен – Карнобат в участъка  Ивански – Смядово /\"Ришки\" проход/ поради обърнат ТИР. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут: път III-7301 Ивански - Кълново - Смядово.", "date": "2019.07.09", "title": "Шумен: Временно се ограничава движението по път II-73 Шумен – Карнобат в участъка  Ивански – Смядово поради обърнат ТИР"}
{"url": "http://www.focus-news.net/news/2019/07/09/2678632/sport-gergana-topalova-otpadna-v-parviya-krag-na-tenis-turnira-v-prokuple-sarbiya.html", "text": "Тенис: Българката Гергана Топалова отпадна в първия кръг на турнира по тенис на червени кортове в Прокупле (Сърбия) с награден фонд 15 хиляди долара. Поставената под номер 1 Топалова загуби от 15-годишната рускиня Мария Тимофеева със 7:5, 0:6, 6:7 след два часа и 22 минути игра. Гергана Топалова е номер 454 в световната ранглиста.", "date": "2019.07.09", "title": "Спорт: Гергана Топалова отпадна в първия кръг на тенис турнира в Прокупле, Сърбия"}
{"url": "http://www.focus-news.net/news/2019/07/09/2678634/blagoevgrad-vremenno-dvizhenieto-po-pat-i-1-simitli-kresna-pri-km-388-se-osashtestvyava-v-edna-lenta-poradi-katastrofa.html", "text": "Временно движението по път I-1 Симитли – Кресна при км 388 се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.07.09", "title": "Благоевград: Временно движението по път I-1 Симитли – Кресна при км 388 се осъществява в една лента поради катастрофа"}
{"url": "http://www.focus-news.net/news/2019/07/09/2678637/blagoevgrad-sporazumenie-za-satrudnichestvo-be-podpisano-mezhdu-obshtina-bansko-i-obshtina-volvi-gartsiya.html", "text": "Кметът на Общината Георги Икономов и кметът на Община Волви, Гърция Диамандис Лиамас, подписаха споразумение за сътрудничество и съвместна дейност между местни власти на 9 юли. Това съобщиха от пресцентъра на  общината . Споразумението предвижда партньорство и взаимноизгодно сътрудничество, да осъществят съвместни дейност в областта на опазването на околната среда, развитието на туризма, сътрудничеството между бизнеса, гражданското общество, образованието, културата, спорта и младежките дейности. Двете общини ще осъществяват съвместни форуми, обмени – туристически, спортни, културни и др. от взаимен интерес. Предвижда се също кандидатстване по отворени процедури по “ИНТЕРРЕГ и Хоризонт 2020”, “Европа за гражданите” и други европейски инициативи в сферата на опазване на околната среда, превенция на природни бедствия и др.  \r\nСпортни, културни и младежки обмени, подобряване на административния капацитет на местните власти от страните членки на ЕС; обмени в сферата на бизнес партньорство, добри туристически практики и т.н. са също част от Споразумението. Конкретните параметри на сътрудничеството между страните ще се уговарят писмено за всеки отделен случай и всеки отделен проект за кандидатстване в Брюксел.", "date": "2019.07.09", "title": "Благоевград: Споразумение за сътрудничество бе подписано между община Банско и община Волви, Гърция"}
{"url": "http://www.focus-news.net/news/2019/07/09/2678633/babh-potvardi-novi-shest-ognishta-na-afrikanska-chuma-pri-domashnite-svine-v-oblast-pleven.html", "text": "Българската агенция по безопасност на храните (БАБХ) констатира днес, 9 юли, още шест огнища на Африканска чума по свинете (АЧС) при прасета в лични стопанство (тип заден двор) в селата Брест, Милковица, Долни Вит, Драгаш войвода, Санадиново, Бацова махала –  област Плевен. Това съобщиха от пресцентъра на  БАБХ .  \r\nВ рамките на надзора, който се провежда от БАБХ, бяха взети проби от населените места, посочени по-горе, които при изследването потвърдиха наличие на АЧС.   \r\nБАБХ предприема необходимите мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното умъртвяване по хуманен начин и обезвреждането на всички домашни свине ще стартира утре, 10 юли, при спазване на изискванията на Наредба № 22 за намаляване до минимум страданията на животните по време на клане или умъртвяване.  \r\nСъздадени са зони на рестрикция – 3 км предпазна и наблюдавана зона. Наблюдаваната зона включва област Плевен, общините Гулянци, Белене, Плевен, Никопол, Долна Митрополия, Левски и Пордим. В двете зони са наложени мерки за контрол и ликвидиране на АЧС. \r\nВъв връзка със застрашително бързото развитие на ситуацията с Африканската чума по свинете в област Плевен, Българската агенция по безопасност на храните проверява сигнали за укрити контактни домашни свине. Получени са и сигнали за нерегламентирано транспортиране на живи свине от засегнатите селища към населени места извън зоните с ограничения. \r\nБАБХ напомня, че транспортирането на животни може да се извършва само, ако животните са идентифицирани, произхождат от животновъден обект под ветеринарен надзор и са придружени с ветеринарномедицинско свидетелство за придвижване. Също така, животните следва да се транспортират със специализирани транспортни средство, което е одобрено от БАБХ за подобни дейности. \r\nВ тази връзка БАБХ алармира населението на страната да не се поддава на изкушението да закупува животни с неясен произход. Подобни практики са изключително опасни и крият сериозен риск от бързо разпространение на заразни болести по животните, особено в епизоотична ситуация. \r\nБАБХ отново предупреждава, че се забранява влизането и излизането на хора и автомобили без разрешение на БАБХ, в района на обектите, по време на изпълнение на мерките, разпредени със заповед на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място. \r\nАктуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ.", "date": "2019.07.09", "title": "БАБХ потвърди нови шест огнища на Африканска чума при домашните свине в област Плевен"}
{"url": "http://www.focus-news.net/news/2019/07/09/2678639/nimh-oranzhev-kod-za-obilni-valezhi-s-gramotevitsi-e-v-sila-za-7-oblasti-a-zhalt-za-21-na-10-yuli.html", "text": "Оранжев код за обилни валежи с гръмотевици е обявен в 7 области, а жълт код ще има в 21 за 10 юли, сочи справка на  сайта на НИМХ . Предупреждението за оранжев код важи за областите: Благоевград, Смолян, Кърджали, Хасково, Ямбол, Бургас и Варна. В тези райони ще има валежи и гръмотевични бури, по-интензивни в следобедните часове и през нощта срещу четвъртък. Очаква се до четвъртък сутринта на места количествата на валежа да достигнат 40 – 80 л./кв.м., възможни са наводнения на имоти и в транспортната мрежа. Също така са възможни и прекъсвания в електроснабдяването, комуникациите и водопреносната мрежа. Поради опасното време е възможна частична евакуация. Шофьорите трябва да внимават заради опасности при шофирането заради намалена видимост и аквапланинг. \r\nЖълт код за валежи важи за областите: Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Шумен, Силистра, Добрич, Сливен, Стара Загора, Пловдив, Пазарджик, София област и град, Перник и Кюстендил. В тях ще има валежи от дъжд и гръмотевична дейност. Очакваните количества дъжд ще са между, 15 и 30 л./кв.м., на отделни места до 30 – 40 л./кв.м., поради опасността от обилни валежи има възможност за локални наводнения и прекъсване на дейности на открито. Шофьорите трябва да внимават, заради опасности при шофирането заради намалена видимост и аквапланинг.", "date": "2019.07.09", "title": "НИМХ: Оранжев код за обилни валежи с гръмотевици е в сила за 7 области, а жълт - за 21 на 10 юли"}
{"url": "http://www.focus-news.net/news/2019/07/09/2678640/redzhep-tayip-erdogan-evropa-ne-izpalnyava-angazhimentite-si-ot-dogovora-s-turtsiya.html", "text": "Въпреки огромния принос на Турция за сигурността на Европа, например помощта за справяне с бежанската криза, помощта която беше очаквана  от европейските страни не беше реализирана, каза президентът Реджеп Тайип Ердоган, цитиран от македонската информационна агенция  “Макфакс“ . \r\n\"Ние допринесохме много за сигурността на целия европейски континент, и особено на Балканите. Но въпреки това не получаваме  подкрепата и хуманното отношение от нашите приятели в Европа в трудни моменти, \"каза Ердоган. \r\nПрезидентът на Република Турция присъства на срещата на високо равнище Процеса за сигурност на Югоизточна Европа (ПСЮИЕ) в Сараево, където се срещна с други лидери и обсъди сигурността и сътрудничеството между страните на Балканите. \r\nТой каза, че регионът е изправен пред нова вълна от незаконна миграция от Сирия, Ирак, Афганистан и Северна Африка. \r\n\"Докато Европа не може да постигне споразумение за квота на мигранти, Турция прие над 4 милиона бежанци, от които 3,6 милиона са от Сирия,\" каза Ердоган. \r\nТой добави, че досега Турция е изразходвала над 37 милиарда долара само за бежанците от Сирия. \r\nЕрдоган подчерта, че Турция е предприела мерки за предотвратяване на незаконния поток на мигранти през Егейско море и по този начин страната е предотвратила много потенциални хуманитарни трагедии. \r\n\"Броят на незаконните мигранти, които са били задържани в нашата страна между 2005-2017 г., е над 1 милион\", добавя той.  \r\nТурция е основният път за незаконната миграция на бежанци, които искат да преминат в Европа, особено след 2011 г., с началото на гражданската война в Сирия. \r\nЕрдоган обвини ЕС, че не е изпълнил задълженията си по споразумението от 2016 г., насочено към намаляване и ограничаване на потоците мигранти по незаконен път, т.е. през Егейско море. \r\nСделката включва финансова помощ от ЕС на стойност 6 милиарда евро, но досега Турция е получила само малка част от тези средства, коментира турският президент.  Юлиян Марков", "date": "2019.07.09", "title": "Реджеп Тайип Ердоган: Европа не изпълнява ангажиментите си от Договора с Турция"}
{"url": "http://www.focus-news.net/news/2019/07/09/2678635/volen-siderov-ataka-btv-tsenzurira-uchastieto-mi-za-poreden-pat.html", "text": "бТВ за пореден път цензурира лидера на ПП \"Атака\" Волен Сидеров, съобщиха от  пресцентъра на партията . Той е имал покана за участие в предаването \"Лице в лице\" за днес, 9 юли, за 17.20 часа. Сидеров е пристигнал в сградата на телевизията, където веднага бе окабелен от техническо лице, но буквално минута преди ефир екипът е свалил микрофона му и е вкарал в студиото втория предвиден гост - съпредседателя на \"Зелено движение\" Владислав Панев. \r\nВъв \"Фейсбук\" Волен Сидеров написа: \"БТВ цензурира участието ми в предаването \"Лице в лице\" за пореден път. И това се случи една минута преди да вляза в ефир. Вече бях окабелен, готов да вляза за участие, когато редакторите на предаването вкараха в студиото съпредседателя на \"Зелено движение\" Владислав Панев. За пореден път БТВ налага цензура на ПП \"Атака\". Кой и защо нареди да не участвам? От премиера ли дойде това нареждане? Отново трябва да повдигна въпроса чия е БТВ и чии нареждания изпълнява?\"", "date": "2019.07.09", "title": "Волен Сидеров, \"Атака\": бТВ цензурира участието ми за пореден път"}
{"url": "http://www.focus-news.net/news/2019/07/09/2678636/parvi-kanal-rusiya-olivar-stoun-predstavi-noviya-si-film-v-borbata-za-ukrayna.html", "text": "Оливър Стоун представи новия си филм „В борбата за Украйна“, информира  Първи канал на Руската държавна телевизия . \r\nКак Украйна се опита да повлияе на изборите в САЩ и кой постави под куршумите хората на Майдана? Тези и още много други неща се обсъждат в новия документален филм на носителя на Оскар Оливър Стоун във филма „В борбата за Украйна”, спечелил Гран При на филмовия фестивал в италианския град Таормина. Авторите на филма се опитват да предадат на европейската публика истината за това, което се случва в Украйна. \r\nВ документалния филм „В борбата за Украйна”, носителят на Оскар Оливър Стоун се опита да разбере причините за продължителната криза в страната. Как престъпленията, по-специално, стрелбата по хора на Майдана, се превърна в оръжие в борбата за политическо влияние. Един от главните герои - лидерът на украинската „Опозиционна платформа – За живот“, Виктор Медведчук. \r\n“Събитията, които се случиха на Майдан от ноември до февруари бяха предварително планирани като елемент от външен контрол на Украйна, този контрол беше упражняван от Вашингтон,” каза Виктор Медведчук, председател на политическия съвет на партията “Опозиционна платформа - за живот”. \r\nПет години по-късно не се наказват виновните за смъртта на повече от сто души на Майдана. Върховната Рада гарантира амнистия на протестиращите със специален закон. Тези събития предизвикват много въпроси. Иван Качановски, професор в университета в Отава в Канада, провежда собствено разследване. \r\n„Намерих един видеоклип, заснет от белгийски журналисти от хотел„ Украйна “. Кадрите показват, че протестиращите се отправят към мястото на екзекуцията. И те не отиват там сами – там ги водят други двама души. Те шумно приканват другите. Въпреки че нямаше причина да отидат там. Те заведоха хората на смърт ”, казва Иван Качановски, професор в университета в Отава в Канада. \r\nРежисьорът, чрез своите герои, представя сухи факти, публиката трябва да прави изводи. Според Медведчук американските власти се държат в Украйна, сякаш тя е тяхна колония. Държавните медии в Киев целенасочено са наложили на зрителя образа на руския враг, включително и за събитията в Донбас. \r\nОт документалния филм „В борбата за Украйна”: „Много по-лесно е да повярваме, че Русия е агресор, отколкото да приемем факта, че украинската армия бомбардира украинските градове. Че убитите жени и деца тежат на съвестта на украинската армия, на украинските националистически батальони. \r\n„Основната ни цел е да спрем войната. Разбира се, ние искаме да помогнем на хората да разберат нещо, което може да промени мнението им и да помогне за вземането на решение, което ще доведе до мир, защото сме против тази война ”, казва вторият режисьор Игор Лопатенок. \r\nЗа този филм Оливър Стоун взе ексклузивно интервю с Владимир Путин. Руският лидер говори за отношението си към официалната политика на Киев. Обсъден е и инцидента в Керченския проток. \r\n“Бившият президент Порошенко организира тази провокация  по време на предизборната кампания. Той знаеше, че избирателите на изток, в южната част на страната, няма да го подкрепят, и използва тази провокация, за да изостри положението и да наложи извънредно положение. И имам основание да вярвам, че той искаше да въведе извънредно положение в цялата страна и може би да отложи изборите. Искаше да запазя властта на всяка цена ”, каза Владимир Путин. \r\nПорошенко, както знаете, загуби изборите. Но три години по-рано тези, които стояха зад него, загубиха мача. През 2016 г. Хилари Клинтън не стана президент на САЩ. След това във Вашингтон една фалшива кампания за връзките на Доналд Тръмп с Русия беше раздута до невероятни размери. Но тези, които наистина се опитаха да повлияят на американските избори бяха украинските елити. \r\nИ това не са само думи – факт е, че намесата е доказана от съда в Киев и дори виновните са били идентифицирани. Но няма санкции срещу тях. Защо, е така се опитват да обяснят героите във филма. Премиерата се проведе на Международния филмов фестивал в Сицилия. \r\nАвторите на документалния филма определиха своята задача -  да изнесат истината пред обществеността. \r\n„Половината от украинците протестират, не са съгласни с политиката на украинското правителство и с мита, че заради Запада живота на украинците е по-добър. По време на партньорството с Русия Украйна беше много по-силна, отколкото стана с  ЕС. Това е едно от основните послания, които можете да чуете и виждате в нашия филм ”, казва режисьорът Оливър Стоун. \r\nСега Украйна е на прага на нови избори - за Върховната Рада. От тях зависи бъдещето на страната и курсът, който ще поеме Владимир Зеленски. Президентът получи голямо доверие от украинците. Оправдава ли го? Финалът във филма остава отворен.", "date": "2019.07.09", "title": "Първи канал (Русия): Оливър Стоун представи новия си филм „В борбата за Украйна“"}
{"url": "http://www.focus-news.net/news/2019/07/09/2678643/lyubomir-kyuchukov-viziyata-za-zapadnite-balkani-se-promenya-zashtoto-es-gleda-na-regiona-prez-prizmata-na-sigurnostta-a-ne-na-razshiryavaneto.html", "text": "Визията за Западните Балкани се променя, защото ЕС гледа на региона през призмата на сигурността, а не на разширяването. Това каза за обзорното предаване  „Това е България“  на  Радио „Фокус“  директорът на Института за икономика и международни отношения Любомир Кючуков. По думите му понятията Западни Балкани и членство в ЕС не вървят заедно и неслучайно присъединяването към НАТО изпреварва евроинтеграцията.  Западните Балкани все повече се превръщат в обект на международно влияние и противоборство, включително и от гледна точка на ЕС, а не като евентуална част от един важен самостоятелен субект в международните отношения, какъвто е ЕС, каза още той. „И се наблюдава нещо, което аз наричам СПЕН – Синдром на повишената европейска недостатъчност на Балканите, което има негативен ефект върху региона. А предвид факта, че основната динамика в промяната на ЕС в момента се диктува от Макрон, а неговата визия за бъдеще на Съюза първо изключва разширяването. Но второто и което е по-важното – той вижда ЕС като структура, оформена от тясно интегрирано ядро, около което с различна степен на приближеност и в различни геометрически формати са разположени еврозоната, Шенген и различни степени на периферност на всички останали европейски държави“, обясни той. Любомир Кючуков допълни, че умората от разширяването започва да се проявява още повече в страните кандидат-членки, които полагат сериозни усилия, за да изпълнят необходимите критерии за сближаване към съюза. От друга страна, при всеки доклад за напредъка се появява нов списък със задачи, които те трябва да изпълнят и който на определен етап изглежда като претекст за допълнително отлагане на присъединяването, обобщи той. \r\nЦоня СЪБЧЕВА", "date": "2019.07.09", "title": "Любомир Кючуков: Визията за Западните Балкани се променя, защото ЕС гледа на региона през призмата на сигурността, а не на разширяването"}
{"url": "http://www.focus-news.net/news/2019/07/09/2678641/obshtina-kazanlak-zapochva-premahvane-na-nezakonni-postroyki-v-mestnostta-starite-lozya.html", "text": "Община Казанлък започва премахване на незаконни постройки в местността „Старите лозя”, северно от квартал „Изток”, каза за  Радио „Фокус”  заместник – кметът Даниела Коева. Тя поясни, че тази дейност е в резултат на дълга процедура по установяване на незаконните сгради, съобразно Закона за устройство на територията, чието начало е поставено през месец септември 2018 година. Дейността е свързана с установяване на наличието на незаконни сгради, с дълги уведомителни процедури спрямо собствениците за съответната незаконна постройка. Процедурата преминава през заповедите за доброволното им премахване и след като те не са премахнати в указания срок, нещо което Община Казанлък констатира със съответен протокол, подлежат на принудително премахване. \r\nПроверката обхваща основно района на местността „Старите лозя”, заради контрола на територии, които са окачествени като рискови от гледна точка на незаконни постройки, както и заради многобройни сигнали, получени от жителите на намиращия се в близост квартал „Изток”.  \r\nСобствениците на имотите в този район притежават по нотариални актове сгради с определена квадратура, които са били разрешавани през годините от 70-та до средата на 80-те години на 20 век по различни постановления на Министерски съвет. Те са с предназначение на вилни сгради, с квадратури от 20 до 35 квадрата. Община Казанлък разполага с предишни кадастрални планове, върху които тези постройки са нанесени. Те имат статут на сгради, но едновременно с вилните сгради в този район има построени много допълнителни постройки – навеси или допълващи основната сграда. Те са отбелязани в протоколите на Общината и са обект на премахване. \r\nКвартал „Старите лозя” е основно населен от цигани, голяма част от които са собственици на имотите и разполагат с нотариални актове. \r\nЩе бъде премахната и една общинска сграда, която се намира в Язовирното селище на язовир „Копринка”. Тази общинска сграда е построена през 1948 година. Комисия от Общинска администрация е обследвала сградата неколкократно, последно през месец април 2019 година, и я окачествява като създаваща опасност за здравето и живота на хората по отношение на конструктивните проблеми, които има към момента. Основна част от тях са в следствие на пожар, който е унищожил част от дървената покривна конструкция.  \r\nСлед обследване на комисията и внесен доклад с решение на Общинския съвет в Казанлък, Община Казанлък пристъпва към нейното премахване. Сградата е с площ около 260 квадрата, стара сграда е, без носеща конструкция, стените и са изградени от кирпич, дървена покривна конструкция, частично нарушена от пожара. Назад в годините сградата е отдавана от Община Казанлък под наем. \r\nСлавяна ГАЙДАРОВА", "date": "2019.07.09", "title": "Община Казанлък започва премахване на незаконни постройки в местността „Старите лозя”"}
{"url": "http://www.focus-news.net/news/2019/07/09/2678645/plovdiv-v-grada-shte-se-provede-kontsert-zhiviyat-izvor-po-sluchay-155-godini-ot-rozhdenieto-na-petar-danov.html", "text": "В Пловдив ще се проведе концерт „Живият извор“ по случай 155 години от рождението на Петър Дънов. Това съобщиха за  Радио „Фокус“ – Пловдив  организаторите. Концертът ще се състои от 20.00 часа на 12 юли в зала „Борис Христов“.  В него ще вземат участие международният хор „Виделина” и хор „Музикална лаборатория за човека” с диригенти Филип Фало, Сесил Астрюк и Йордан Камджалов. Събитието е част от програмата на Европейската столица на културата 2019 г. и е проект на общество ”Бяло Братство” и асоциация „Видя проект”. \r\nПо този годишнината от рождението на Петър Дънов в България пристигат 110 души от цял свят, за да пеят на български език песните на Учителя, да посетят местата, свързани с историята на Бялото братство, да се докоснат до извора, носещ сила и живот за всяка търсеща душа. \r\nТурнето, наречено „Живият извор“, започва от Варна. Там  Учителят Петър Дънов изнася първата си лекция, пише първата си книга, среща се с първите си трима ученици, прави първия събор на Бялото братство. През 1937 година Учителят изпраща във Франция един от своите ученици Михаил Иванов и там той създава Всемирното бяло братство. След 1944-та условията за духовна работа в България стават трудни, в това време от Франция импулсът на Бялото братство се разпространява в целия свят. Отзвукът отвъд граница на учението на Учителя Петър Дънов първоначално  насочен към Франция, по-късно се разпространява в Русия, Прибалтика, Канада, САЩ, Англия, Германия, Испания, Швейцария, Конго, Индия, Австралия, Бразилия и други. По всички точки на света, където четат и практикуват учението на Учителя Петър Дънов, се играе танцът Паневритмия, а песните и молитвите се произнасят на български език.", "date": "2019.07.09", "title": "Пловдив: В града ще се проведе концерт „Живият извор“ по случай 155 години от рождението на Петър Дънов"}
{"url": "http://www.focus-news.net/news/2019/07/09/2678644/the-wall-street-journal-donald-tramp-nareche-britanskiya-poslanik-vav-vashington-mnogo-glupav.html", "text": "Президентът Тръмп за втори път в рамките на два дни атакува британски посланик, който го критикува, като нарича висшия дипломат от кариерата „много глупав” и „надут глупак”, пише американското издание  The Wall Street Journal . \r\n\"Абсурдният посланик, който Обединеното кралство е наложило в Съединените щати, не е някой, от когото да сме много впечатлени, много глупав човек\", пише президентът в социалната мрежа „Туитър“ във вторник. \"Той трябва да разговаря със страната си и с министър-председателя Мей за провалените им преговори по Брекзит, а не да се разстройва от критиките ми за това колко зле е воден Брекзит.\" \r\nТой добави: \"Не познавам посланика, но ми казаха, че е надут глупак.\" \r\nТръмп също така отново критикува напускащия британски премиер Тереза Мей, като каза, че е водела планираното отделяне на Великобритания от Европейския съюз по \"глупав начин\" и добави: \"Бедствие!\" Тереза Мей обяви,че ще напусне премиерския пост, след като нейната консервативна партия избере наследник на поста й лидер на партията, след като не успя многократно да спечели парламентарната подкрепа за споразумението за оттегляне от ЕС, което тя договори с Блока.  Юлиян Марков", "date": "2019.07.09", "title": "Тhe Wall Street Journal: Доналд Тръмп нарече британския посланик във Вашингтон „много глупав“"}
{"url": "http://www.focus-news.net/news/2019/07/09/2678642/sport-fk-astana-pobedi-chfr-kluzh-s-10-za-shampionskata-liga.html", "text": "Футбол: Отборът на ФК Астана, който до скоро бе ръководен от българина Станимир Стоилов победи румънския ЧФР Клуж с 1:0 с гол на Постников в 68-ата минута. В друг мач арменския Арарат победи с 2:1 далеч по-известния тим на АИК от Швеция. Тази вечер се играят още шест мача от този кръг. Френцварош  и Лудогорец  играят в сряда от 22 часа в Будапеща. Тази вечер от 20:30 часа ЦСКА приема Титоград в първи мач от първия предварителен кръг на Лига Европа.", "date": "2019.07.09", "title": "Спорт: ФК Астана победи ЧФР Клуж с 1:0 за  Шампионската лига"}
{"url": "http://www.focus-news.net/news/2019/07/09/2678647/daily-sabah-turskiyat-prezident-pochete-zhertvite-na-genotsida-v-srebrenitsa.html", "text": "Президентът Реджеп Тайип Ердоган във вторник почете хилядите жертви на геноцида в Сребреница, включително и 33 новоидентифицирани жертви, пише турското англоезично издание  Daily Sabah . \r\nНа втория ден от двудневното си посещение в столицата на Босна и Херцеговина Сараево, Ердоган присъства на шествие, за да отбележи хилядите невинни жертви на геноцида. \r\nОстанките на 33 жертви на геноцид в Сребреница бяха поставени на камион, натоварен с цветя в босненския град Високо във вторник сутринта по последния им път. Жертвите ще бъдат погребани в село Поточари, северозападно от Сребреница, в четвъртък, на  24-ата годишнина от геноцида. \r\nКамионът с останките на жертвите пристигна в сградата на Президентския съвет в столицата Сараево. Ердоган заедно с босненски официални лица и представители на обществеността се молиха за жертвите и сложиха цветя на камиона. \r\nМестните жители на Сараево проявиха голям интерес към президента и първата дама Емине Ердоган, които отделиха време да разговарят с тях и да си направят снимки. \r\nДокато камионът минаваше по улиците на столицата Сараево, можеха да се видят хиляди хора, включително жени и деца. Мнозина обсипаха камиона с цветя и вдигнаха ръце в молитва. \r\nВсяка година на 11 юли наскоро идентифицираните жертви на геноцида при който бяха убити над 8000 души, са погребвани на мемориално гробище в Поточари, Източна Босна. Хиляди посетители от различни страни присъстват на поклонението и погребенията.  Юлиян Марков", "date": "2019.07.09", "title": "Daily Sabah: Турският президент почете жертвите на геноцида в Сребреница"}
{"url": "http://www.focus-news.net/news/2019/07/09/2678646/blagoevgrad-vazstanoveno-e-dvizhenieto-po-pat-i-1-simitli-kresna-pri-km-388.html", "text": "Възстановено е движението по път  I-1 Симитли – Кресна при км 388. Това съобщиха от пресцентъра на  Агенция \"Пътна инфраструктура\" .", "date": "2019.07.09", "title": "Благоевград: Възстановено е движението по път  I-1 Симитли – Кресна при км 388"}
{"url": "http://www.focus-news.net/news/2019/07/09/2678650/lyubomir-kyuchukov-politicheskite-tendentsii-v-evropeyskiya-sayuz-sochat-che-razshiryavaneto-nyama-da-bade-sred-prioritetite-na-bryuksel.html", "text": "Политическите тенденции в Европейския съюз сочат, че разширяването няма да бъде сред приоритетите на Брюксел. Това каза за обзорното предаване  „Това е България“  на  Радио „Фокус“  директорът на Института за икономика и международни отношения Любомир Кючуков. По думите му трябва да се прави разграничение между акта на членството и процеса на присъединяване, като даде пример с България, която имаше възможност да се убеди, че процесът продължава и след акта. След формалното членство продължава работата по покриване на част от изискванията, каза още Кючуков и допълни, че ЕС не трябва да губи своята достоверност пред страните от Западните Балкани. „От една страна, ЕС не трябва да създава неоснователни очаквания, и от друга страна, трябва да бъде достатъчно честен спрямо страните от Западните Балкани и да изпълнява своите ангажименти, които е поел. Затова е важно Албания и Република Северна Македония да получат възможност да направят следващата стъпка. Вече повече от 10 години Европейската комисия констатира, че Република Северна Македония е извършила всичко, което се изисква от нея, за да получи дата за начало на преговорите. Съветът не дава тази дата. Тоест тук се получава ситуация, при която страните от региона започват да си задават сериозно въпроса: доколко намеренията на Европейския съюз са искрени“, обясни директорът на Института за икономика и международни отношения. Любомир Кючуков добави, че всичко това, което се прави в рамките и на Берлинския процес, и в общите усилия за сближаването на региона, трябва да продължи. Това е елемент от подготовката за членство, с ясното задължително условие, че това не трябва да бъде заместител на самото членство, обобщи той.  \r\nЦоня СЪБЧЕВА", "date": "2019.07.09", "title": "Любомир Кючуков: Политическите тенденции в Европейския съюз сочат, че разширяването няма да бъде сред приоритетите на Брюксел"}
{"url": "http://www.focus-news.net/news/2019/07/09/2678648/d-r-veselina-bozhilova-rzi-varna-do-momenta-ne-sme-otkrili-seriozni-narusheniya-po-obshtestvenite-baseyni-za-obshtestveno-polzvane.html", "text": "До момента от разкритите сезонни басейни и зони за къпане за обществено ползване във Варна не са открити сериозни нарушения, които да крият рискове за здравето на летовниците. Това съобщи за  Радио „Фокус“ – Варна  д-р Веселина Божилова от Регионалната здравна инспекция в града. Според нея, от май досега от Междуведомствената комисия с представители на БЧК и общината, са разкрити около 200 басейна, но това е динамична цифра, тъй като непрекъснато вървят проверки. „В тази бройка са включени и част от плажовете като зони за къпане“, обясни специалистът. По думите й, водата в басейните се изследва по определени показатели. Собствениците имат ангажимент да извършват, така наречения собствен мониторинг, по микробиологични показатели и PH, остатъчен хлор, амоняк и нитрити. „Ние също следим, периодично се вземат проби избирателно. Басейните, които още не са открити за сезона от Междуведомствената комисия, най-често са поради липса на резултати от микробиологичен анализ или неосигурено водно спасяване. След като се отстранят тези причини, басейнът се разкрива“, добави д-р Божилова. Тя посочи, че гражданите трябва да знаят, че тези басейни, които не са за обществено ползване и се намират в закрити комплекси, не подлежат на контрол от РЗИ. При проблем, свързан с вида на водата, като миризма, специфичен цвят, мътност и показатели, които биха им проговорили, че е влошено качеството, ползвателите трябва веднага да се обърнат към хората, обслужващи басейна. Също така могат да сигнализират и РЗИ за проверка. \r\nДиана СТОЕВА", "date": "2019.07.09", "title": "Д-р Веселина Божилова, РЗИ – Варна: До момента не сме открили сериозни нарушения по обществените басейни за обществено ползване"}
{"url": "http://www.focus-news.net/news/2019/07/09/2678667/pazardzhik-teatralnata-postanovka-venetsianskiyat-targovets-shte-bade-predstavena-na-otkrito-v-selo-patalenitsa-na-13-yuli.html", "text": "Театралната постановка „Венецианският търговец“ ще бъде представена на открито в село Паталеница на 13 юли. Това съобщи за  Радио „Фокус“ – Пазарджик  Инна Церовска, директор на Младежкия дом в Пазарджик. „След успеха, на който се радвахме миналото лято, решихме отново да Ви зарадваме с музикалната феерия на спектакъла. Песните се изпълняват на живо, а музикалният съпровод е от инструментите цигулка, чело, акордеон, китара, укулеле и перкусии. Мястото отново е  откритата сцена в ОУ „Константин Величков“, с. Паталеница. Режисьор на спектакъла е Калин Ангелов – преподавател по актьорско майсторство и режисура в НАТФИЗ „Кръстьо Сарафов“. Поставял на сцените на театрите в Стара Загора, Пловдив, Варна, Театър „София“, Театър 199, Сатиричен театър „Алеко Константинов“, Театър „Сълза и смях“ и др. Участвал като режисьор в свободни театрални проекти, реализирани в независими пространства. Сценограф е дългогодишния ни партньор Теодора Лазарова. Тя е ментор на сценографската лаборатория „Отворени пространства“ – проект финансиран от Програма Читалища на Европейска столица на културата – Пловдив 2019 – в допълнение към културния продукт на Шекспирова театрална школа „Петровден“. В него обучаващи се творци в областта на театъра създадоха сценографията на „Венецианският търговец“ през 2018. През 2019 г. проектът ще продължи със създаването на сценографията и за спектакъла „Сън в лятна нощ“ с реж. Тери Фендер“, уточни Церовска. Тя допълни, че  в спектакъла участват студенти от Актьорското училище в Гилфорд към Университета Съри в Англия, обучаващи се в специалността Музика и театър. В актьорския екип участват:  Константин Икономов, Мария Панайотова, Ивелина Колева, Анатолий Ставрев, Ахмед Юмер, Сава Драгнев, Стефан Зарев, Самуела-Ивана Церовска, Димитър Димитров, Николай Желев, Миролюба Ивелин Петрова, Джесика Стюърт, Едуард Уотчмън, Стоян Додников, Мартина Вълчинова, Гергана Петрова. За представленията ще има организиран транспорт от паркинга на магазин „Била“ /бившето „Пени“/, Пазарджик на 13 юли – начален час на отпътуване 20:30 ч. и на 26 и 27 юли – начален час на отпътуване 19.30 ч. \r\nШколата „Петровден“ е единствена по рода си в България. 20-годишната ѝ дейност се следи с голям интерес както от зрители, така и от професионалисти. През изминалата седмица, зрителите успяха да се насладят на спектакъла на студентите на доц. Д-р Пенко Господинов – „Ромео и Жулиета“. Инициативата се реализира с финансовата подкрепа на Община Пазарджик, Театрална къща и приятели. ОУ „Константин Величков“, Читалище „Св. Панталеймон – 1909, Еко-комплекс „Флора“  и жителите на с. Паталеница, Младежки дом Пазарджик, Национална гимназия за сценични и екранни изкуства, Пловдив. \r\nАлбена ЖИЛЕКОВА", "date": "2019.07.09", "title": "Пазарджик: Театралната постановка „Венецианският търговец“ ще бъде представена на открито в село Паталеница на 13 юли"}
{"url": "http://www.focus-news.net/news/2019/07/09/2678669/sport-tsska-zapochna-liga-evropa-s-40-sreshtu-titograd.html", "text": "ЦСКА победи Титоград с 4:0 в първи мач от първия предварителен кръг на Лига Европа, игран на стадион „Българска Армия“ в София. Евандро откри резултата в 40-ата минута, Тиаго удвои удвои в 53-тата, Жеферсон вкара за трети път в 55-ата минута, а Малинов отбеляза четвърти гол в 72-ата минута. Реваншът е в Подгорица на 16-ти юли.", "date": "2019.07.09", "title": "Спорт: ЦСКА започна Лига Европа с 4:0 срещу Титоград"}
{"url": "http://www.focus-news.net/news/2019/07/09/2678649/sport-serina-uilyams-simona-halep-elina-svitolina-i-barbora-stritsova-sa-polufinalistkite-na-uimbaldan.html", "text": "Серина Уилямс, Симона Халеп, Елина Свитолина и Барбора Стрицова са полуфиналистките на Уимбълдън. Най-голяма е изненадата за 54-ата в световната ранглиста Барбора Стрицова от Чехия, която на 33 години достигна до последните етапи на надпреварата при жените. Стрицова победи британката Йохана Конта с 2:0 сета и на полуфинала ще се изправи срещу 37-годишната Серина Уилямс. В другия полуфинал ще играят Симона Халеп и Елена Свитолина, която победи чехкинята Каролина Мухова с 2:0 сета", "date": "2019.07.09", "title": "Спорт: Серина Уилямс, Симона Халеп, Елина Свитолина и Барбора Стрицова са полуфиналистките на Уимбълдън"}
{"url": "http://www.focus-news.net/news/2019/07/09/2678668/", "text": "Председателят на участващата в управляващата коалиция в Косово партия НИСМА Якуп Красничи коментира думите на сръбския външен министър Ивица Дачич, че Прищина е центъра на нестабилността на Балканите, предава обществената  „Радио и телевизия Косово“ (RTK) . \r\nПо неговите думи, всякакви разговори с политици като Дачич са „провал и подчинение“. \r\n„Такива престъпници не признават човешкия език и комуникация! Заради това бившата югославска федерация се разпадна с кръвопролития. Амнистия и толерантност за такива хора означава, че няма да има мир, свобода, перспектива и разбирателство на Балканите“, добави политикът. \r\nПревод и редакция:", "date": "2019.07.09", "title": "Лидер на косовска партия: Не може да има мир на Балканите с престъпници като Дачич"}
{"url": "http://www.focus-news.net/news/2019/07/09/2678666/the-independent-dzheremi-korbin-poiska-vtori-referendum-i-zayavi-che-partiyata-mu-podkrepya-ostavane-v-es.html", "text": "Джереми Корбин предизвика следващия премиер на Тори да насрочи втори референдум и обяви, че лейбъристите ще проведат кампания за оставане, пише  The Independent . \r\nПартията обаче все още остава отворена възможността да се стреми да договори по-добра сделка, ако спечели извънредни общи избори - и да подкрепи това споразумение на публично гласуване. \r\nОбявявайки края на консултациите на лейбъристите, Корбин призова Борис Джонсън, ако спечели надпреварата за ръководството на Тори да има „увереност,че  евентуална сделка или напускането без сделка да бъде решено на втори референдум“ \r\n\"При тези обстоятелства искам да изясня, че лейбъристите ще воюват  срещу \"Брекзит без сделка  или сделка, която не защитава икономиката и работните места\"с торите, каза той. \r\nВ понеделник големите профсъюзи подкрепиха позицията на Корбин да се стреми да постигне приемлива сделка за Брекзит, ако спечели властта - предизвиквайки критики, че неговата политика все още е уклончива. \r\nЗастъпниците на втори референдум приветстваха хода на синдикатите, но заместник-председателят Том Уотсън - най-силният глас, призоваващ за решителна промяна в политиката - каза, че това е само \"стъпка в правилната посока\". \r\n„Нашите членове и поддръжници са наясно, че всеки вид Брекзит ни дава по-малко от това, което имаме и ние лейбъристите не трябва да го подкрепяме“, каза Уотсън. \r\nПо-късно обаче Корбин уточни, че на едни евентуални избори Лейбъристката партия все пак може да бъде про-Брекзит партия, но подчерта, че хората трябва да имат думата на референдум.  Юлиян Марков", "date": "2019.07.09", "title": "The Independent: Джереми Корбин поиска втори референдум и заяви, че партията му подкрепя оставане в ЕС"}
{"url": "http://www.focus-news.net/news/2019/07/09/2678670/the-telegraph-dzheremi-korbin-potvardi-che-leybaristite-shte-se-boryat-za-otmyana-na-rezultata-ot-referenduma-za-brekzit.html", "text": "Основната британска опозиционна Лейбъристка партия ще води кампания за оставане в Европейския съюз и срещу всякаква сделка, договорена от следващия министър-председател на Консервативната партия, обяви лидерът на работническото движение Джереми Корбин, пише консервативното британско издание  The Telegraph . \r\nЛидерът на лейбъристите писа на членове на фракцията, за да потвърди, че партията ще се стреми да отмени Брекзит, освен ако не получи властта да постигне собствено споразумение с Брюксел. \r\nВ този сценарий неговата позиция за напускане на Европейския съюз ще бъде разисквана и съгласувана, когато бъде съставен неговият манифест. \r\nПозицията беше договорена на заседание на кабинета в сянка и дойде само часове след като профсъюзите излязоха с позиция за борба срещу волята на британците, изразена на референдума за излизане от Европейския съюз преди три години. \r\nПревод и редакция:", "date": "2019.07.09", "title": "The Telegraph: Джереми Корбин потвърди, че Лейбъристите ще се борят за отмяна на резултата от референдума за Брекзит"}
{"url": "http://www.focus-news.net/news/2019/07/09/2678638/irena-anastasova-bsp-gerb-premahvat-vsichko-koeto-vodi-do-prazrachnost.html", "text": "„Машинното гласуване не беше обяснено достатъчно добре на обществото. Върви се към това - когато има проблем, да махнем онова, което създава проблема, а не да търсим решение. Машинното гласуване е крачка напред. Това заяви секретарят на ПГ на „БСП за България” Ирена Анастасова по БНТ, съобщиха от пресцентъра на  партията . По думите й въвеждането на машинното гласуване изцяло е един от вариантите да бъдат убедени хората, че вотът им е такъв, какъвто те са го определили. „Виждаме непрекъсната съпротива към всички елементи от изборния процес, които биха довели до неговата по-голяма честност. ГЕРБ премахват всичко, което води до прозрачност”, категорична бе Анастасова. По мнението й на обществото му е необходимо време. Тя припомни, че в 10 процента от секциите, в които е имало машинно гласуване на последните избори, 50 процента от гласувалите са използвали именно машините.  \r\nВ момента, в който трябваше да говорим за реформата в образованието и за учебните програми, въведени през 2001 година и довели до масова неграмотност – ние надграждаме грешки \r\nПо темата за политическата намеса в работата на издателствата на учебници и на авторските колективи, Анастасова коментира: „Министърът е политическо лице. Защо казвам, че намесата е политическа – защото имаме утвърдени учебни програми. Тогава БСП имаше своите възражения, но те не бяха чути”. Тя разказа за последващата процедура, според която министърът със своя заповед определя комисия, която  одобрява написаните учебници, след това той определя 7 независими рецензенти, които излизат със становище и накрая учебниците трябва да бъдат оценени от всички учители по история в България.  \r\n„Имаме приключена процедура. На всички етапи компонентите са казали „да”. Заради забележките на двама експерти обаче, които не са експерти в областта, за която говорим и които обясняват, че социалистическият период не е отразен достатъчно обективно в конкретни моменти, министърът спира учебниците”, каза още тя.  \r\n„Прочетох 5-те учебника. Авторските колективи са се справили прекрасно. Програмата за 10-ти клас е напълно изпълнена като съдържание в учебниците,  авторските колективи са се съобразили напълно с приетата учебна програма.  Друг е въпросът, че не ми харесва как е отразен периодът - например след 44- година година има лагери, но преди това – не. Думата фашизъм не съществува”, изрази още мнение депутатът. По думите й никой министър в демократична държава не трябва да си позволява еднолично да прави това. „Той е на пост ,който не му го позволява. Никой министър не си го е позволявал. В момента, в който трябваше да говорим за реформата в образованието, която не случва, както и за учебните програми, въведени 2001 година, които сега доведоха до масова неграмотност – вместо да поправим тези грешки, ние надграждаме грешки”, заключи Анастасова.", "date": "2019.07.09", "title": "Ирена Анастасова, БСП: ГЕРБ премахват всичко, което води до празрачност"}
{"url": "http://www.focus-news.net/news/2019/07/09/2678672/veliko-tarnovo-20-godishen-mototsikletist-postrada-pri-katastrofa-v-lyaskovets.html", "text": "20-годишен мотоциклетист пострада при инцидент в Лясковец. Това съобщи за  Радио “Фокус”-Велико Търново  Марияна Христова, говорител на ОД на МВР-Велико Търново. Произшествието е станало  около 20,00 часа. По първоначална информация в центъра на града, по неизяснени към момента причини, мотоциклетистът е загубил управление над возилото и е изпаднал от него. Откаран е във великорърновската болница с тежка травма. Изпробван е за употреба на алкохол, пробата е отрицателна, взета му е кръвна проба. Причините са в процес на изясняване. По случая е образувано досъдебно производство. \r\nЛуиза ТРАНЧЕВА", "date": "2019.07.09", "title": "Велико Търново: 20-годишен мотоциклетист пострада при катастрофа в Лясковец"}
{"url": "http://www.focus-news.net/news/2019/07/09/2678673/london-evening-standard-dzheremi-hant-napadna-donald-tramp-zaradi-greshnite-i-neuvazhitelnite-mu-komentari-spryamo-britanskiya-poslanik-v-sasht.html", "text": "Джереми Хънт разкритикува Доналд Тръмп, че е направил \"неуважителни и погрешни\" коментари на фона на скандала около британския посланик в САЩ сър Ким Дароч, пише британското издание  London Evening Standard . \r\nАмериканският лидер избухна, след като изтекоха секретни дипломатически съобщения на посланика, в които той описва администрацията на Тръмп като „неспособна“. \r\nВ последната си тирада в Туитър Тръмп нарича сър Ким \"чалнат\" и много глупав човек \", след като преди това заяви, че\" вече няма да се занимаваме с него“. \r\nТой се погрижи и за премиера Тереза Мей, като нарече нейните преговори за Брекзит „глупави“ и „катастрофа“. След това министърът на външните работи Хънт каза на президента на САЩ в един туийт: \"Приятелите говорят откровено, така ще направя и аз: тези коментари са неуважителни и грешни за нашия министър-председател и моята страна.Съюзниците трябва да се отнасят с уважение един към друг, както Тереза Мей винаги е правела с вас“. \r\nТой също така подкрепи сър Ким и каза: \"Посланиците се назначават от британското правителство и ако стана премиер, нашият посланик остава.\" \r\nПреди това говорител на Даунинг Стрийт заяви също, че премиерът е дал на Ким подкрепата си. \r\nПревод и редакция:", "date": "2019.07.09", "title": "London Evening Standard: Джереми Хънт нападна Доналд Тръмп заради „грешните и неуважителните“ му коментари спрямо британския посланик в САЩ"}
{"url": "http://www.focus-news.net/news/2019/07/09/2678671/tass-v-rpts-vidyaha-shodstvo-mezhdu-situatsiite-s-pravoslavieto-v-ukrayna-i-cherna-gora.html", "text": "Руската църква вижда сходства между ситуациите около Православието в Украйна и Черна гора, и се съмнява в жизнеспособността на разколническите проекти в тези страни, заяви говорителят на патриарха на Москва и на цяла Русия свещеник Александър Волков пред репортери във вторник след среща на Светия Синод на Руската православна църква, предава  ТАСС . \r\n„Властите на тази страна (Черна гора) не се отказват от опитите си да организират собствена, контролирана, сякаш „етническа“ православна църква. В светлината на това, което се случва в Украйна, това положение придобива особено значение. Бих искал да подчертая, че подкрепата на Руската църква към братската Сръбска църква е доказателство, че защитаваме цялото световно канонично православие от посегателствата на политиците за използване на църквата за свои цели. Както виждаме, това посегателство се случва не само в Украйна, но и в Черна гора“, каза Волков. \r\nРъководителят на патриархалната пресслужба изрази съмнения относно жизнеспособността на разколническите проекти. „В Украйна, в Черна гора и на други места, където има огнища на църковно-канонично напрежение, местните власти винаги разчитат на разколници. Политиците залагат на не-канонични структури. Това прави такива проекти изначално нежизнеспособни в която и да е част на света“, заяви още той. \r\nПревод и редакция:", "date": "2019.07.09", "title": "ТАСС: В РПЦ видяха сходство между ситуациите с православието в Украйна и Черна гора"}
